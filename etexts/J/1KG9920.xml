<list>
<item><p>1a1</p><section>mdo sde</section><text>(pha) @#/ ! /mdo sde sna tshogs kyi skor bzhugs so/ /</text></item>
<item><p>1a2</p><section>mdo sde</section><text>(黃) 經藏第十四部</text></item>
<item><p>1b1</p><section>mdo sde</section><text>@##/ /rgya gar skad du/ Ar+ya sA ga ra ma ti pa ri pri ts+tshA nA ma ma hA yA na sU tra/</text></item>
<item><p>1b2</p><section>mdo sde</section><text>bod skad du/ 'phags pa blo gros rgya mtshos zhus pa zhes bya ba theg pa </text></item>
<item><p>1b3</p><section>mdo sde</section><text>chen po'i mdo/ bam po dang po/ sangs rgyas dang / byang chub sems dpa' thams cad la </text></item>
<item><p>1b4</p><section>mdo sde</section><text>phyag 'tshal lo/ /'di skad bdag gis thos pa dus gcig na/ bcom ldan 'das </text></item>
<item><p>1b5</p><section>mdo sde</section><text>rgyal po'i khab/ de bzhin gshegs pa'i spyod yul rin po che bkod pa'i 'khor gyi khyams </text></item>
<item><p>1b6</p><section>mdo sde</section><text>de bzhin gshegs pa'i gnas/ bsod nams chen po'i rgyan gyi tshogs bsags pa/</text></item>
<item><p>1b7</p><section>mdo sde</section><text>spyod pa chen po'i rgyu 'thun pa/ sangs rgyas kyi chos thams cad kyi rnam par smin pas mngon par </text></item>
<item><p>1b8</p><section>mdo sde</section><text>grub pa/ byang chub sems dpa' chen po'-i gnas bstan pa mtha' yas pa/ de bzhin gshegs </text></item>
<item><p>2a1</p><section>mdo sde</section><text>pas rnam par sprul pas byin gyis brlabs pa/ chags pa med pa'i spyod yul gyi ye shes la 'jug pa/ dga' ba rgya chen po bskyed pa/ dran pa dang / blo gros dang / rtogs pas 'jug pa/ kun nas ma smad pa/ ye shes kyis rnam par </text></item>
<item><p>2a2</p><section>mdo sde</section><text>spyad pa de la ma chags par rtogs pas 'jug pa bskal par mu med par mngon par bstod pa/ yon tan gyi tshogs thams cad dpag tu med pa na bzhugs te/ bcom ldan 'das chos thams cad ni mnyam pa nyid du mngon par rdzogs par </text></item>
<item><p>2a3</p><section>mdo sde</section><text>sangs rgyas/ chos kyi 'khor lo ni shin du bskor/ slob ma shin du dul ba mtha' yas pa'i tshogs ni mnga'/ chos thams cad la mnga' dbang ni brnyes/ sems can thams cad kyi bsam pa sgrub pa ni legs par mkhyen/ dbang po'i </text></item>
<item><p>2a4</p><section>mdo sde</section><text>dam pa'i pha rol du phyin pa ni brnyes/ bag chags kyi mtshams sbyor ba yang dag par 'jom pa la ni mkhas/ sangs rgyas kyi mdzad pa lhun gyis grub pa ni rgyun ma chad cing / dge slong 'bum phrag drug bcu'i dge slong gi dge </text></item>
<item><p>2a5</p><section>mdo sde</section><text>'dun chen po dang thabs gcig ste/ thams cad kyang cang shes kyi sems dang ldan pa/ nyon mongs pa thams cad kyi bag chags kyi mtshams sbyor ba yang dag par 'jom pa la brtson pa/ chos kyi rgyal po de bzhin gshegs pa'i sras/</text></item>
<item><p>2a6</p><section>mdo sde</section><text>chos zab mo la gnas pa/ dmigs pa med pa'i chos kyis nges par byung ba/ spyod lam mdzes pa phun sum tshogs pa/ sbyin gnas chen por gyur pa/ de bzhin gshegs pa'i bka' la shin du zhugs pa sha stag go/ /byang chub </text></item>
<item><p>2a7</p><section>mdo sde</section><text>sems dpa'i dge 'dun chen po byang chub sems dpa' sems dpa' chen po dmigs pa med pa'i byang chub sems dpa'i bzod pa rab tu thob pa/ dbang bskur ba dang ldan pa'i byang chub sems dpa'i sa la zhugs pa/ mngon </text></item>
<item><p>2a8</p><section>mdo sde</section><text>par 'du byed pa med pa'i byang chub sems dpa'i mngon par shes pas rnam par rtsen pa/ byang chub sems dpa'i gzungs mi zad pa'i za ma tog rab tu thob pa/ byang chub sems dpa'i ting nge 'dzin dpa' bar </text></item>
<item><p>2b1</p><section>mdo sde</section><text>'gro ba la dbang thob pa/ byang chub sems dpa'i so so yang dag par rig pa sems can thams cad tshim par byed pa rjes su thob pa/ byang chub sems dpa'i spyod pa lhun gyis grub pas nges par byung ba bkod pa'i </text></item>
<item><p>2b2</p><section>mdo sde</section><text>rgyan gyi lhag pa'i bsam pa la shin du gnas pa/ tshad med grangs med/ bsam gyis mi khyab/ mtshungs pa med/ gzhal du med/ dpag tu med pa la 'di lta ste/ byang chub sems dpa' sems dpa' </text></item>
<item><p>2b3</p><section>mdo sde</section><text>chen po mdzod mi zad pa zhes bya ba dang / byang chub sems dpa' sems dpa' chen po blo gros tshad med pa zhes bya ba dang / byang chub sems dpa' sems dpa' chen po spobs pa mtha' yas shes bya ba dang /</text></item>
<item><p>2b4</p><section>mdo sde</section><text>byang chub sems dpa' sems dpa' chen po dmigs pa med pa'i bsam gtan pa zhes bya ba dang / byang chub sems dpa' sems dpa' chen po brtson 'grus gong na med ces bya ba dang /</text></item>
<item><p>2b5</p><section>mdo sde</section><text>byang chub sems dpa' sems dpa' chen po brtson 'grus blo gros shes bya ba dang / byang chub sems dpa' sems dpa' chen po blo gros rgyun mi 'chad pa zhes bya ba dang /</text></item>
<item><p>2b6</p><section>mdo sde</section><text>byang chub sems dpa' sems dpa' chen po chags pa med pa'i mi 'jigs pa brtsegs pa zhes bya ba dang / byang chub sems dpa' sems dpa' chen po don </text></item>
<item><p>2b7</p><section>mdo sde</section><text>nges par brtags te blta ba zhes bya ba dang / de dag la sogs pa/ byang chub sems dpa' sems dpa' chen po/ tshad med/</text></item>
<item><p>2b8</p><section>mdo sde</section><text>grangs med/ bsam gyis mi khyab/ mtshungs pa med/ gzhal du med/ dpag tu med pa dag </text></item>
<item><p>3a1</p><section>mdo sde</section><text>dang yang thabs gcig go/ /de nas bcom ldan 'das byang chub sems dpa'i spyod pa la 'jug pas nges par 'byung ba sgrib pa med pa'i sgo/ byang chub sems dpa'i lam bkod pa la dmigs pa/</text></item>
<item><p>3a2</p><section>mdo sde</section><text>stobs dang / mi 'jigs pa dang / sangs rgyas kyi chos thams cad yongs su 'grub pa'i ye shes kyi 'byung gnas/ chos thams cad la dbang bsgyur ba'i gzungs kyi phyag rgya'i sgor 'jug pa/ so so yang dag par rig pas </text></item>
<item><p>3a3</p><section>mdo sde</section><text>rnam par gdon mi za ba la 'jug pa'i sgo/ mngon par shes pa chen po'i ye shes la 'bab pas 'jug pa phyir mi ldog pa'i 'khor lo phyir mi ldog pa ston pa theg pa thams cad mnyam pa nyid du yang dag par </text></item>
<item><p>3a4</p><section>mdo sde</section><text>'du ba chos kyi dbyings 'dres pa med de tshul gcig pa rab tu dbye ba la 'jug pa/ sems can thams cad kyi bsam pa dang / dbang po'i tshul la 'jug pa ston pa/ snying po dang ldan pa/ chos rnam par gdon mi za ba dang / bdud </text></item>
<item><p>3a5</p><section>mdo sde</section><text>kyi dkyil 'khor thams cad rnam par 'joms pa/ tshul bzhin du chos kyi tshul la 'bab cing 'jug pa/ nyon mongs pa dang lta bar gyur pa thams cad 'dul ba/ chags pa med pa'i ye shes la 'jug pa/ kun tu bsngo ba'i </text></item>
<item><p>3a6</p><section>mdo sde</section><text>thabs la mkhas pa shes pa ston pa/ sangs rgyas thams cad kyi mnyam pa nyid kyi ye shes la 'jug pa/ chags pa med pa'i byin gyis brlabs kyi sgo chos thams cad ji lta ba bzhin du rnam par gdon mi za ba ston pa/</text></item>
<item><p>3a7</p><section>mdo sde</section><text>mi rtog cing rnam par mi rtog ste/ mnyam pa nyid du 'jug pa rten cing 'brel bar 'byung ba zab mo rtogs par byed/ bsod nams dang / ye shes kyi tsho ba/ chen po sogs pa/ sangs rgyas kyi sku dang / gsung dang </text></item>
<item><p>3a8</p><section>mdo sde</section><text>thugs mnyam pa nyid kyi rgyan dang ldan pa/ dran pa dang / blo gros dang / rtog pa dang / mos pa dang / shes rab mi zad pa mngon par sgrub pa/ nyan thos kyi theg pas 'dul ba'i phyir 'phags pa'i bden pa'i tshul la 'jug pa/ rang </text></item>
<item><p>3b1</p><section>mdo sde</section><text>sangs rgyas kyi theg pas 'dul ba'i phyir lus dang sems rab tu dben par shes pa/ theg pa chen pos 'dul ba'i phyir thams cad mkhyen par dbang bskur ba rab tu thob pa/ chos thams cad la dbang sgyur ba'i </text></item>
<item><p>3b2</p><section>mdo sde</section><text>tshul la 'jug pa zhes bya ba'i chos kyi rnam grangs de bzhin gshegs pa'i yon tan brjod pa'i phyir gsung ngo / /ston to/ /rab tu 'chad do/ /'dzin du 'jug go/ /klog tu 'jug go/ /shes par mdzad do/</text></item>
<item><p>3b3</p><section>mdo sde</section><text>rnam par shes par mdzad do/ /rab tu shes par mdzad do/ /rab tu 'god do/ /rnam par 'byed do/ /rnam par 'grel to/ /gsal bar mdzad do/ /yang dag par rab tu ston to/ /de nas bcom ldan 'das kyis don </text></item>
<item><p>3b4</p><section>mdo sde</section><text>shin tu rnam par nges pa 'dus pa chen po'i le'u yi chos kyi rnam grangs 'di lta bu rgya cher yang dag par rab tu bstan pas thams cad dang ldan pa'i stong gsum gyi stong chen po'i 'jig rten kyi khams 'og tu sa'i </text></item>
<item><p>3b5</p><section>mdo sde</section><text>steng nas bzung ba yan cad rin po che bkod pa'i 'khor gyi khyams kyi gzhi la thug pa'i bar chus yongs su gang ba'i rgya mtsho gcig ltar kun tu snang ste/ 'di lta ste dper na/ bsreg pa'i bskal pa 'das nas chags </text></item>
<item><p>3b6</p><section>mdo sde</section><text>pa 'byung ba'i tshe stong gsum gyi stong chen po'i 'jig rten gyi khams 'di thams cad chus yongs su gang bar 'gyur te/ chu'i dkyil 'khor kyis yongs su 'khor ba de bzhin du/ de'i tshe stong gsum gyi stong chen </text></item>
<item><p>3b7</p><section>mdo sde</section><text>po'i 'jig rten gyi khams thams cad chus yongs su gang ba'i rgya mtsho gcig lta bur gnas par kun tu snang yang stong gsum gyi stong chen po'i 'jig rten kyi khams na grong dang / grong khyer dang / grong </text></item>
<item><p>3b8</p><section>mdo sde</section><text>rdal dang / ljongs dang / yul 'khor dang / rgyal po'i pho brang 'khor rnams la yang sgrib pa med par kun du snang ngo / /'dzam bu'i gling rnams dang / gling bzhi pa chen po rnams dang / rgya mtsho chen po rnams dang /</text></item>
<item><p>4a1</p><section>mdo sde</section><text>ri rab rnams dang / 'dod pa na spyod pa'i lha'i bu rnams la yang sngon ji ltar phyis kyang de bzhin du sgrib pa ci yang med par de kho na bzhin du kun du snang ngo / /chu'i phung po de las kyang pad ma chu ba ni bai dUr+ya/</text></item>
<item><p>4a2</p><section>mdo sde</section><text>sdong bu ni an da rnyil/ lo ma ni 'dzam bu'i chu bo'i gser/ ze ba ni dpal gyi snying po/ snying po n-i rdo'i snying po las grub pa/ mu tig gi dra bas ni khebs par byas pa/ 'dab ma bye ba khrag khrig brgya stong phrag du ma dang </text></item>
<item><p>4a3</p><section>mdo sde</section><text>ni ldan pa/ tshad ni rgyang grags kyi khyon tsam yod pa bye ba khrag khrig brgya stong phrag mang po byung ste/ de dag rin po che'i bkod pa'i 'khor gyi khyams kyi gzhi las thal nas shing ta la'i srid du 'phags te/ thams cad dang </text></item>
<item><p>4a4</p><section>mdo sde</section><text>ldan pa'i 'khor de yang de'i tshe pad ma la 'khod par kun tu snang ngo / /pad ma de dag las kyang 'od gang dag gis phyogs bcu'i sangs rgyas kyi zhing tshad med grangs med pa dag snang ba chen pos khyab par gyur pa'i 'od de lta </text></item>
<item><p>4a5</p><section>mdo sde</section><text>bu dag byung ngo / /de nas thams cad dang ldan pa'i 'khor de ngo mtshar du gyur nas ji ltar snga ltas 'di dag kun du snang ba las na/ kye ma'o 'di ni chos bstan pa chen por 'gyur ro zhes ched du brjod pa ched du brjod do/ /de nas </text></item>
<item><p>4a6</p><section>mdo sde</section><text>byang chub sems dpa' sems dpa' chen po byams pas cho 'phrul chen po de mthong nas pad ma'i stan las langs te/ bla gos phrag pa gcig tu gzar nas pus mo g.yas pa'i lha nga pad ma'i snying po la gtsug </text></item>
<item><p>4a7</p><section>mdo sde</section><text>te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das gang stong gsum gyi stong chen po'i 'jig rten gyi khams 'di chab </text></item>
<item><p>4a8</p><section>mdo sde</section><text>kyis yongs su gtams pa'i rgya mtsho gcig lta bur kun du gang ba dang / pad ma bye ba khrag khrig brgya stong 'di snyed cig mngon par byung ba 'di dag dang / bcom ldan 'das sngon ma mthong ma thos pa'i cho 'phrul </text></item>
<item><p>4b1</p><section>mdo sde</section><text>rgya chen po 'di dag kun du gda' ba 'di dag su'i snga ltas lags/ de skad ces gsol pa dang / bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/ /</text></item>
<item><p>4b2</p><section>mdo sde</section><text>byams pa 'og gi phyogs logs su sangs rgyas kyi zhing 'di nas stong gsum gyi stong chen po'i 'jig rten gyis khams kyi rdul phra rab kyi rdul snyed kyi sangs rgyas kyi zhing 'das pa na 'jig rten gyi khams yon tan </text></item>
<item><p>4b3</p><section>mdo sde</section><text>rin po che dri ma dang bral ba dpag tu med pa bkod pas brgyan pa zhes bya ba de na de bzhin gshegs pa dgra bcom pa yang dag par rdzogs pa'i sangs rgyas rgya mtsho'i mchog mnga'i blos rnam par rol pa mngon par </text></item>
<item><p>4b4</p><section>mdo sde</section><text>'phags pa'i mngon par mkhyen pa zhes bya ba bzhugs te 'tsho zhing gzhes la chos kyang ston pa yod de/ sangs rgyas kyi zhing de nas byang chub sems dpa' sems dpa' chen po blo gros rgya mtsho zhes bya ba/ byang chub </text></item>
<item><p>4b5</p><section>mdo sde</section><text>sems dpa' sems dpa' chen po bgrang ba las 'das pa dag dang lhan cig tu nga la blta ba dang / phyag bya ba dang / bsnyen bkur bya ba dang / chos bstan pa 'di las gtam gyi rgyud 'ga' zhig dri ba'i phyir 'jig rten gyi </text></item>
<item><p>4b6</p><section>mdo sde</section><text>khams mi mjed 'dir 'ong bar 'gyur te/ 'di ni de'i snga ltas so/ /de nas bcom ldan 'das la tshe dang ldan pa shA ri'i bus 'di skad ces gsol to/ /bcom ldan 'das ci lags/ byang chub sems dpa' blo gros </text></item>
<item><p>4b7</p><section>mdo sde</section><text>rgya mtsho thag ring po de srid cig na mchis shing chos kyi rnam grangs 'di nyan lags sam/ bcom ldan 'das kyis bka' stsal pa/ shA ri'i bu khyod ji ltar nga'i mdun na chos kyis rnam grangs 'di nyan pa de bzhin du </text></item>
<item><p>4b8</p><section>mdo sde</section><text>byang chub sems dpa' blo gros rgya mtsho yang 'jig rten gyis khams de na 'dug cing chos kyi rnam grangs 'di nyan to/ /shA ri'i bu khyod kyis ji ltar nga dang thams cad dang ldan pa'i 'khor 'di </text></item>
<item><p>5a1</p><section>mdo sde</section><text>mthong ba de bzhin du/ byang chub sems dpa' blo gros rgya mtshos kyang nga dang thams cad dang ldan pa'i 'khor 'di mthong ngo / /gsol pa/ bcom ldan 'das kye ma'o ci tsam du byang chub </text></item>
<item><p>5a2</p><section>mdo sde</section><text>sems dpa' sems dpa' chen po rnams kyi mngon par shes pa'i ye shes kyi stobs 'di bsam gyis mi khyab ste/ 'di ltar thag ring po de srid na mchis kyang mig gis gzugs mthong ba la sgrib pa ma mchis shing </text></item>
<item><p>5a3</p><section>mdo sde</section><text>rna bas sgra thos pa la sgrib pa ma mchis pa ni ngo mtshar to/ /bcom ldan 'das byang chub sems dpa' sems dpa' chen po rnams kyi yon tan gyi che ba nyid bsam gyis mi khyab pa 'di thos nas su zhig bla na med pa yang dag par </text></item>
<item><p>5a4</p><section>mdo sde</section><text>rdzogs pa'i byang chub tu sems mi bskyed/ gnas brtan shA ri'i bus bstan pa 'di bshad pa'i tshe lha'i bu nyi khri bzhi stong gis bla na med pa yang dag par rdzogs pa'i byang chub tu sems bskyed do/ /de nas byang chub sems </text></item>
<item><p>5a5</p><section>mdo sde</section><text>dpa' sems dpa' chen po blo gros rgya mtsho byang chub sems dpa' sems dpa' chen po bgrang ba las 'das pa dag gis kun nas bskor te mdun du bdar nas lhan cig tu/ bcom ldan 'das rgya mtsho'i mchog </text></item>
<item><p>5a6</p><section>mdo sde</section><text>mnga' ba'i blos rnam par rol pa mngon par 'phags pa'i mngon par mkhyen pa'i de bzhin gshegs pa de la gsol nas/ bcom ldan 'das des gnang ste/ sangs rgyas rnam par rol pa'i rdzu 'phrul gyi rkang pa rnams dang </text></item>
<item><p>5a7</p><section>mdo sde</section><text>mngon par 'du bya ba med pa'i rdzu 'phrul dang / sems gcig gis thob pa'i dran pas mig phye ba tsam gyis 'jig rten gyi khams yon tan rin po che'i dri ma dang bral ba dpag tu med pa bkod pas brgyan pa de nas mi snang bar gyur </text></item>
<item><p>5a8</p><section>mdo sde</section><text>nas/ 'jig rten gyis khams mi mjed 'dir phyin te/ rin po che bkod pa'i 'khor gyi khyams kyi gzhi las thal nas shing rta la bdun tsam du mngon par 'phags te pad ma'i snying po la 'dug par kun du snang ngo / /de las </text></item>
<item><p>5b1</p><section>mdo sde</section><text>gzhan pa'i pad ma'i snying po rnams la yang byang chub sems dpa' sems dpa' chen po de dag 'khod par kun tu snang ngo / /'og gi phyogs kyi sangs rgyas kyi zhing tshad med grangs med pa dag nas kyang byang chub sems </text></item>
<item><p>5b2</p><section>mdo sde</section><text>dpa' sems dpa' chen po shin tu grangs med dpag tu med pa dag chos nyan pa'i phyir byang chub sems dpa' sems dpa' chen po blo gros rgya mtsho'i phyi bzhin du 'brang bar gyur to/ /de nas phyogs bcu'i 'jig rten gyi </text></item>
<item><p>5b3</p><section>mdo sde</section><text>khams nas 'dus pa'i byang chub sems dpa' sems dpa' chen po pad ma la 'khod pa dag gis rin po che bkod pa'i 'khor gyi khyams shin du rgyas pas mdzes te/ lham me/ lhan ne/ lhang nge'o/ /de na thams cad </text></item>
<item><p>5b4</p><section>mdo sde</section><text>dang ldan pa'i 'khor de ngo mtshar du gyur te/ dga' ba dang / dang ba dang / rab tu dga' ba thob nas thal mo sbyar te/ byang chub sems dpa' de dag la phyag 'tshal to/ /de nas byang chub sems dpa' sems dpa' chen po </text></item>
<item><p>5b5</p><section>mdo sde</section><text>blo gros rgya mtshos 'jig rten gyi khams yon tan rin po che dri ma dang bral ba dpag tu med pa bkod pas brgyan pa na yod pa'i me tog mya ngan med cing yid du 'ong ba mthong na dga' ba zhes bya ba 'dab ma bye ba khrag khrig </text></item>
<item><p>5b6</p><section>mdo sde</section><text>brgya stong du ma dang ldan pa/ tshad rgyang grags kyi khyon tsam yod pa de bzhin gshegs pa la mchod par 'os pa/ byang chub sems dpa'i bsam pas rnam par dag pa sngon gyi dge ba'i rtsa bas yongs su sbyangs pa/ rnam par </text></item>
<item><p>5b7</p><section>mdo sde</section><text>bkra ba/ mig tu sdug pa/ 'khor thams cad tshim par byed pa kun nas 'od ldan pa kun nas shin tu yid du 'ong ba'i dri dang ldan pa'i me tog de 'dra ba dag mchod pa'i las kyi phyir bcom ldan 'das kyi spyan sngar me tog gi </text></item>
<item><p>5b8</p><section>mdo sde</section><text>char chen po mngon par phab ste/ me tog gi char des rin po che bkod pa'i 'khor gyi khams su mi bdun gyi 'phang tsams gyi me tog dgram pa bkram par gyur to/ /rab tu dben pa'i bsam gtan gyi zas zhes bya ba'i sil snyan yang </text></item>
<item><p>6a1</p><section>mdo sde</section><text>bsgrags te/ sil snyan gyi sgra des thams cad dang ldan pa'i 'khor de bsam gtan la snyoms par zhugs pa bzhin du bdag bde bas tshim par shes so/ /de nas byang chub sems dpa' sems </text></item>
<item><p>6a2</p><section>mdo sde</section><text>dpa' chen po blo gros rgya mtshos bcom ldan 'das la mchod pa 'di lta bu 'di byas nas/ bcom ldan 'das kyis zhabs la mgo bos phyag 'tshal te lan bdun bskor ba byas nas/ bcom ldan 'das kyis </text></item>
<item><p>6a3</p><section>mdo sde</section><text>spyan sngar thal mo sbyar te 'dug nas/ bcom ldan 'das la 'di skad ces gsol to/ /bcom ldan 'das de bzhin gshegs pa rgya mtsho'i mchog mnga' ba'i blos rnam par rol pa mngon par 'phags pa'i mngon </text></item>
<item><p>6a4</p><section>mdo sde</section><text>par mkhyen pa bcom ldan 'das la gnod pa chung ngam/ nyam nga ba nyung ngam/ bskyod pa yang ngam/ stobs dang bde bar reg pa la gnas sam zhes snyun gsol to/ /byang chub sems dpa' sems dpa' chen po de dag </text></item>
<item><p>6a5</p><section>mdo sde</section><text>thams cad kyis kyang bcom ldan 'das kyis zhabs la mgo bos phyag 'tshal te/ lan bdun bskor ba byas nas slar rang rang gis stan la 'khod do/ /de nas stong gsum gyis stong chen po'-i tshangs pa snying rje </text></item>
<item><p>6a6</p><section>mdo sde</section><text>chen po sems pa zhes bya ba mya ngan med pa'i gling bzhi pa chen po na gnas pa/ tshangs pa'i 'jig rten na 'dug pas stong gsum gyi stong chen po'i 'jig rten gyi khams chus yongs su gang ba'i rgya mtsho gcig lta </text></item>
<item><p>6a7</p><section>mdo sde</section><text>bu yang mthong / pad ma rnam par bkra ba/ blta na sdug pa/ bye ba khrag khrig brgya phrag stong mngon par byung ba yang mthong / rin po che bkod pa 'khor gyis khyams byang chub sems dpa' sa gang ba yang mthong </text></item>
<item><p>6a8</p><section>mdo sde</section><text>ste/ mthong nas kyang de 'di snyam du sems te/ bsreg pa'i bskal pa ni ma byung na chus 'jig pa 'di byung ste/ 'di lta bu'i cho 'phrul 'di dag kun tu snang ba 'di la rgyu ci yod/ bdag bcom ldan 'das kyis thad </text></item>
<item><p>6b1</p><section>mdo sde</section><text>du song ste/ bcom ldan 'das ngo mtshar rmad du byung ba chen po 'jig rten du byung ba'i rgyu gang lags/ rkyen gang lags shes zhu'o snyam mo/ /de nas tshangs pa snying rje chen po sems dpa'/ tshangs pa 'bum phrag drug cu </text></item>
<item><p>6b2</p><section>mdo sde</section><text>rtsa brgyad kyis yongs su bskor te/ mdun du bdar nas lhan cig tu tshangs pa'i 'jig rten nas mi snang bar gyur te/ rin po che bkod pa'i 'khor gyi khyams su bcom ldan 'das kyis spyan sngar steng gi bar snang la 'dug </text></item>
<item><p>6b3</p><section>mdo sde</section><text>ste/ lus btud thal mo sbyar nas/ bcom ldan 'das nyid la phyag 'tshal to/ /de nas bcom ldan 'das la tshangs pa snying rje chen po sems pas 'di skad ces gsol to/ /bcom ldan 'das 'di ci lags/ gang stong </text></item>
<item><p>6b4</p><section>mdo sde</section><text>gsum gyi stong chen po'i 'jig rten gyi khams 'di chab kyis yongs su gtams pa'i rgya mtsho gcig lta bur kun du gda' ba dang / pad ma bye ba khrag khrig brgya stong phrag 'di snyed cig byung ba 'di dang / de dag la </text></item>
<item><p>6b5</p><section>mdo sde</section><text>yang skyes bu dam pa dag mchis pa 'di lta bu kun tu gda' yang bcom ldan 'das stong gsum gyi stong chen po'i 'jig rten gyi khams na grong dang / grong khyer dang / grong rdal dang / ljongs dang / yul 'khor dang /</text></item>
<item><p>6b6</p><section>mdo sde</section><text>rgyal po'i pho brang 'khor rnams la yang sgrib pa ma mchis par kun tu gda' ba dang / 'dzam bu'i gling rnams dang / gling bzhi pa chen po rnams dang / rgya mtsho rnams dang / ri rab rnams dang / 'dod pa na spyod </text></item>
<item><p>6b7</p><section>mdo sde</section><text>pa'i lha'i bu rnams la yang sngon ji lta bar phyis kyang de bzhin du sgrib pa ci yang ma mchis par de kho na bzhin du kun tu gda' ba de la/ bcom ldan 'das 'di su'i byin gyi rlabs kyis gyur snyam du bdag ngo </text></item>
<item><p>6b8</p><section>mdo sde</section><text>mtshar cher gyur na 'di su'i snga ltas lags/ de skad ces gsol pa dang / bcom ldan 'das kyis tshangs pa snying rje chen po sems pa la 'di skad ces bka' stsal to/ /tshangs pa 'di ni bcom ldan 'das de </text></item>
<item><p>7a1</p><section>mdo sde</section><text>bzhin gshegs pa rgya mtsho mchog mnga' ba'i blos rnam par rol pa mngon par 'phags pa'i mngon par mkhyen pa'i sangs rgyas kyi zhing 'jig rten gyi khams yon tan rin po che dri ma dang bral ba dpag tu </text></item>
<item><p>7a2</p><section>mdo sde</section><text>med pa bkod pas brgyan pa nas/ byang chub sems dpa' sems dpa' chen po blo gros rgya mtsho byang chub sems dpa' sems dpa' chen po bgrang ba las 'das pa dag dang lhan cig tu nga la blta ba dang / phyag bya ba dang / bsnyen bkur </text></item>
<item><p>7a3</p><section>mdo sde</section><text>bya ba dang / 'dus pa chen po'i le'u chos kyi rnam grangs 'di las gtam gyi rgyud 'ga' zhig yongs su dri ba'i phyir 'jig rten gyi khams mi mjed 'dir 'ong ba yin te/ gang stong gsum gyis stong chen po'i 'jig rten gyis khams 'di chus </text></item>
<item><p>7a4</p><section>mdo sde</section><text>yongs su gang bar kun tu snang ba 'di ni de'i rnam par sprul pa'i byin gyis brlabs so/ /gsol pa/ bcom ldan 'das da dung du yang 'dus pa chen po'i le'u yi chos kyi rnam grangs 'chang ngam/ bcom ldan 'das kyis bka' stsal pa/</text></item>
<item><p>7a5</p><section>mdo sde</section><text>tshangs pa de bzhin gshigs pa'i spob pa ni/ rgyun chad pa chung zad kyang med de/ gang gi tshe khyod kyis de bzhin gshegs pa cang mi gsung bar gyur pa mthong ba de'i tshe na yang / da ni phyogs bcu'i 'jig rten gyis khams </text></item>
<item><p>7a6</p><section>mdo sde</section><text>nas 'dus pa'i byang chub sems dpa' rnams la chos rnam par nges pa'i gtam yang dag par rab tu ston te/ tshangs pa sangs rgyas kyi yul ni de ltar bsam gyis mi khyab bo/ /gsol pa/ bcom ldan 'das gang 'di lta bu 'di </text></item>
<item><p>7a7</p><section>mdo sde</section><text>rnam par sprul pa'i byang chub sems dpa' sems dpa' chen po blo gros rgya mtsho zhes bgyi ba de gang lags/ bcom ldan 'das kyis bka' stsal pa/ tshangs pa khyod kyis pad ma dpag tshad bcu'i khyon tsam yod pa de'i </text></item>
<item><p>7a8</p><section>mdo sde</section><text>dkyil na pad ma'i snying po la rin po che bkod pa'i seng ge'i khri 'phang du shing ta la bdun tsam pa srog chags bye ba phrag mang pos phyag byas pa mthong ngam/ gsol pa/ bcom ldan 'das mthong lags so/ /bcom ldan 'das kyi </text></item>
<item><p>7b1</p><section>mdo sde</section><text>bka' stsal pa/ tshangs pa khyod kyis seng ge'i khri de la byang chub sems dpa' lus gser gyi kha dog tu 'dug pa/ lus mtshan dang dpe byad bzang pos legs par brgyan pa 'dug ste/ gang de bzhin gshegs pa'i sku </text></item>
<item><p>7b2</p><section>mdo sde</section><text>ma gtogs par gzhan byang chub sems dpa'i lus zil gyis mnan nas 'dug pa/ byang chub sems dpa' mang pos phyag byas pa mthong ngam/ gsol pa/ bcom ldan 'das mthong lags so/ /bcom ldan </text></item>
<item><p>7b3</p><section>mdo sde</section><text>'das kyis bka' stsal pa/ tshangs pa 'di ni byang chub sems dpa' sems dpa' chen po blo gros rgya mtsho zhes bya ba ste/ 'di ni de'i rnam par sprul pa'o/ /de nas tshangs pa snying rje chen po sems pas byang chub </text></item>
<item><p>7b4</p><section>mdo sde</section><text>sems dpa' sems dpa' chen po blo gros rgya mtsho la phyag 'tshal nas tshig 'di skad ces smras so/ /bcom ldan 'das sems can thams cad kyang rdzu 'phrul gyi cho 'phrul 'di lta bu dag thob par gyur cig / gang dag byang </text></item>
<item><p>7b5</p><section>mdo sde</section><text>chub sems dpa' blo gros rgya mtsho'i ming thos pa'i sems can de dag ni rnyed pa legs par rnyed pa lags so/ /bcom ldan 'das bdag gis kyang skyes bu dam pa 'di'i ming thos shing gzugs kyis lus kyang mthong </text></item>
<item><p>7b6</p><section>mdo sde</section><text>bas bdag gis kyang rnyed pa legs par rnyed do/ /bcom ldan 'das 'dus pa chen po'i le'u yi chos kyi rnam grangs 'di yun ji srid gcig tu 'chad/ bcom ldan 'das kyis bka' stsal pa/ tshangs pa ji </text></item>
<item><p>7b7</p><section>mdo sde</section><text>srid du de bzhin gshegs pa'i sku tshe'i tshad gnas pa dang / de bzhin gshegs pa yongs su mya ngan las 'das nas kyang byang chub sems dpa' 'di dag chos kyi rnam grangs 'di 'chang ba dang / klag </text></item>
<item><p>7b8</p><section>mdo sde</section><text>pa dang / yang dag par rab tu ston pa dang / rgyas par byed kyi bar du'o/ /de ci'i phyir zhe na/ tshangs pa 'das pa dang / ma 'ongs pa dang / da ltar byung ba'i sangs rgyas bcom ldan 'das rnams byang chub ni 'di </text></item>
<item><p>8a1</p><section>mdo sde</section><text>'di'i nang du 'dus pa'i phyir ro/ /de nas byang chub sems dpa' sems dpa' chen po blo gros rgya mtshos 'khor thams cad rgya cher yang dag par rab tu dga' bar bya ba dang / tshangs pa snying rje chen po sems pa 'dun par bya </text></item>
<item><p>8a2</p><section>mdo sde</section><text>ba dang / chos kyi rnam grangs 'di brgyan par bya ba dang / bdag nyid kyi shes rab kyi dang / spobs pa'i stobs nye bar bstan pa'i phyir pad ma dang lhan cig seng ge'i khri dang lhan cig tu steng gi bar snang la shing ta la bdun srid </text></item>
<item><p>8a3</p><section>mdo sde</section><text>tsam na 'dug ste/ de'i tshe tshigs su bcad pa 'di dag smras so/ /khrag khrig sangs rgyas zhing rdul snyed kyi zhing rnams 'das pa'i 'og logs na/ /rdzogs pa'i byang chub sems dpa' gnas zhing yon tan </text></item>
<item><p>8a4</p><section>mdo sde</section><text>kun ldan rab mdzes pa/ /de na 'dren pa'i bstan pa rgya mtshos blo thugs mtshungs pa med bzhugs te/ /der ni bdag gis thub pa'i chos thos gyur te thos nas de bzhin bzung / /bdag ni stobs pa bcu ldan la blta bar </text></item>
<item><p>8a5</p><section>mdo sde</section><text>bgyi dang de bzhin phyag bgyi dang / /byang chub sems dpa' khyu mchog 'di rnams phan tshun dri slad 'dir mchis te/ /skyob la phyag bgyi bas ni chos rgyal mtshungs med khyod la 'dir phyag 'tshal/ /sangs rgyas mchod pa gang </text></item>
<item><p>8a6</p><section>mdo sde</section><text>lags rgya chen shin tu rgyas pas mchod pa 'tshal/ /gang gis gzugs la gzugs su mi rtog tshor ba 'dus bgyis ma lags shing / /rnam par shes pa'ang tshor gsum bzhin du rtag par shin tu rnam dag ste/ /gang zhig 'dren </text></item>
<item><p>8a7</p><section>mdo sde</section><text>la mtshan du ma lags skyes dang rigs su ma lags rtog /mig ldan des ni chos kyi rgyal po dri med yang dag don du mthong / /bdag gam bdag med ces pa'i mtha' de gnyi ga mi len mi 'dor te/ /nang du gyur pa zhi zhing thugs </text></item>
<item><p>8a8</p><section>mdo sde</section><text>kyang zhi ste phyi rol rgyu mi mnga'/ /mi rtog rnam mi rtog cing rtog bral thub pa'i thugs ni nam mkha' 'dra/ /des ni phyogs bcu'i bde gshegs chos kyi rgyal mtshan gsal mdzad rnams la mchod/ /gang blo sbyin pa rnams </text></item>
<item><p>8b1</p><section>mdo sde</section><text>la 'di ni sgyu ma len pa stong pa nyid/ /g.yo ba med pa'i yid kyis nor rnams de dag re ba med par gtong / /byang chub don du nges kyi lta bar nges min spros la gnas ma yin/ /gang blo sems can nyes pa mthar 'byin de ni sbyin </text></item>
<item><p>8b2</p><section>mdo sde</section><text>bdag ser sna med/ /de ni rab tu zhi bas zhi ste ngag med yid med lus gdung med/ /gdung ba med pas bcing ba rgya chen bral te des pa dbang po zhi/ /bdag med theg par gnas nas byang chub dmigs pa med cing de mi 'dor/ /</text></item>
<item><p>8b3</p><section>mdo sde</section><text>khrims gnas blo ldan khrims 'chal mthar byed 'dod pa tshul khrims dri ma med/ /chos rnams skad cig par ni rtogs par shes bya rnams la smras pa med/ /nam mkha' mtshungs pa'i yid kyis 'gro ba 'di dag sgyu ma ji </text></item>
<item><p>8b4</p><section>mdo sde</section><text>bzhin mthong / /gang zhig lus ni dum bu dum bur bcad kyang yid ni khro mi 'gyur/ /gang zhig byang chub brtul zhugs gnas pa'i blo ldan mkhas de bzod pa smra/ /gang zhig chos rnams chu zla chu bur mnyam zhing sgyu </text></item>
<item><p>8b5</p><section>mdo sde</section><text>ma smig rgyu 'dra/ /rtogs nas mi min srog ma yin zhing shed bu ldan pa ma yin mthong / /byang chub dang ni sems can tshogs mi dmigs kyang byang chub gzhan don brtson/ /yul 'dir gang zhig skrag pa med pa de ni brtson 'grus </text></item>
<item><p>8b6</p><section>mdo sde</section><text>tha mar phyin/ /gang gis sems ni yul la chags pa med cing the tsom yod min la/ /sems can gzhan gyi sems kyi spyod pa dus gsum gyur pa'ang shes pa dang / /gang sems spyod par gyur pa gang yin de yi bdud kyis mi shes pa/ /</text></item>
<item><p>8b7</p><section>mdo sde</section><text>pha rol phyin thob bsam gtan dang ni mngon par shes la blo gros gnas/ /gang zhig sangs rgyas rnams kyi gsung kun nyan cing de bzhin 'dzin byed pa/ /bskal pa dpag tu med par smras kyang spobs pa rgyun chad mi 'gyur te/ /sangs rgyas </text></item>
<item><p>8b8</p><section>mdo sde</section><text>chos rtogs sems can mi ltung de ni gang du yang med pa/ /bcom ldan thub nyid mkhyen gter shes rab ldan zhing 'jig rten gsum na dpa'/ /gang zhig pha rol phyin pa'i pha rol gshegs min ma gshegs min/ /gang zhig sems can </text></item>
<item><p>9a1</p><section>mdo sde</section><text>spyod pa mthar phyin mi gnas g.yo ba mi mnga' zhing / /yon tan kun mthar gang phyin yon tan rnams la rlom sems mi mnga' ba/ /thub pa'i dbang po shAkya sangs rgyas khyu mchog de la mgo bos </text></item>
<item><p>9a2</p><section>mdo sde</section><text>'thug / 'od zer rnam dag nyi mas srin bu me khyer 'od rnams zil gyis mnan/ /me lce rtse mthon bskal mtha'i me'i sa la ji snyed yod pa sreg /ri mchog ri rab kyis ni sa la yod pa'i ri kun zil </text></item>
<item><p>9a3</p><section>mdo sde</section><text>gyis mnan/ /shAkya khyu mchog spu 'dis 'jig rten gsum gyi 'od gzhan zil du brlag /zhing brgya dag nas lhags pa'i byang chub sems dpa' khyu mchog ji snyed pa/ /de dag gtso bo khyod kyi </text></item>
<item><p>9a4</p><section>mdo sde</section><text>mdog dang gzi brjid kyis ni tshim par gyur/ /gang dag smon lam ji ltar btab pa de ltar kun gyis 'thun par mthong / /bdag cag gang nas ma 'ongs rang gi zhing nyid na ni 'dug par shes/ /ji ltar </text></item>
<item><p>9a5</p><section>mdo sde</section><text>gang gis rang rig de ltar khyod kyi gsung ni shin du 'jug /srid pa gsum na skad rnams ji snyed ci mchis de dang 'thun par 'jug /rdul gyi rdul dang mi rnams kyi ni sems kyi bsam pa bgrang nus </text></item>
<item><p>9a6</p><section>mdo sde</section><text>srid/ /thub pa'i gsung dbyangs tshad med nam mkha' 'dra 'di bgrang bar nus ma lags/ /nam mkha'i mtha' dang mi rnams kyi ni mtha' ma bgrang bar mi nus te/ /'khor ba'i sngon gyi mtha' </text></item>
<item><p>9a7</p><section>mdo sde</section><text>ma nyid ni rnam pa kun du bgrang mi nus/ /nam mkha'i mtha' dang 'khor ba'i mtha' ni mi yis bgrang bar nus kyang srid/ /sangs rgyas mkhyen dang ting 'dzin tshul khrims yul ni gang du'ang shes mi </text></item>
<item><p>9a8</p><section>mdo sde</section><text>nus/ /gzhal yas bskal par gang gi bsngags pa brjod par sla ba ma lags pa/ /khyu mchog dpag yas chos kyi dbang phyug 'dren pa khyod la phyag 'tshal lo/ /skye bo gang dag shes dang mos pas </text></item>
<item><p>9b1</p><section>mdo sde</section><text>sangs rgyas che ba rjes rtogs pa/ /de dag gis ni blo gros bsam yas rmad byung kun lhag 'dren pa mthong / /de nas byang chub sems dpa' sems dpa' chen po blo gros rgya mtshos tshigs su bcad </text></item>
<item><p>9b2</p><section>mdo sde</section><text>pa 'di dag smras nas bar snang de las babs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /gal te zhus nas zhu ba </text></item>
<item><p>9b3</p><section>mdo sde</section><text>lung bstan pa'i slad du/ bcom ldan 'das kyis bdag la skabs phye na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/ /</text></item>
<item><p>9b4</p><section>mdo sde</section><text>de skad ces gsol pa dang / bcom ldan 'das kyis byang chub sems dpa' sems dpa' chen po blo gros rgya mtsho la 'di skad ces bka' stsal to/ /rigs kyi bu khyod de bzhin gshegs pa dgra bcom pa yang </text></item>
<item><p>9b5</p><section>mdo sde</section><text>dag par rdzogs pa'i sangs rgyas la ci dang ci 'dod pa dris shig dang / dris pa de dang de ngas lung bstan pas khyod kyi sems rangs par bya'o/ /de skad ces bka' stsal pa dang / bcom ldan 'das la byang chub </text></item>
<item><p>9b6</p><section>mdo sde</section><text>sems dpa' blo gros rgya mtshos 'di skad ces gsol to/ /bcom ldan 'das byang chub sems dpa' sems dpa' chen po rnams kyi ting nge 'dzin shin du dkar ba dri ma med pa'i phyag rgya zhes bgyi ba mchis te/ ting nge </text></item>
<item><p>9b7</p><section>mdo sde</section><text>'dzin de la rab tu gnas na byang chub sems dpa' sems dpa' chen po rnams bla na med pa yang dag par rdzogs pa'i byang chub mngon par rdzogs par 'tshang rgya zhes bdag gis thos nas/ byang chub sems </text></item>
<item><p>9b8</p><section>mdo sde</section><text>dpa' sems dpa' chen po rnams kyi shin du dkar ba dri ma med pa'i phyag rgya'i ting nge 'dzin ji ltar 'thob pa dang / ci'i slad du shin du dkar ba dri ma med pa zhes bgyi ba bcom ldan 'das de bzhin gshegs pas de legs par bshad </text></item>
<item><p>10a1</p><section>mdo sde</section><text>du gsol/ ting nge 'dzin de la 'jug pa'i sgor 'jug pa gang thos nas/ byang chub sems dpa' sems dpa' chen po rnams ting nge 'dzin 'di 'thob cing myur du bla na med pa yang dag par rdzogs pa'i byang chub </text></item>
<item><p>10a2</p><section>mdo sde</section><text>mngon par rdzogs par 'tshang rgya bar 'gyur ba/ bcom ldan 'das de bzhin gshegs pas legs par bshad du gsol/ de skad ces gsol pa dang / bcom ldan 'das kyis byang chub sems dpa' sems dpa' </text></item>
<item><p>10a3</p><section>mdo sde</section><text>chen po blo gros rgya mtsho la 'di skad ces bka' stsal to/ /skyes bu dam pa legs so legs so/ /kye ma dri ba 'di bzang zhing dpyod pa de tshul bzhin te/ de'i phyir rigs kyi bu legs par rab tu nyon la yid </text></item>
<item><p>10a4</p><section>mdo sde</section><text>la zung shig dang / byang chub sems dpa' sems dpa' chen po rnams kyis shin du dkar ba dri ma med pa'i phyag rgya'i ting nge 'dzin 'di ji ltar 'thob pa dang / myur du bla na med pa yang dag par rdzogs pa'i </text></item>
<item><p>10a5</p><section>mdo sde</section><text>byang chub mngon par rdzogs par 'tshang rgya bar 'gyur ba ngas bshad par bya'o/ /bcom ldan 'das legs so zhes gsol te/ byang chub sems dpa' sems dpa' chen po blo gros rgya mtsho bcom ldan 'das </text></item>
<item><p>10a6</p><section>mdo sde</section><text>kyi ltar mnyan pa dang / bcom ldan 'das kyis 'di skad ces bka' stsal to/ /blo gros rgya mtsho 'di la byang chub sems dpa' sems dpa' chen po ni dge ba'i rtsa bas bstan pa yin te/ dge ba'i bsam pa dang </text></item>
<item><p>10a7</p><section>mdo sde</section><text>ldan pa/ nges pa'i phung po la rab tu gnas pa/ tshogs bsags pa/ dbang po rno ba/ dge ba'i bshes gnyen gyis yongs su zin pa/ sangs rgyas kyis byin gyis brlabs pa/ rgyu'i stobs can yin te/</text></item>
<item><p>10a8</p><section>mdo sde</section><text>de ni sangs rgyas bcom ldan 'das rnams mnyes par byed/ sti stang du byed/ bla mar byed/ rim gror byed/ mchod par byed do/ /sangs rgyas bcom ldan 'das de dag gi gzugs phun sum tshogs pa mthong zhing </text></item>
<item><p>10b1</p><section>mdo sde</section><text>gsung snyan pa thos so/ /'khor phun sum tshogs pa yang mthong zhing chags pa med pa'i mkhyen pa yang thos la/ rdzu 'phrul gyi cho 'phrul lam/ kun brjod pa'i cho 'phrul lam/ rjes su bstan pa'i </text></item>
<item><p>10b2</p><section>mdo sde</section><text>cho 'phrul gyis sems can 'dul ba mdzad pa yang mthong nas sems can rnams la snying rje chen po skyes te/ bla na med pa yang dag par rdzogs pa'i byang chub tu sems bskyed nas/ brtson 'grus brtsams </text></item>
<item><p>10b3</p><section>mdo sde</section><text>pa yin te/ dge ba'i chos yongs su tshol ba la brtson zhing thams cad mkhyen pa'i ye shes brjed pa med pas sems yongs su dag par rnal 'byor du byed do/ /de sems yongs su dag pas ting nge 'dzin </text></item>
<item><p>10b4</p><section>mdo sde</section><text>yongs su dag pa rab tu 'thob bo/ /blo gros rgya mtsho 'di lta ste/ dper na rigs 'phags pa'i nor bu rin po che nor bu mkhan mkhas pa'i lag tu son pa/ ji tsam na yongs su dag pa dang / shin du dkar ba dang /</text></item>
<item><p>10b5</p><section>mdo sde</section><text>mthing bu dang bral ba dang / skyon med par gyur pa de srid du yongs su sbyangs na/ skyes bu mkhas pa nor bu rin po che la mkhas pa rnams 'du bar 'gyur ro/ /blo gros rgya mtsho de bzhin du byang chub sems dpa' rigs </text></item>
<item><p>10b6</p><section>mdo sde</section><text>'phags pas thams cad mkhyen par sems bskyed pa rin po che bskyed nas/ bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ ji tsam na mthing bu dang bral zhing </text></item>
<item><p>10b7</p><section>mdo sde</section><text>rloms sems kyi mthing bu dang bral bar 'gyur ba de srid du/ byang chub sems dpa' sems dpa' chen po de dge ba'i rtsa ba yongs su sbyang ba bya ba dang / thos pa la mkhas pa yongs su sbyang ba bya bas </text></item>
<item><p>10b8</p><section>mdo sde</section><text>thams cad mkhyen pa'i sems bskyed pa'i rin po che de yongs su sbyangs na phyogs bcu'i sangs rgyas bcom ldan 'das rnams 'dul zhing shin du dkar ba dri ma med pa'i phyag rgya'i ting nge 'dzin </text></item>
<item><p>11a1</p><section>mdo sde</section><text>'di yang 'thob bo/ /blo gros rgya mtsho 'di lta ste dper na/ rigs 'phags pa'i nor bu rin po che de ni rin po che'i rigs dgu las shin du 'das par 'byung ste/ dgu gang zhe na/ 'di lta ste/</text></item>
<item><p>11a2</p><section>mdo sde</section><text>gser gyi rigs dang / dngul gyi rigs dang / shel gyi rigs dang / bai dUr+ya'i rigs dang / rdo'i snying po'i rigs dang / spug gi rigs dang / mu tig dmar po'i rigs dang / ke sa ra'i rigs dang /</text></item>
<item><p>11a3</p><section>mdo sde</section><text>dpal gyi snying po'i rigs dang / nor bu rin po che'i rigs dgu po 'di dag las shin du 'das nas/ dri ma med cing rnam par dag pa'i 'od ces bya ba'i nor bu rin po che chen po'i rigs de las de rin thang med pa'i </text></item>
<item><p>11a4</p><section>mdo sde</section><text>nor bu rin po cher 'gyur te/ de 'khor los sgyur ba'i rgyal po'i yongs su spyad par 'gyur gyi/ de ma yin pa'i sems can gzhan rnams kyi ma yin te/ nor bu rin po che de'i 'od gang yin pa des </text></item>
<item><p>11a5</p><section>mdo sde</section><text>ni de ma yin pa'i nor bu rin po che gzhan rnams kyi 'od mog mog por byed do/ /blo gros rgya mtsho de bzhin du thams cad mkhyen par sems bskyed pa'i rin po che de yang rin po che'i rigs dgu las shin du </text></item>
<item><p>11a6</p><section>mdo sde</section><text>'das par byung ste/ dgu gang zhe na/ 'di lta ste/ so so'i skye bo dge ba'i rin po che'i rigs dang / dad pa'i rjes su 'brang ba'i rin po che'i rigs dang / chos kyi rjes su 'brang ba'i rin po che'i rigs </text></item>
<item><p>11a7</p><section>mdo sde</section><text>dang / mtshan ma med pa la gnas pa rin po che'i rig dang / rgyun tu zhug pa rin po che'i rig dang / lan cig phyir 'ong ba rin po che'i rigs dang / phyir mi 'ong ba rin po che'i rigs dang / dgra bcom pa rin po che'i rigs dang / rang sangs </text></item>
<item><p>11a8</p><section>mdo sde</section><text>rgyas rin po che'i rigs dang / rin po che'i rigs dgu po 'di dag las shin du 'das nas bcu pa sangs rgyas kyis byin gyis brlabs pa'i lhag pa'i bsam pa snying rje chen po'i rin po che'i rigs las thams cad mkhyen </text></item>
<item><p>11b1</p><section>mdo sde</section><text>par sems bskyed pa de rin po che 'byung ste/ de yongs su sbyangs na nyan thos dang rang sangs rgyas thams cad zil gyis non cing / sems can thams cad kyi sems kyi rgyud rnams la yang snang bar byed do/ /</text></item>
<item><p>11b2</p><section>mdo sde</section><text>blo gros rgya mtsho 'di lta ste dper na/ nor bu rin po che chen po de gang gis/ tshe sbyang bzod cing gnod pa bzod la/ phug nas kyang nyes par ma gyur na/ nor bu rin po che chen po de ni 'di ltar sems can bsod nams </text></item>
<item><p>11b3</p><section>mdo sde</section><text>byas pa/ dge ba'i rtsa ba bskyed pa rnams la phan pa byed par 'gyur ro/ /blo gros rgya mtsho de bzhin du thams cad mkhyen par sems bskyed pa rin po che de yang gang gi tshe sbyang bzod cing gnod pa bzod la/ phug </text></item>
<item><p>11b4</p><section>mdo sde</section><text>nas kyang nyes par ma gyur na thams cad mkhyen par sems bskyed pa rin po che skyon thams cad dang bral ba de 'di ltar sems can thams cad la phan pa byed par 'gyur ro/ /blo gros rgya mtsho de la thams cad mkhyen </text></item>
<item><p>11b5</p><section>mdo sde</section><text>par sems bskyed pa rin po che de sbyang ba gang zhe na/ 'di lta ste/ sdom pa gsum gyis dge ba bcu'i las kyi lam yongs su dag pa dang / byams pa'i rjes su 'jug pas sems can thams cad la byams </text></item>
<item><p>11b6</p><section>mdo sde</section><text>shing dang ba dang / snying rje'i rjes su 'jug pas sems can thams cad kyi bya ba ci yod snyam pa la brtson pa dang / dga' ba'i rjes su 'jug pas sems can thams cad chos la sbyor ba dang / btang snyoms kyi </text></item>
<item><p>11b7</p><section>mdo sde</section><text>rjes su 'jug pas sems can thams cad la mi 'tshe zhing rtag tu sems drang ba dang / g.yo dang sgyu med pas phan pa'i dngos po'i bsam par gyur pa dang / dge ba'i rtsa ba thams cad brtsam pa la lhag pa'i bsam </text></item>
<item><p>11b8</p><section>mdo sde</section><text>pa sbyor ba dang / cang shes kyi sems kyis dran pa dang shes bzhin dang ldan pa dang / sems shin du dul bas sems las su rung ba dang / dgang ba sla bas sbyangs pa'i yon tan yo byad bsnyungs pa'i cho ga dang ldan </text></item>
<item><p>12a1</p><section>mdo sde</section><text>pa dang / gso ba sla bas 'phags pa'i rigs chog shes pa dang / bla ma dang sbyin gnas rnams la 'dud cing rab tu 'dud pa dang / nga rgyal med pas khengs pa dang rtsod pa rnam par spong ba dang / sems </text></item>
<item><p>12a2</p><section>mdo sde</section><text>nges par sems pas nga rgyal las kyang nga rgyal rnam par spong ba dang / rnyog pa med pas sems gsal ba dang / bdag la mi bstod pas bdag shes pa la 'jug pa dang / gzhan la mi smod pas sems can </text></item>
<item><p>12a3</p><section>mdo sde</section><text>rjes su srung ba dang / sman gyi sems kyis chos la gus pa dang / de'i don so sor myong bas chos don du gnyer ba dang / de la gzhol 'bab pas chos 'dod pa dang / nyon mongs pa med pa la gnas pas </text></item>
<item><p>12a4</p><section>mdo sde</section><text>chos la dga' ba dang / chos ma yin pa rnam par spong bas chos yongs su tshol ba dang / rtag tu ngo tsha shes pas dkon mchog gsum la dad pa rgyun mi 'chad pa dang / las kyi rnam par smin pa la yid ches pas dge </text></item>
<item><p>12a5</p><section>mdo sde</section><text>ba thams cad yid la byed pa'i bya ba la 'jug pa dang / drang bas spyod lam sbas pa dang / khengs pa med pas mnyen pa dang / zhi gnas yongs su tshol bas rgod pa dang bral ba dang / blo brtan pas snyom las </text></item>
<item><p>12a6</p><section>mdo sde</section><text>med pa dang / rab tu mi g.yo bas sems ri dang mtshungs pa dang / rjes su chags pa dang khong khro ba dang bral bas sems sa dang mtshungs pa dang / bsam pa dag pas sems chu dang mtshungs pa dang / rlom sems </text></item>
<item><p>12a7</p><section>mdo sde</section><text>med pas sems me dang mtshungs pa dang / gnas med pas sems rlung dang mtshungs pa dang / shin du dri ma med pas sems nam mkha' dang mtshungs pa dang / sangs rgyas kyi tshul 'khrugs pa med pa'i </text></item>
<item><p>12a8</p><section>mdo sde</section><text>phyir rab tu 'byung ba la gzhol ba dang / lus dben pa'i phyir dgon pa la dga' ba dang / sems dben pa'i phyir chos la spyod pa dang / de byed cing yang dag par sgrub pa'i phyir tshig bden pa dang / kha 'og tu lus </text></item>
<item><p>12b1</p><section>mdo sde</section><text>'khrus par byed pa'i phyir ji skad smras pa de bzhin byed pa dang / nyon mongs pas mi rdzi ba'i phyir sems dpa' ba dang / shin du nyams pa med pa'i phyir bslab pa yang dag par 'dzin pa dang / kha na ma tho ba phra rab la </text></item>
<item><p>12b2</p><section>mdo sde</section><text>yang 'jigs par lta ba'i phyir tshul khrims lhod pa med pa dang / skye bar smon pa med pa'i phyir tshul khrims skyon med pa dang / gcig tu dkar po spyod pa'i phyir tshul khrims thun tshags ma yin pa dang / byang chub </text></item>
<item><p>12b3</p><section>mdo sde</section><text>kyi yan lag sbyang ba'i phyir dge ba'i bshes gnyen la bsten pa dang / mig yongs su dag pa'i phyir 'od zer thogs pa med pa dang / rna ba yongs su dag pa'i phyir sgra la thogs pa med pa dang / sna yongs su dag </text></item>
<item><p>12b4</p><section>mdo sde</section><text>pa'i phyir dri la thogs pa med pa dang / lce yongs su dag pa'i phyir ro la thogs pa med pa dang / lus yongs su dag pa'i phyir reg bya la thogs pa med pa dang / yid yongs su dag pa'i phyir chos la thogs pa </text></item>
<item><p>12b5</p><section>mdo sde</section><text>med pa'o/ /blo gros rgya mtsho gzhan yang byang chub sems dpa' ni mi sdug pa shin tu bsgoms pa'i phyir 'dod chags kyi gdung ba dang bral ba yin/ byams pa shin du bsgoms pa'i phyir zhe sdang gi gdung ba dang </text></item>
<item><p>12b6</p><section>mdo sde</section><text>bral ba yin/ rten cing 'brel par 'byung ba la shin du brtags pa'i phyir gti mug gi gdung ba dang bral ba yin/ dbang po rnams la shin du brtags pa'i phyir sgrib pa dang bral ba yin/ stobs yongs su dag </text></item>
<item><p>12b7</p><section>mdo sde</section><text>pa'i phyir sgrib pa yang dag par bsal ba yin/ 'byung bar bya ba'i khams yongs su dag pa'i phyir kun nas ldang ba gsal ba yin/ yang dag par bsgrubs pa'i phyir 'dod pa dang / zhe sdang dang / gti mug dang /</text></item>
<item><p>12b8</p><section>mdo sde</section><text>'jigs pa dang / nga rgyal dang bral ba yin/ chos kyi sbyin pa la ser sna med pa yin/ zang zing gi sbyin pa la kun 'dzin pa'i sems med pa yin/ theg pa dman pa la 'dod pa med pa'i phyir byang chub kyi bsam </text></item>
<item><p>13a1</p><section>mdo sde</section><text>pa yin/ dbang po sbas pa'i phyir nang nye bar zhi ba yin/ skyon shin du mthong ba'i phyir phyi rol nye bar zhi ba yin/ sdig pa thams cad mi byed pa'i phyir 'khor bas skrag pa yin/ dge ba'i </text></item>
<item><p>13a2</p><section>mdo sde</section><text>rtsa ba sogs pas mi ngoms pa'i phyir yid yongs su mi skyo ba yin/ chu bo bzhi las bsgral ba'i phyir chos kyi gru chen po yang dag par sbyor ba yin/ pha rol du 'gro ba'i phyir stegs dang zam pa shin du bcas </text></item>
<item><p>13a3</p><section>mdo sde</section><text>pa yin/ thang la shin du gnas pa'i phyir 'dam dang 'obs las brgal ba yin te/ blo gros rgya mtsho de ltar byang chub sems dpa' sems dpa' chen po gang gi tshe chos 'di lta bu de dag gis dag pa dang / yongs su </text></item>
<item><p>13a4</p><section>mdo sde</section><text>dag pa dang / sbyin pa 'phags pa dang / tshul khrims yongs su dag pa de ni thams cad mkhyen par sems bskyed pa rin po che de sbyong ba'o/ /de nas de'i tshe bcom ldan 'das kyis tshigs su bcad pa 'di dag gsungs </text></item>
<item><p>13a5</p><section>mdo sde</section><text>so/ /lus dang ngag rnams dang ni yid bsdams shing / /rnam par dag pa'i las lam bcu la slob/ /byams pas sems can kun la yang dag lta/ /'di ni thams cad mkhyen par sems sbyong yin/</text></item>
<item><p>13a6</p><section>mdo sde</section><text>snying rje ldan pas gzhan gyi bya bar brtson/ /dga' dang ldan pas chos la pha rol sbyor/ /btang snyoms ldan pas chos mchog 'tshe ba med/ /'di ni thams cad mkhyen pa'i sems sbyong yin/ /rtag tu </text></item>
<item><p>13a7</p><section>mdo sde</section><text>drang zhing g.yo ni rnam par spangs/ /gzhan la phan byed sdig pa rnam par spangs/ /lhag bsam dge ba ci yod rjes su 'jug / 'di ni thams cad mkhyen pa'i sems sbyong yin/ /shes rab rab </text></item>
<item><p>13a8</p><section>mdo sde</section><text>'jug dran dang shes bzhin can/ /sems rab dul bas sems ni las su rung / /sbyangs pa'i yon tan rnams dang gso sla ba/ /'di ni thams cad mkhyen pa'i sems sbyong yin/ /'phags rig </text></item>
<item><p>13b1</p><section>mdo sde</section><text>chog shes pa dang tshig mnyen dang / /bla ma rnams la rtag tu 'dud byed dang / /rtsod brdzun nga rgyal spangs dang stobs ldan dang / /brnyas dang log pa nam yang byed ma yin/ /sems ni nges sems mngon </text></item>
<item><p>13b2</p><section>mdo sde</section><text>pa'i nga rgyal bral/ /rnyog pa med cing rab tu dang lags la/ /bdag shes pa la rim gyis 'jug par byed/ /gzhan la mi brnyas sems can rjes su srung / /chos la gus par dga' zhing gus </text></item>
<item><p>13b3</p><section>mdo sde</section><text>dang bcas/ /bsgrims te nyon mongs rnams ni spong bar byed/ /chos don gnyer zhing chos la rton par byed/ /rtag tu chos don gzhol zhing 'bab par byed/ /chos la brtson zhing nyon mongs med pa bsgoms/ /</text></item>
<item><p>13b4</p><section>mdo sde</section><text>chos min spangs shing chos rnams yongs su tshol/ /dkon mchog gsum la dad pa mi phyed ldan/ /'di ni thams cad mkhyen pa'i sems sbyong yin/ /rtag tu 'dzem dang ldan zhing nyes spyod ldog /</text></item>
<item><p>13b5</p><section>mdo sde</section><text>de bzhin gshegs pa kun la ngo tshas sdom/ /khrel yod ldan zhing 'dir ni dbang po bsdams/ /'di ni thams cad mkhyen pa'i sems sbyong yin/ /rab tu sbyor bas las kyi bya bar 'jug /bag yod </text></item>
<item><p>13b6</p><section>mdo sde</section><text>pas na mtha' gnyis 'dzin mi byed/ /mkhas pa sten pa'i chos rnams rjes rtogs pa/ /'di ni thams cad mkhyen pa'i sems sbyong yin/ /spyod lam gyis ni drang ba'i dngos dang ldan/ /khengs pa med </text></item>
<item><p>13b7</p><section>mdo sde</section><text>pas rtag tu mnyen pa nyid/ /zhi gnas cho ga ldan pas rgod pa med/ /'di ni thams cad mkhyen pa'i sems sbyong yin/ /blo ni rab tu brtan pas nyams pa med/ /lhag mthong la ni ri rgyal ji bzhin </text></item>
<item><p>13b8</p><section>mdo sde</section><text>te/ /dam bcas brtan zhing bar skabs nyams pa med/ /'di ni thams cad mkhyen pa'i sems sbyong yin/ /sdug bsngal bde bas mi g.yos sa dang mtshungs/ /bsam pa dag pas chu ltar dri ma 'khru/ /rtag tu </text></item>
<item><p>14a1</p><section>mdo sde</section><text>rlom sems med pas me dang metshungs/ /gnas med rgyu bas rtag tu rlung dang 'dra/ /shin du dri ma med pas mkha' mnyam sems/ /rab tu byung bas sangs rgyas bstan pa rnyed/ /lus ni dben zhing zhi bas </text></item>
<item><p>14a2</p><section>mdo sde</section><text>dgon par dga'/ /sems dben pas ni chos kyi mchog la spyod/ /dge ba bden par smra dang yang dag smra/ /ji skad smras pa de ni de bzhin byed/ /nyon mongs mi rdzi dge la dpa' bo mchog /shin du bslabs pas bslab pa </text></item>
<item><p>14a3</p><section>mdo sde</section><text>yang dag 'dzin/ /de la lhod pa nam yang yod ma yin/ /kha na ma tho chung la 'ang rtag tu 'jigs/ /byang chub mchog rgyu'i tshul khrims nyams pa med/ /yon tan dkar spyod tshul khrims 'dres pa med/ /dge ba'i bshes </text></item>
<item><p>14a4</p><section>mdo sde</section><text>gnyen sten cing sdig pa min/ /rdzogs pa'i byang chub sems dpa' bya phyir brtan/ /de ltar de yi mig ni dri med kyis/ /'jig rten kun la 'od zer mnyam par lta/ /mkhas pa de ni sna tshogs sgra thos nas/ /dga' </text></item>
<item><p>14a5</p><section>mdo sde</section><text>med rangs pa med cing zhum pa med/ /blo ldan de ni sgra yi don rtogs shes/ /de'i rna ba de ltar rnam dag nyid/ /sna yis dri dang lce yis ro rnams dang / /lus kyis reg dang yid kyis/ chos rnams la/ /reg gnas ma </text></item>
<item><p>14a6</p><section>mdo sde</section><text>khengs ma dud zhum pa med/ /de ltar de yi dbang po dag pa nyid/ /chags pas mi chags sdang bas sdang ba med/ /gti mug ma rmongs mi sdug gnas pa can/ /byams la dga' zhing rkyen gyis chos sems pa/ /</text></item>
<item><p>14a7</p><section>mdo sde</section><text>'di ni thams cad mkhyen pa'i sems sbyong yin/ /sgrib pa lnga po dag gis bsgribs pa med/ /de ltar des ni dbang po lnga yang bsgoms/ /de ni gang du'ang sgrib med bcings pa'ang med/ /stobs rnams lnga po dag la </text></item>
<item><p>14a8</p><section>mdo sde</section><text>rab tu gnas/ /kun nas ldang ba shes shing byung ba nyid/ /tshul bzhin ma yin spangs shing tshul bzhin gnas/ /dran pa nye bar gzhag pa bzhi la sten/ /yang dag spong dang rdzu 'phrul rkang par ldan/ /byang chub </text></item>
<item><p>14b1</p><section>mdo sde</section><text>yan lag sten dang rtag tu ldan/ /brtan pa de ni yan lag brgyad la mchog / de ni 'dod dang sdang dang 'jigs mi 'gro/ /gti mug bral zhing dbang po shin tu bsdams/ /chos kyi sbyin la de ni ser sna med/</text></item>
<item><p>14b2</p><section>mdo sde</section><text>slob dpon nam yang chos 'chab mi byed de/ /zang zing med par chos ni ston par byed/ /des na de ni byang chub sems dga' 'gyur/ /de ni zang zing rnams la kun 'dzin med/ /rnam smin re med 'dod </text></item>
<item><p>14b3</p><section>mdo sde</section><text>dgu gtong bar byed/ /sbyin dang snyan dang don byed don 'thun pas/ /de ni sems can brgya dag rab tu sdud/ /de'i byang chub sems ni brjed mi 'gyur/ /theg pa dman la nam yang re ba med/ /ji lta </text></item>
<item><p>14b4</p><section>mdo sde</section><text>ji ltar sangs rgyas yon tan mthong / /de lta de ltar de bsam ri rab 'dra/ /nang ni rab zhi srid pa'i nyes pa mthong / /de ni gzhan gyi 'khrul la lta mi byed/ /'dus byas nyes pa dag kyang shin du </text></item>
<item><p>14b5</p><section>mdo sde</section><text>mthong / /'khor bas 'jigs pas sdig pa rnams mi byed/ /legs spyod khur khyer bas ni skyo ba med/ /zhing rnams sbyong bar 'dod pa nyams pa med/ /chos rnams yongs su bzung bas zhum pa </text></item>
<item><p>14b6</p><section>mdo sde</section><text>med/ /sems can thar byed rgyu la 'jigs pa med/ /chu bo bzhi po dag las bsgral ba'i phyir/ /de ni chos gru yang dag sbyor bar byed/ /lus can mya ngan 'das lam gzud pa'i phyir/ /de ni stegs </text></item>
<item><p>14b7</p><section>mdo sde</section><text>dang zam pa 'cha' bar byed/ /'dam las 'das shing 'obs las brgal nas ni/ /thang la gnas shing de dag 'jigs med gnas/ /'jigs pas g.yen spyo rnams la 'jigs med ston/ /bdag </text></item>
<item><p>14b8</p><section>mdo sde</section><text>nyid rgal nas de dag gzhan yang sgrol/ /gang dag chos tshul 'di dag rnam dag cing / /rdzogs pa'i byang chub sems brtan kha lo sgyur/ /de dag byang chub sems mchog rnam dag ste/ /nyon mongs dri mas </text></item>
<item><p>15a1</p><section>mdo sde</section><text>gzhar yang gos mi 'gyur/ /de ste nam mkha' nyon mongs bya bar nus/ /de la rjes kyang bstan par nus srid kyi/ /rang bzhin 'od gsal rdzogs pa'i byang chub sems/ /de ni nam yang </text></item>
<item><p>15a2</p><section>mdo sde</section><text>nyon mongs byar mi nus/ /thams cad mkhyen pa'i sems rin po che yongs su sbyang ba'i le'u ste dang po'o// // 'phags pa blo gros rgya mtshos zhus pa/ bam po gnyis pa/</text></item>
<item><p>15a3</p><section>mdo sde</section><text>blo gros rgya mtsho thams cad mkhyen par sems bskyed pa rin po che de'i gnod pa bzod pa ni ji lta bu/ thams cad mkhyen par sems bskyed pa rin po che de'i gnod pa ni gang zhe na/ blo gros rgya mtsho 'di la byang chub </text></item>
<item><p>15a4</p><section>mdo sde</section><text>sems dpa' sems dpa' chen po thams cad mkhyen par sems bskyed pa rin po che de ltar bskyed nas/ 'phags pa ma yin pa tshul khrims 'chal pa'i sems can rnams sam/ bdud rnams sam/</text></item>
<item><p>15a5</p><section>mdo sde</section><text>bdud kyi ris kyi lha rnams sam/ bdud kyi byin gyis brlabs pa rnams sam/ bdud kyi pho nya rnams kyis gtses sam/ rnam par gtses sam/ bskyod dam/ kun du bskyod dam/ dkrugs sam/</text></item>
<item><p>15a6</p><section>mdo sde</section><text>kun du dkrugs sam/ bsdigs sam/ brdegs kyang byang chub tu bsam pa'i sems bskyed pa de las mi phyed pa dang / sems can thams cad rab tu thar bar bya ba'i snying rje chen pos brtson 'grus </text></item>
<item><p>15a7</p><section>mdo sde</section><text>brtsams pa las mi phyed pa dang / dkon mchog gsum gyi rigs mi 'chad par bya bar brtson pa las mi phyed pa dang / sangs rgyas kyi chos thams cad yang dag par bsgrub pa'i dge ba'i rtsa ba la sbyor ba </text></item>
<item><p>15a8</p><section>mdo sde</section><text>las mi phyed pa dang / mtshan dang dpe byad bzang po yongs su 'grub par 'gyur ba'i bsod nams kyi tshogs bsags pa las mi phyed pa dang / sangs rgyas kyi zhing yongs su sbyang ba mngon par bsgrubs pa'i </text></item>
<item><p>15b1</p><section>mdo sde</section><text>brtson pa las mi phyed pa dang / lus dang srog 'dor zhing dam pa'i chos yongs su 'dzin par mngon par brtson pa las mi phyed pa dang / sems can thams cad yongs su smin par bya ba la mngon par brtson zhing </text></item>
<item><p>15b2</p><section>mdo sde</section><text>bdag bde ba la mi chags pa las mi phyed pa ste/ de de ltar lhag pa'i bsam pa phun sum tshogs par gyur pas sems can thams cad kyis dpyos kyang bzod/ thing slad byas pa dang / smad pa dang / bshung ba </text></item>
<item><p>15b3</p><section>mdo sde</section><text>byas kyang bzod/ sems can thams cad kyis spyos sam bsdigs sam ngan du brjod dam/ ngan du smras pa'i tshig gi lam yang bzod/ sems can thams cad kyi gnod pa yang bzod/ sems can </text></item>
<item><p>15b4</p><section>mdo sde</section><text>thams cad kyi khur yang bzod/ sgrol bas kyang skyo ba med/ zhum pa med/ kun du zhum pa med/ sgyid lug pa med/ yi chad pa med kyi stobs nye bar ston par byed/ mthu skyed par byed cing brtson 'grus </text></item>
<item><p>15b5</p><section>mdo sde</section><text>rtsom la rtul bas rtul bar byed de/ spro ba skyed cing rmongs pa'i sems mi 'dzin to/ /de spyos kyang slar mi gshe/ brdegs kyang slar mi rdeg / khros kyang slar mi khro/ 'khrugs kyang slar mi 'khrugs ste/</text></item>
<item><p>15b6</p><section>mdo sde</section><text>de ltar sems bgrang ba'i go cha gyon no/ /'di lta ste/ theg pa chen po 'di ni 'jig rten thams cad dang mi mthun pa'i theg pa'o/ /de ci'i phyir zhe na/ sems can de dag ni rgyun gyi rjes su 'gro ba dag go/ /</text></item>
<item><p>15b7</p><section>mdo sde</section><text>bdag ni rgyun las ldog par rtsol bar 'dod pa'o/ /sems can de dag ni phan tshun mi mthun pa dag go/ /bdag ni sems can thams cad kyi mi mthun pa spang ba'i phyir go cha bgos pa'o/ /sems can de dag ni </text></item>
<item><p>15b8</p><section>mdo sde</section><text>gnod sems la dpa' ba dag go/ /bdag ni bzod pa dang / nges pa yongs su tshol ba'o/ /sems can de dag ni gcig la gcig yongs su 'drid par gnas pa dag go/ /bdag ni shes rab kyis ngoms pa yongs </text></item>
<item><p>16a1</p><section>mdo sde</section><text>su tshol ba'o/ /gal te sems can de dag phyogs bcu'i rab tu dbye bas rab tu phye ba ji snyed pa de dag thams cad ral gri dang / mdung thung dang mda' bo che lag na thogs te/ bdag gi phyi bzhin 'brang </text></item>
<item><p>16a2</p><section>mdo sde</section><text>yang / sa phyogs gang du 'greng ngam 'dug gam 'chag gam nyal yang rung ste/ byang chub kyi sems skye bar 'gyur ba dang / sbyin pa'i sems sam/ tshul khrims kyi sems sam/ bzod pa'i sems </text></item>
<item><p>16a3</p><section>mdo sde</section><text>sam/ brtson 'grus kyi sems sam/ bsam gtan gyi sems sam/ shes rab kyi sems sam/ thos pa'i dge ba'i rtsa ba'i sems skye bar 'gyur ba'i sa phyogs der da bdag lus rgya shug gi lo </text></item>
<item><p>16a4</p><section>mdo sde</section><text>ma'i brgya cha tsam du gtubs sam/ rnam par gtor tam/ rnam par bcom 'am/ sems can de dag thams cad las gzhan mi byed par rgyun du gshe 'am/ sdigs sam/ smod dam/ bshung ngam/</text></item>
<item><p>16a5</p><section>mdo sde</section><text>tshig ngan pa dang ngag rtsub po smra ba de ltar gyur kyang bdag gis sems can 'ga' la yang 'khrug pa'i sems bskyed par mi bya'o/ /de ci'i phyir zhe na/ sngon gyi mtha' nas 'khor ba tshad med par </text></item>
<item><p>16a6</p><section>mdo sde</section><text>byas te/ gang du bdag gis lus 'di sems can dmyal bar song ngam/ dud 'gro'i skye gnas su song ngam/ gshin rje'i 'jig rten du song ngam/ mir gyur kyang rung ste 'dod pa'i zas kyi dri mas </text></item>
<item><p>16a7</p><section>mdo sde</section><text>dri ma can du gyur nas chos thos pa dang mi ldan zhing yang ba'i 'tsho ba'i spyod yul don med pas 'tsho ba can du gyur te yan lag dang / nying lag brgyar gshegs shing gtubs te phye zhing phral la bya ba rnam pa </text></item>
<item><p>16a8</p><section>mdo sde</section><text>mang po byas kyang bdag gis gzhi de las bdag gis don byas kyis gzhan gyi don ma byas kyis gal te sems can de dag thams cad kyis/ phyi ma'i mthar bdag gis lus gshegs gtubs rnam par gtor </text></item>
<item><p>16b1</p><section>mdo sde</section><text>rnam par bcom pa de lta bur gyur kyang bdag gis thams cad mkhyen pa yongs su mi gtong ngo / /sems can thams cad yongs su mi gtong ngo / /dge ba'i chos la 'dun pa yongs su mi gtong ngo / /de ci'i phyir </text></item>
<item><p>16b2</p><section>mdo sde</section><text>zhe na/ lus gtubs pa'i lus kyi gnod pa 'di lta bu thams cad ni sems can dmyal ba'i sdug bsngal gyi/ brgya'i char yang nye bar mi 'gro ba nas rgyu'i bar du yang mi bzod do/ /bdag la ni sems can </text></item>
<item><p>16b3</p><section>mdo sde</section><text>dmyal bar gnas par spro'o/ bdag gis sems can sangs rgyas kyi chos gtang bar ni mi bya'o/ /sems can thams cad rab tu thar bar bya ba la dmigs pa'i snying rje chen po mi gtong ngo / /de ci'i phyir </text></item>
<item><p>16b4</p><section>mdo sde</section><text>zhe na/ de ni bcom ldan 'das kyis kyang gsungs te/ dge ba la ni bar chad mang ngo / /mi dge ba'i phyogs la ni grogs byed pa mang ngo / /dge ba'i phyogs la ni grogs byed pa nyung ngo zhes gsungs pas </text></item>
<item><p>16b5</p><section>mdo sde</section><text>bdag gis mi dge ba'i phyogs kyi grogs mi bya'i dge ba'i phyogs kyi grogs bya'o/ /sems can thams cad la bzod par bya'i gnod sems su mi bya'o/ /sems can de dag la gang yod pa de ma byin na yang </text></item>
<item><p>16b6</p><section>mdo sde</section><text>bdag la gang yod pa de bdag gis sbyin par bya ste/ sems can de dag la gnod sems dang khro ba dang / 'khon du 'dzin pa yod pa de dag de rnams kyis byin yang bdag la bzod pa dang des pa gang yod </text></item>
<item><p>16b7</p><section>mdo sde</section><text>pa de bdag gis sbyin par bya'o/ /bdag gis bzod pa'i stobs bstan par bya'i gnod sems ni ma yin no snyam mo/ /blo gros rgya mtsho lus dang srog 'dor ba'i byang chub sems dpa' rnams la ni bla na med </text></item>
<item><p>16b8</p><section>mdo sde</section><text>pa yang dag par rdzogs pa'i byang chub rnyed dka' ba ma yin no/ /gang gi gzhi las gnod sems 'byung ba'i chos de bdag gis spang bar bya'o snyam mo/ /chos de gang zhe na/ 'di lta ste lus la dga' ba dang </text></item>
<item><p>17a1</p><section>mdo sde</section><text>lus la gnas pa dang / lus la chags pa ste/ lus btang na gnod sems kyang gtong ngo / /blo gros rgya mtsho de ltar bgrang ba la zhugs pa'i byang chub sems dpa' sems dpa' chen po ni </text></item>
<item><p>17a2</p><section>mdo sde</section><text>sems can thams cad kyi gnod pa bzod de mi skyo mi khro'o/ /de gnod pa gsum bzod de/ gsum gang zhe na/ lus kyi gnod pa dang / ngag gi gnod pa dang / sems kyi gnod pa'o/ /blo gros rgya mtsho de la </text></item>
<item><p>17a3</p><section>mdo sde</section><text>byang chub sems dpa'i lus kyi gnod pa bzod pa gang zhe na/ gang yan lag dang nying lag rnams bcad kyang chos nyid la rton te gang de'i lus gcod pa'i sems can de nyid la lta ba'o/ /blo gros rgya mtsho de la </text></item>
<item><p>17a4</p><section>mdo sde</section><text>thabs la mkhas pa'i byang chub sems dpa'i lus gcod pa na pha rol du phyin pa drug bsgom pa yongs su rdzogs par 'gyur ro/ /blo gros rgya mtsho ji ltar na thabs la mkhas pa'i byang chub sems dpa'i </text></item>
<item><p>17a5</p><section>mdo sde</section><text>lus gcod pa na pha rol tu phyin pa drug bsgom pa yongs su rdzogs par 'gyur zhe na/ gang lus 'dor ba dang lus yongs su gtong ba dang lus la mi lta ba 'di ni de'i sbyin pa'i pha rol du phyin pa'o/ /gang </text></item>
<item><p>17a6</p><section>mdo sde</section><text>lus gcod pa na sems can thams cad la byams pas khyab par byed pa dang / tshor ba rnams kyis mi 'phrogs pa 'di ni de'i tshul khrims kyi pha rol tu phyin pa'o/ /gang lus yongs su gcod pa na </text></item>
<item><p>17a7</p><section>mdo sde</section><text>gang dag de'i lus gcod pa de dag nyid rab tu thar bar bya ba'i phyir bzod cing sems kyi rma mi phyin te/ bzod pa'i stobs nye bar ston pa 'di ni de'i bzod pa'i pha rol tu phyin pa'o/ /brtson 'grus </text></item>
<item><p>17a8</p><section>mdo sde</section><text>gang gis thams cad mkhyen pa nyid la 'dun pa mi 'dor zhing sems kyi stobs bskyed pa yang rab tu 'dzin la 'khor ba nyid du mtshams kyang sbyor zhing dge ba'i rtsa ba brtsam pa yang rtsom pa 'di ni de'i brtson 'grus </text></item>
<item><p>17b1</p><section>mdo sde</section><text>kyi pha rol tu phyin pa'o/ /gang lus rnam par 'thor ba na thams cad mkhyen par sems bskyed pa rin po che de mi brjod cing byang chub nyid la lta ba dang / zhi ba dang rab tu zhi ba la so sor rtog pa 'di ni de'i </text></item>
<item><p>17b2</p><section>mdo sde</section><text>bsam gtan gyi pha rol tu phyin pa'o/ /gang lus gcod pa na lus la rtswa dang / rtsig pa dang / shing dang / rdo dang / mig yor lta bur so sor rtog cing lus la sgyu ma'i chos nyid du 'jug pa dang /</text></item>
<item><p>17b3</p><section>mdo sde</section><text>yang dag par na mi rtag pa nyid dang / yang dag par na sdug bsngal ba nyid dang / yang dag par na bdag med pa nyid dang / yang dag par na zhi ba nyid du lus la rtog pa 'di ni de'i shes rab kyi pha rol tu phyin pa </text></item>
<item><p>17b4</p><section>mdo sde</section><text>'o/ /blo gros rgya mtsho de ltar na thabs la mkhas pa'i byang chub sems dpa'i lus gcod pa na/ pha rol tu phyin pa drug bsgom pa yongs su rdzogs par 'gyur zhing theg pa chen po de las nyams </text></item>
<item><p>17b5</p><section>mdo sde</section><text>par mi 'gyur te 'di ni byang chub sems dpa'i lus kyi gnod pa bzod pa'o/ /blo gros rgya mtsho de la byang chub sems dpa'i ngag gi gnod pa bzod pa gang zhe na/ gang ngan du brjod pa'i tshig thams </text></item>
<item><p>17b6</p><section>mdo sde</section><text>cad dang du len pa dang / gshe ba dang bsdigs pa dang smad pa dang bshung ba dang bsdigs mo byed pa thams cad bzod pa dang / yod pa 'am/ med pas glengs pas kyang mi khro ba dang / 'khon du mi 'dzin pa </text></item>
<item><p>17b7</p><section>mdo sde</section><text>dang / bag la nyal spong ba'o/ /blo gros rgya mtsho de la thabs mkhas pa'i byang chub sems dpa' sems dpa' chen po ngan du brjod pa dang / ngan du smras pa'i tshig gi lam dang / gshe ba dang bsdig </text></item>
<item><p>17b8</p><section>mdo sde</section><text>pa dag pha rol las thos nas pha rol du phyin pa drug bsgom pa yongs su rdzogs par 'gyur ro/ /blo gros rgya mtsho ji ltar na thabs la mkhas pa'i byang chub sems dpa' ngan du brjod pa dang ngan du smras pa'i </text></item>
<item><p>18a1</p><section>mdo sde</section><text>tshig gi lam gshe ba dang bsdigs pa dag pha rol las thos na pha rol du phyin pa drug bsgom pa yongs su rdzogs par 'gyur zhe na/ blo gros rgya mtsho 'di la byang chub sems dpa' sems </text></item>
<item><p>18a2</p><section>mdo sde</section><text>dpa' chen po ngan du brjod pa dang ngan du smras pa'i tshig gi lam dang / gshe ba dang bsdigs pa dag pha rol las thos na dran pa 'di lta bu rab tu 'thob ste/ sems can 'di ni sngon nas ser sna can du gyur pa </text></item>
<item><p>18a3</p><section>mdo sde</section><text>'jungs pa ste/ ser sna'i dri mas kun nas kun du bskor ba des gang dag de'i gnod sems kyi dri ma spang ba'i phyir/ chos ston pa'i dge ba'i bshes gnyen rnams la ma bsten/ gus par ma </text></item>
<item><p>18a4</p><section>mdo sde</section><text>byas bsnyen bkur ma byas pa'o/ /bdag ni gtong ba la mos shing ser sna med par bya/ dge ba'i bshes gnyen la brten par bya/ bsnyen par bya/ bsnyen bkur bya'o snyam ste/ de dag bsrung zhing </text></item>
<item><p>18a5</p><section>mdo sde</section><text>gnod sems kyang spong ba 'di ni de'i sbyin pa'i pha rol du phyin pa'o/ /gzhan yang de 'di snyam du sems te/ sems can 'di ni tshul khrims 'chal pa las ma mthong ba ste/ de ni bdag la gshe </text></item>
<item><p>18a6</p><section>mdo sde</section><text>zhing bsdigs pa'o/ /bdag ni tshul khrims dang brtul zhugs yang dag par blangs pa las mi nyams par bya'o/ /gnod sems med par bya'o/ /byang chub kyi sems yongs su bsrung bar bya'o/</text></item>
<item><p>18a7</p><section>mdo sde</section><text>las kyi rnam par smin pa la bsten par bya'o snyam pa 'di ni de'i tshul khrims kyi pha rol tu phyin pa'o/ /gzhan yang de 'di snyam du sems te/ sems can 'di ni zhe sdang gi shas che zhing gnod sems </text></item>
<item><p>18a8</p><section>mdo sde</section><text>mang ba ste/ de ni bdag la gshe zhing bsdigs pa'o/ /bdag ni bzod pa'i stobs mang du byas te/ byams pa la gnas par bya'o snyam pa 'di ni de'i bzod pa'i pha rol du phyin pa'o/ /gzhan yang de 'di snyam </text></item>
<item><p>18b1</p><section>mdo sde</section><text>du sems te/ sems can 'di ni le lo can dge ba'i chos dang bral ba ste de ni bdag la gshe zhing bsdigs pa'o/ /bdag ni brtson 'grus brtsam par bya/ dge ba'i rtsa ba yongs su brtsal ba la mi ngoms </text></item>
<item><p>18b2</p><section>mdo sde</section><text>par bya ste/ sems can 'di byang chub kyi snying por sngar je 'dug par byas la phyis bdag bla na med pa yang dag par rdzogs pa'i byang chub mngon par rdzogs par 'tshang rgya bar bya'o snyam du/ de ltar go cha </text></item>
<item><p>18b3</p><section>mdo sde</section><text>gyon pa 'di ni de'i brtson 'grus kyi pha rol du phyin pa'o/ /gzhan yang de 'di snyam du sems te/ sems can 'di ni brjed ngas pa shes bzhin med pa/ nyon mongs pa nges par bsams pa ste/ de ni bdag </text></item>
<item><p>18b4</p><section>mdo sde</section><text>la gshe zhing bsdigs pa'o/ /bdag ni nyon mongs pa nges par bsam par bya/ dran pa dang shes bzhin can du bya/ rtse gcig tu byang chub kyi sems mi brjed par bya ste sems can ma dul ba/ ma zhi ba/ ma sbas </text></item>
<item><p>18b5</p><section>mdo sde</section><text>pa/ nye bar ma nye bar 'di lta bu dag gi don du bdag gis go cha chen po bgos te 'di ltar sems nges par sems su gzhug go/ /snyam pa 'di ni de'i bsam gtan gyi pha rol tu phyin pa'o/ /gzhan yang de 'di </text></item>
<item><p>18b6</p><section>mdo sde</section><text>snyam du sems te/ sems can 'di ni shes rab 'chal pa/ bdag tu smra ba/ sems can du lta bar dmigs pa'i spyod yul ba ste de ni bdag la gshe zhing bsdigs pa'o/ /bdag ni chos nyid la bsten </text></item>
<item><p>18b7</p><section>mdo sde</section><text>par bya'o snyam ste 'di la gsheg ba dang khro ba su yin zhes yongs su tshol ba na gang gshe ba dang khro ba'i chos de mi dmigs so/ /de bdag dang gzhan mi dmigs par dmigs par lta ba dang bral ba 'di ni de'i shes rab </text></item>
<item><p>18b8</p><section>mdo sde</section><text>kyi pha rol du phyin pa'o/ /blo gros rgya mtsho de ltar na thabs la mkhas pa'i byang chub sems dpa' ngan du brjod pa dang ngan du smras pa'i tshig gi lam dang / gshe ba dang bsdigs pa dag pha rol las thos nas pha rol du </text></item>
<item><p>19a1</p><section>mdo sde</section><text>phyin pa drug bsgom pa yongs su rdzogs par 'gyur zhing theg pa chen po de las kyang mi nyams te 'di ni byang chub sems dpa'i ngag gi gnod pa bzod pa'o/ /blo gros rgya mtsho de la byang chub sems </text></item>
<item><p>19a2</p><section>mdo sde</section><text>dpa'i sems kyi gnod pa bzod pa gang zhe na/ gang bdud thams cad kyis byang chub kyi sems de las phral yang mi g.yo ba dang / phas kyi rgol ba dmigs par lta ba la mngon par zhen pa thams cad kyis yang </text></item>
<item><p>19a3</p><section>mdo sde</section><text>dag pa'i bsam par zhugs pa thams cad mkhyen pa sems de las mos pa bzlog kyang mi brjed pa dang / sangs rgyas kyi gzugs su 'dug kyang mi mnyam pa dang mnyam pa'i sems de las nyams par </text></item>
<item><p>19a4</p><section>mdo sde</section><text>byed mi nus te bdud rdzu 'phrul chen po dag gis khyod kyi theg pa chen po yang dag par bsgrub par mi nus kyis khyod kyis gces par bya ba 'di thong shig /khyod kyis brtson 'grus 'di 'or cig /byang chub ni rnyed par </text></item>
<item><p>19a5</p><section>mdo sde</section><text>dka' ba/ sangs rgyas kyi chos rnams ni rnyed par dka' ba ste 'dir 'khor ba'i sdug bsngal mang du myong bar 'gyur ro/ /gang dag mya ngan las 'das pa de dag ni bde ba yin gyis skyes bu dam pa khyod myur du </text></item>
<item><p>19a6</p><section>mdo sde</section><text>mya ngan las 'das par gyis shig ces de la sems skul zhing sems dran par byed la/ blo gros rgya mtsho gal te byang chub sems dpa' sems dpa' chen po la de ltar bral bar byed de ltar mos pa zlog par </text></item>
<item><p>19a7</p><section>mdo sde</section><text>byed kyang sngon gyi go cha mi 'dor zhing bsam pa rnam par 'khrugs par mi byed kyi de 'di snyam du sems te/ bdag gis nges par byang chub kyi snying po mnan par bya/ bdag gis nges par bdud dpung dang bcas par </text></item>
<item><p>19a8</p><section>mdo sde</section><text>'pham par byas te bla na med pa yang dag par rdzogs pa'i byang chub mngon par rdzogs par 'tshang rgya bar bya/ bdag gis nges par chos kyi 'khor lo rab tu bskor bar bya/ bdag gis nges par stong gsum gyi stong chen </text></item>
<item><p>19b1</p><section>mdo sde</section><text>po'i 'jig rten gyi khams su chos kyi gtam chen po brjod par bya/ bdag gis sems can thams cad mgron du gnyer la chos kyi sbyin pas tshim par bya'o/ /sangs rgyas dang byang chub sems dpa' thams cad </text></item>
<item><p>19b2</p><section>mdo sde</section><text>dang / bdag dang gzhan gyi sems rig pa'i lha rnams kyis byang chub tu bsam pa rig pas bdag gis/ thams cad mkhyen pa'i sems kyi gnod pa bzod par bya'o/ /sangs rgyas rnams dang lha rnams dang </text></item>
<item><p>19b3</p><section>mdo sde</section><text>sems can thams cad dang bdag la slu bar mi bya'o snyam pa 'di lta bu ni/ blo gros rgya mtsho byang chub sems dpa'i sems kyi gnod pa bzod cing / theg pa chen po de las mi phyed pa ste/ blo gros rgya mtsho 'di </text></item>
<item><p>19b4</p><section>mdo sde</section><text>ni thams cad mkhyen par sems bskyed pa rin po che de'i gnod pa bzod pa'o/ /bzod pa'i pha rol du phyin pa'i go cha gang yin pa de ni brtson 'grus kyi pha rol du phyin pa gong na med pa gang yin pa dang / pha rol tu phyin pa </text></item>
<item><p>19b5</p><section>mdo sde</section><text>'di gnyis yongs su rdzogs par byed pa 'di ni byang chub sems dpa'i sems kyi gnod pa bzod pa'o/ /de nas de'i tshe bcom ldan 'das kyis tshigs su bcad pa 'di dag gsungs so/ /byang chub lam las </text></item>
<item><p>19b6</p><section>mdo sde</section><text>bsam pa mi phyed cing / /de ni snying rje las kyang phyed ma yin/ /bdag gis dkon mchog gsum po bsrung bar bya/ /sangs rgyas chos rnams yang dag bsgrub par bya/ /sum bcu rtsa gnyis khyad 'phags </text></item>
<item><p>19b7</p><section>mdo sde</section><text>mtshan dang dpe byad bzung / /gang dag gis ni stobs bcu rnams kyis lus mdzes pa/ /de dag yongs su btsal phyir mchod sbyin bye ba byed/ /gnod pa shin du rnam mang bzod cing yon tan phyug /brgya phrag </text></item>
<item><p>19b8</p><section>mdo sde</section><text>mtha' yas zhing rnams de dag bdag gis sbyang / /rin chen chos mchog 'di dag bdag gis bsrung bar bya/ /brgya phrag mtha' yas sems can de dag bdag gis dgol/ /des gnod pa bzod cing bsam pa </text></item>
<item><p>20a1</p><section>mdo sde</section><text>mi phyed do/ /phyogs bcu'i sems can khams ni mtha' yas ji snyed pa/ /thams cad 'dus par gyur nas lag na mtshon thogs te/ /de dag de la 'jigs sbyin gshe zhing bsdigs </text></item>
<item><p>20a2</p><section>mdo sde</section><text>byed kyang / /yon tan phyir ni bsdigs dang 'phya ba bzod par byed/ /sngon mtha'i bskal pa brgya phrag mtha' yas ji snyed par/ /de dag rgyun mi 'chad par tshig rtsub smras kyang ni/ /bdag nyid chen po de bzod </text></item>
<item><p>20a3</p><section>mdo sde</section><text>mi khro gshe ba med/ /de ltar rtogs pa rnams ni gnod pa dag par 'gyur/ /sems can de dag lags na mtshon thogs lhan cig tu/ /bdag gi lus kyi yan lag dum bu dum bur gtubs/ /'on </text></item>
<item><p>20a4</p><section>mdo sde</section><text>kyang bdag gi sems yid khro bar mi bya ste/ /byang chub yid la byas na gnod 'di dag par 'gyur/ /'greng ngam 'dug gam 'chag gam 'on te nyal yang rung / /gang du byang chub sems mchog </text></item>
<item><p>20a5</p><section>mdo sde</section><text>'di dag sbyin pa dang / /gdul ba'i sems dang gzhan yang dkar sems mi 'dor ba/ /der ni de'i lus dum bu dum bur rnam par 'thor/ /sems dmyal dud 'gro'i skye gnas yi dgas 'jig rten </text></item>
<item><p>20a6</p><section>mdo sde</section><text>mir/ /bskal pa brgya phrag mtha' yas don med lus kyang gtubs/ /sangs rgyas ye shes mngon par 'dod pas lus 'dor zhes/ /skyes bu des ni yid kyang yang dag tshim par byed/ /mi yi sdug </text></item>
<item><p>20a7</p><section>mdo sde</section><text>bsngal rgyu ni rnam pa du ma dag /mtshams med sdug bsngal brgya cher nye bar mi 'gro ba'i/ /dmyal ba rnams su bskal pa brgyar ni gnas par spro/ /rgyal ba dang ni chos dang sems can mi gtong ngo / /bdag </text></item>
<item><p>20a8</p><section>mdo sde</section><text>lus mi rtag ring du mi thub sgyu ma 'dra/ /khams bzhi de dag gdug pa'i sbrul dang 'dra bar gsungs/ /bdag gis lus bar byas te dug med 'gyur bar bya/ /nyon mongs dug zhi nas ni rang byung sangs rgyas 'gyur/ /</text></item>
<item><p>20b1</p><section>mdo sde</section><text>srid gsum 'jig rten 'di ni lus bde 'gyur ba'i gzhi/ /'dod pa'i zas rgyu cung zad ji snyed 'jigs pa ste/ /bdag gis lus btang 'jigs pa med par 'gyur bar bya/ /bgrang ba 'di la zhugs pa de </text></item>
<item><p>20b2</p><section>mdo sde</section><text>dag gnod pa bzod/ /nag po'i phyogs la grogs ni brgya stong phrag kyang mang / /dkar po'i phyogs ni gang la'ang grogs po gcig pur 'gyur/ /bdag ni mi dge rnams dang rtsod par mi bya ste/ /sangs </text></item>
<item><p>20b3</p><section>mdo sde</section><text>rgyas bzod pa gsungs pas bzod pa bdag gis grogs/ /phyogs bcu'i sangs rgyas de dag 'dir ni bdag gi dpang / /ji ltar sangs rgyas sku la sems ni mi phyed de/ /sangs rgyas dang ni bdag nyid che lha </text></item>
<item><p>20b4</p><section>mdo sde</section><text>bdag gi grogs/ /gnod pa bzod par bya yi sdang bar mi bya'o/ /gnod pa bzod pa ngag yid rnam pa gsum du gsungs/ /gang bzod dpa'o de ni mi phyed bzod pa yin/ /lus kyi sdug bsngal rnam pa </text></item>
<item><p>20b5</p><section>mdo sde</section><text>mtha' yas yod pa dag /gal te lus la bzod pa lus gnod dag par 'gyur/ /lus ni dum bu dum bur gtubs te rnam gtor tshe/ /thabs ldan che ba'i bdag nyid pha rol phyin rdzogs 'gyur/ /sbyin dang tshul </text></item>
<item><p>20b6</p><section>mdo sde</section><text>khrims bzod dang brtson 'grus bsam gtan dang / /shes rab khyad 'phags dam pa skad cig tsam gyis 'dzin/ /lus dang lus la sred pa'i nyon mongs rnams kyang 'dor/ /sbyin dang rab tu ldan pa'i </text></item>
<item><p>20b7</p><section>mdo sde</section><text>pha rol phyin par 'gyur/ /byams pas 'jig rten khyab byed tshul khrims nyams mi 'gyur/ /byang chub rjes su 'bro bas tshul khrims dag pa 'dzin/ /bzod pa'i stobs bskyed yan lag rnams </text></item>
<item><p>20b8</p><section>mdo sde</section><text>dang nying lag gcod/ /de yang de yi bzod pa'i pha rol phyin la sbyor/ /brtson 'grus gces pa ma zhum bar skabs sgyid lug med/ /lus ni rnam par 'thor zhing brtson 'grus pha rol 'gro/ /byang chub sems </text></item>
<item><p>21a1</p><section>mdo sde</section><text>kyi bsam pa dran pa mi 'dor zhing / /nyon mongs mun pa'i rdul rnams bsal phyir rab tu brtson/ /lus bshig nas ni bsam gtan stobs dang rnam thar 'thob/ /'dir yang rdul bral bsam gtan pha </text></item>
<item><p>21a2</p><section>mdo sde</section><text>rol phyin la sbyor/ /bdag gi lus ni bdag med rmi lam glog dang 'dra/ /'di la byed pa po med tshor ba po yang med/ /lus kyi gzings pas bcings pa'i sems can bdag gis dgrol/ /shes rab 'di ni </text></item>
<item><p>21a3</p><section>mdo sde</section><text>khyad 'phags pha rol phyin pa mchog /gang zhig 'di la sbyor zhing tshul bzhin chos sems la/ /lus kyi gnod pa bzod cing rab sdang mi byed de/ /mi snyan pa dang smad dang bshung ba'i tshig thos kyang / /de ni </text></item>
<item><p>21a4</p><section>mdo sde</section><text>zhe sdang mi 'gyur byams ldan sems kyang dul/ /tha ba rab tu zhe sdang bor 'di sbyin pa dag /byams pa'i yid du gyur pa 'di ni tshul khrims dag /bzod pa'i stobs bskyed 'di ni bzod pa dag pa yin/ /</text></item>
<item><p>21a5</p><section>mdo sde</section><text>sangs rgyas ye shes 'dod nas brtson 'grus phyir zhing skyed/ /sems dang yid rab zhi ba 'di ni bsam gtan dag /sgra skad mi rnyed 'di ni shes rab dag pa yin/ /mi'i tshig thos nas ni gang chos 'di </text></item>
<item><p>21a6</p><section>mdo sde</section><text>sems pa/ /de 'dir gnod bzod dag gi skyon la chags pa med/ /bdud dang mu stegs can gyi lta gyur brgya stong gis/ /gnas 'di rnyed dkas sbyor ba 'ong brjod kyang / /mi skrag zhum pa med cing phyi phyir mthu </text></item>
<item><p>21a7</p><section>mdo sde</section><text>bskyed de/ /mkhas pa de ni gnod dang sems gnod mtha' yas bzod/ /gang zhig bzod dang brtson 'grus rab gnas ri rab 'dra/ /sems can kun nang dpa' bo de 'dir gnod pa bzod/ /stobs bcu rnams kyi </text></item>
<item><p>21a8</p><section>mdo sde</section><text>sbyang ba dang ni gnod shes nas/ /byang chub rjes su 'gro bas phyi nas lung ston to/ /blo gros rgya mtsho de la thams cad mkhyen par sems bskyed pa rin po che de'i 'bigs pa gang zhe na/ blo gros rgya mtsho 'di la byang </text></item>
<item><p>21b1</p><section>mdo sde</section><text>chub sems dpa' sems dpa' chen po thams cad mkhyen par sems bskyed pa rin po che des rlom sems su mi byed de/ thams cad mkhyen pa'i sems de la brten par mi byed gnas par mi byed/ len par mi byed/ 'dor bar mi byed/</text></item>
<item><p>21b2</p><section>mdo sde</section><text>spros par mi byed/ rtog par mi byed/ rnam par rtog par mi byed kyi rnam par rtog par nye bar zhi ba la gnas pa yin te/ de chos zab mo rnams la blos rnam par dpyod do/ /chos zab mo de dag gang zhe na/</text></item>
<item><p>21b3</p><section>mdo sde</section><text>'di lta ste/ rten cing 'brel par 'byung ba'i lugs su 'byung ba dang / rgyu la dmigs pa khong du chud pa dang / rtag pa ma yin pa dang / chad pa ma yin pa dang / mthar lta ba dang bral ba dang / rang bzhin gyis </text></item>
<item><p>21b4</p><section>mdo sde</section><text>bdag med pa dang / bdag ngo bo nyid med pas chos thams cad/ ngo bo nyid med pa dang / gdod ma nas ma skyes pa dang / ma byung ba dang / stong pa nyid la mos pa dang / mtshan ma med pa la yid ches pa dang / smon pa </text></item>
<item><p>21b5</p><section>mdo sde</section><text>med pa la som nyi med pa dang / mngon par 'du byed pa med pa la de kho na'i blo dang ldan pa dang / shin du mi rtag pa nyid dang / gzugs dbu ba dang mtshungs pa nyid dang / tshor ba chu bur dang 'dra ba nyid dang / 'du shes </text></item>
<item><p>21b6</p><section>mdo sde</section><text>smig rgyu dang mtshungs te gnyis su med pa nyid dang / 'du byed rnams la chu shing dang mtshungs par so sor rtog pa dang / rnam par shes pa sgyu ma lta bu'i chos nyid dang / khams rnams g.yo ba med pa nyid dang / skye mched </text></item>
<item><p>21b7</p><section>mdo sde</section><text>rnams phan tshun du shes pa med pa nyid dang / sems gnas pa med pa dang / nga rgyal yid la mi byed pa dang / lhag par byed pa lhag par mi byed pa dang / mnyam pa nyid du rtogs pa dang / tha dad du bya ba med pa dang /</text></item>
<item><p>21b8</p><section>mdo sde</section><text>ro gcig pa dang / bgrod pa gcig pu'i lam la rab tu gnas pa dang / lam gyi tshogs shes pa yongs su tshol ba dang / nges pa'i don gyi don la rton pa dang / don gyi rjes su zhugs pa'i blo dang / skad thams cad </text></item>
<item><p>22a1</p><section>mdo sde</section><text>la skad med par 'jug pa dang / sgra thams cad la sngon gyi mtha' dang phyi ma'i mtha' yongs su chad par shes pa dang / don dang tshig 'bru gnyis su med pa la 'jug pa shes pas don brjod du med par </text></item>
<item><p>22a2</p><section>mdo sde</section><text>rtogs pa dang / sdug bsngal shes pa ngar 'dzin pa med pa dang / kun 'byung ba shes pa de shin du zad pa dang / 'gog pa shes pa sgro btags pa med pa dang / lam shes pa 'dus byas dang 'dus ma byas mnyam </text></item>
<item><p>22a3</p><section>mdo sde</section><text>nyid du 'jug pa dang / lus la zhugs pa'i dran pa sngon gyi mtha' dang / phyi ma'i mthar 'pho ba med pa dang / tshor ba la zhugs pa'i dran pa skye ba dang 'jig par mi gnas pa dang / sems la zhugs pa'i dran pa </text></item>
<item><p>22a4</p><section>mdo sde</section><text>dmigs pa la shin du brtags pa dang / chos la zhugs pa'i dran pa chos kyi dbyings la ma yin pa dang / yang dag par spong ba mnyam pas mnyam pa dang / rdzu 'phrul gyi rkang pa sems la dbang sgyur bar </text></item>
<item><p>22a5</p><section>mdo sde</section><text>gyur pa dang / dad pa'i dbang po chags pa thams cad las shin du 'das pa dang / brtson 'grus kyi dbang po dben pas nges par byung ba dang / dran pa'i dbang po dran pa med pa dang / ting nge 'dzin gyi dbang po yid </text></item>
<item><p>22a6</p><section>mdo sde</section><text>la byed pa med pa dang / shes rab kyi dbang po spros pa las shin du 'das pa dang / dad pa'i stobs gzhan gyi dring mi 'jog pa dang / brtson 'grus kyi stobs dmigs pa rtogs pa med pa dang / dran pa'i stobs </text></item>
<item><p>22a7</p><section>mdo sde</section><text>nyams pa med pa dang ldan pa dang / ting nge 'dzin gyi stobs nges par sems par gyur pa dang / shes rab kyi stobs mi 'khrugs pa'i rgyu 'thun pa dang / dran pa yang dag byang chub kyi yan lag dran pa med cing </text></item>
<item><p>22a8</p><section>mdo sde</section><text>brjed pa med pa dang / chos rnam par 'byed pa yang dag byang chub kyi yan lag chos thams cad mnyam pa nyid du 'jug pa dang / brtson 'grus yang dag byang chub kyi yan lag len pa med cing 'dor ba med pa dang /</text></item>
<item><p>22b1</p><section>mdo sde</section><text>dga' ba yang dag byang chub kyi yan lag dba' rlabs med pa dang / rab tu sbyangs pa yang dag byang chub kyi yan lag lus dang sems la zhugs pa dang / ting nge 'dzin yang dag byang chub kyi yan lag mnyam </text></item>
<item><p>22b2</p><section>mdo sde</section><text>pa nyid khong du chud pa dang / btang snyoms yang dag byang chub kyi yan lag gnyis dang bral ba dang / yang dag pa'i lta ba lta ba thams cad spong ba dang / yang dag pa'i rtog pa rtog pa dang rnam par rtog pa dang /</text></item>
<item><p>22b3</p><section>mdo sde</section><text>yongs su rtog pa thams cad dang bral ba dang / yang dag pa'i ngag sgra skad thams cad mnyam pa nyid la 'jug pa dang / yang dag pa'i las kyi mtha' lus dang / sems kyi las dang bral ba dang / yang dag </text></item>
<item><p>22b4</p><section>mdo sde</section><text>pa'i 'tsho ba tshol ba thams cad rgyun bcad pa dang / yang dag pa'i rtsol ba 'deg pa med cing 'jog pa med pa dang / yang dag pa'i dran pa dge ba dang mi dge ba'i rnam par rig pa la mi 'jug pa dang / yang dag </text></item>
<item><p>22b5</p><section>mdo sde</section><text>pa'i ting nge 'dzin sems kyi dmigs pa mnyam pa nyid la 'jug pa dang / zhi ba zhi gnas kyi mthar song ba dang / lhag mthong lta ba rnam par dag pa dang / skye ba med pa'i don mi rtag pa'i don dang / gdod ma </text></item>
<item><p>22b6</p><section>mdo sde</section><text>nas skye ba med pa'i don sdug bsngal gyi don dang / rgyu ba med pa'i don bdag med pa'i don dang / nye bar zhi ba'i don zhi ba'i don dang / dul bas sbyin pa dang / bsil ba'i dngos por gyur pa'i tshul khrims dang /</text></item>
<item><p>22b7</p><section>mdo sde</section><text>zad pa'i chos dang ldan pa'i bzod pa dang / shin du rnam par phye bas rnam par 'byed pa'i brtson 'grus dang / nad nye bar zhi ba'i bsam gtan dang / yang dag pa ji lta ba bzhin du rab tu shes pa'i mtshan </text></item>
<item><p>22b8</p><section>mdo sde</section><text>nyid kyi shes rab dang / sems can gdod ma nas rnam par dag pa'i byams pa dang / nam mkha' dang mtshungs pa'i snying rje dang / dga' ba med pa'i dga' ba dang / rtsod pa thams cad rgyun bcad pa'i btang </text></item>
<item><p>23a1</p><section>mdo sde</section><text>snyoms dang / chos thams cad 'khor gsum yongs su dag pa dang / sngon gyi mtha' nas stong pa dang / phyi ma'i mthar dben pa dang / da ltar byung ba na bdag med pa'o/ /blo gros rgya mtsho de ltar </text></item>
<item><p>23a2</p><section>mdo sde</section><text>gang chos zab mo rgyun chad pa tshig 'bru dang bral ba nam mkha' dang mtshungs pa/ 'di lta bu 'di dag rtogs pa dang khong du chud pa dang 'jug pa shes pa la dpyod pa dang / sems pa dang 'jal ba dang bgrang ba dang /</text></item>
<item><p>23a3</p><section>mdo sde</section><text>nye bar rtog pa dang nan tan byed pa 'di ni thams cad mkhyen par sems bskyed pa rin po che de 'bigs pa'o/ /de ltar thams cad mkhyen par sems bskyed pa rin po che de phigs na/ chos thams cad la dbang bsgyur </text></item>
<item><p>23a4</p><section>mdo sde</section><text>ba nyid lhun gyis grub pa nyid du 'thob par 'gyur ro/ /blo gros rgya mtsho 'di lta ste dper na/ zla ba dang nyi ma'i gzhal med khang lhun gyis grub par rnam par rgyu zhing 'dzam bu'i gling thams cad du/ snang bar byed kyang </text></item>
<item><p>23a5</p><section>mdo sde</section><text>lha'i bu nyi ma dang zla ba 'di snyam du bdag cag 'gro 'am 'on te ldog snyam du mi sems par sems can rnams kyi bsod nams kyi 'bras bu rnam par smin pas de dag 'gro'o/ /blo gros rgya mtsho de bzhin du rab tu phigs pa'i shes </text></item>
<item><p>23a6</p><section>mdo sde</section><text>pa dang ldan pa'i byang chub sems dpa' sems dpa' chen po yang lhun gyis grub par sangs rgyas kyi zhing tshad med pa dag na sems can gyi don byed kyang byang chub sems dpa' sems dpa' chen po de ni yang mngon par </text></item>
<item><p>23a7</p><section>mdo sde</section><text>'du byed pa med par bya ba de dag kun du ston to/ /blo gros rgya mtsho de la byang chub sems dpa'i 'bigs pa shes pa gang yin pa de ni/ bsam gtan gyi pha rol tu phyin pa dang / shes rab kyi pha rol du phyin par yongs </text></item>
<item><p>23a8</p><section>mdo sde</section><text>su btsal bar bya'o/ /de ci'i phyir zhe na/ byang chub sems dpa' mnyam par bzhag na lhag mthong gi chos rnams mthong gi mnyam par bzhags pas ni ma yin no/ /de'i mthong ba gang yin pa de ni shes rab ste/</text></item>
<item><p>23b1</p><section>mdo sde</section><text>shes rab des mngon sum du 'gyur ro/ /gang mngon sum du 'gyur zhe na/ chos rnams kyi yang dag pa'i mtshan nyid la mngon sum du 'gyur ro/ /chos rnams kyi yang dag pa'i mtshan nyid gang zhe na/ mtshan nyid </text></item>
<item><p>23b2</p><section>mdo sde</section><text>gzhi de la kun du mi spyod pa'o/ /chos rnams kyi mtshan nyid kyi gzhi gang zhe na 'di lta ste rnam par rig pa ni chos rnams kyi mtshan nyid kyi gzhi'o/ /rnam par rig pa de'i yang dag pa ji lta ba'i mtshan nyid gang yin pa de </text></item>
<item><p>23b3</p><section>mdo sde</section><text>nyid ni chos rnams kyi yang dag pa'i mtshan nyid ces bya'o/ /gang gi tshe tshor ba thams cad rgyun bcad par gyur pa de'i tshe snang bar yang mi byed/ mi snang bar mi byed do/ /de la snang ba ni gang / mi snang ba ni gang zhe na/</text></item>
<item><p>23b4</p><section>mdo sde</section><text>snang ba zhes bya ba ni skye ba'o/ /mi snang ba zhes bya ba ni 'gag pa'o/ /gang gi tshe snang bar yang mi byed mi snang bar yang mi byed pa de'i tshe/ skye bar yang mi byed 'gag par yang mi byed do/ /gang gi tshe skye bar yang mi byed </text></item>
<item><p>23b5</p><section>mdo sde</section><text>'gag par yang mi byed pa de'i tshe chos nyid la gnas pa yin te chos kyi dbyings 'khrugs par mi byed/ de bzhin nyid las mi g.yo/ yang dag pa'i mtha' 'jig par mi byed do/ /de la chos kyi dbyings shes bya ba ni </text></item>
<item><p>23b6</p><section>mdo sde</section><text>rten cing 'brel par 'byung ba rjes su rtogs pa'o/ /de bzhin nyid ni de kho na'i mtshan nyid khong du chud pa'o/ /yang dag pa'i mtha' ni gnyis su med pa'i yang dag par mngon par rtogs pa'o/ /blo gros rgya mtsho de ltar </text></item>
<item><p>23b7</p><section>mdo sde</section><text>mngon sum du shes pa rig pa'i byang chub sems dpa' sems dpa' chen po ni shin du phigs pa shes pa zhes bya'o/ /sbyang ba dang gnod pa dang nges par 'bigs pa'i le'u 'di/ bcom ldan 'das kyis bshad pa'i tshe/</text></item>
<item><p>23b8</p><section>mdo sde</section><text>lha dang mi'i skye dgu'i srog chags khrag khrig phrag bcu gnyis kyis bla na med pa yang dag par rdzogs pa'i byang chub tu sems bskyed do/ /srog chags khri drug stong gis bzod pa rab tu thob par gyur to/ /de nas de'i tshe bcom ldan </text></item>
<item><p>24a1</p><section>mdo sde</section><text>'das kyis tshigs su bcad pa 'di dag gsungs so/ /chos kun nges par rtogs pa yi/ /byang chub sems ni sgrogs par byed/ /de tshe des rtogs ye shes kyis/ /chos rnams kun la chags pa </text></item>
<item><p>24a2</p><section>mdo sde</section><text>med/ /zab mo'i chos rnams khong du chud/ /mkhas pa skrag par 'gyur ba med/ /skrag med kun du 'jigs med pas/ /khyad par 'phags par 'gyur ba yin/ /rgyu la dmigs pa'i tshul gyis ni/ /brten pa'i </text></item>
<item><p>24a3</p><section>mdo sde</section><text>chos rnams khong du chud/ /shes rab ldan de rjes 'thun byed/ /mtha' lta ba ni mi 'dzin to/ /rtag pa dang ni chad pa la/ /blo ni thogs pa yod ma yin/ /yang dag mtha' ni bsam yas pa'i/ /dbu ma'i mtha' </text></item>
<item><p>24a4</p><section>mdo sde</section><text>ni rtogs par 'gyur/ /bdag gis mtha' yi rang bzhin gyis/ /chos rnams bdag med ngo bo nyid/ /chos kun de'i rang bzhin te/ /gdod nas ma skyes 'gag pa med/ /skyes pa med cing 'byung ba med/ /stong </text></item>
<item><p>24a5</p><section>mdo sde</section><text>pa gzung med dri ma med/ /mtshan ma med cing spros pa med/ /nam mkha' dang ni mtshungs shing 'dra/ /de dag sems kyis mi smon par/ /'dod cing chags pa rnam par spangs/ /gzugs kyi rang bzhin mngon </text></item>
<item><p>24a6</p><section>mdo sde</section><text>sum du/ /dbu ba lta bur rab tu shes/ /tshor ba chu bur 'dra ba ste/ /'du shes smig rgyu'i mtshan nyid do/ /'du byed chu shing snying po 'dra/ /rnam par shes pa sgyu ma 'dra/ /khams bzhi g.yo ba med pa ste/ /nam </text></item>
<item><p>24a7</p><section>mdo sde</section><text>mkha' mtshungs pa'i khams yin no/ /gang dag skye mched thams cad ni/ /bems po phan tshun spyod yul lo/ /sems ni nang na ma yin te/ /phyi rol du yang mi dmigs so/ /yid la nga yi yod ma yin/</text></item>
<item><p>24a8</p><section>mdo sde</section><text>rnam par shes pa gnas pa med/ /chos rnams yid la mi byed de/ /lhag par byed pa rnam par spong / /chos rnams thams cad mnyam nyid du/ /yang dag nyid du khong du chud/ /tha dad med cing ro gcig ste/ /gcig </text></item>
<item><p>24b1</p><section>mdo sde</section><text>pu bgrod lam mnyam pa nyid/ /lam gyi shes pa rab tu rtogs/ /nges pa'i don gyi don rnams mthong / /blo ni don gyi rjes su zhugs/ /skad ni skad med khong du chud/ /sgra rnams kun la sngon mtha' dang / /phyi ma'i </text></item>
<item><p>24b2</p><section>mdo sde</section><text>mtha' mar yongs su gcod/ /don dang tshig 'bru rnams la mkhas/ /chos rnams gnyis su med par rtogs/ /brjod du med pa'i don la ni/ /'di nyid yang dag khong du chud/ /skye ba med par sdug bsngal </text></item>
<item><p>24b3</p><section>mdo sde</section><text>shes/ /kun 'byung ba la mnyam pa'i blo/ /'gog pa shes pa zad par bstan/ /lam shes pa ni 'dus ma byas/ /lus dang tshor ba sems dang ni/ /chos la chos su rjes su rtogs/ /dran med </text></item>
<item><p>24b4</p><section>mdo sde</section><text>yid la byed med pa'i/ /dran pa nye bar gzhag pa ston/ /chos kyi dbyings ni dbyings min par/ /yang dag nyid ni mnyam pas mnyam/ /spong bas spang du med pa ni/ /yang dag spong bar rab tu bstan/</text></item>
<item><p>24b5</p><section>mdo sde</section><text>sems la dbang ni thob pa yi/ /rdzu 'phrul rkang pa rab tu bstan/ /chags pa kun las rab 'das pa/ /de ni dad pa'i dbang po yin/ /chos rnams thams cad rnam dben pa/ /de ni brtson 'grus dbang </text></item>
<item><p>24b6</p><section>mdo sde</section><text>po yin/ /dran pa med cing dran 'jug pa/ /de ni dran pa'i dbang po yin/ /chos rnams yid la mi byed pa/ /de ni ting 'dzin dbang po yin/ /spros las shin du rab 'das pa/ /de ni shes rab dbang po </text></item>
<item><p>24b7</p><section>mdo sde</section><text>yin/ /yang dag nyid ni rtogs nas de/ /gzhan gyi dad pas 'gro ma yin/ /sems ni g.yo ba yod min pa/ /dad pa'i stobs ni 'di 'dra'o/ /yang dag shes las nyams pa med/ /dran pa'i stobs </text></item>
<item><p>24b8</p><section>mdo sde</section><text>ni 'di 'dra'o/ /ting nge 'dzin gyi stobs mdzod ni/ /des par sems la dga' ba yin/ /mi rtog rnam par mi rtog pa/ /shes rab stobs ni 'di 'dra'o/ /chos rnams rtogs pa'i don du ni/ /byang chub yan </text></item>
<item><p>25a1</p><section>mdo sde</section><text>lag rab tu bstan/ /mnyam ste mi mnyam med pa'i chos/ /yang dag lta ba yin zhes brjod/ /gnyis med chos la bsgom pa ni/ /skye ba med pa'i lam bsgom yin/ /skye ba med pa mi </text></item>
<item><p>25a2</p><section>mdo sde</section><text>rtag don/ /'byung ba med pa sdug bsngal te/ /rgyu ba med pa bdag med don/ /zhi don nye bar zhi ba'i gnas/ /dul ba'i sems ni sbyin pa yin/ /zhi ba'i sems ni tshul khrims ldan/ /zad pa'i chos </text></item>
<item><p>25a3</p><section>mdo sde</section><text>rtogs bzod pa yin/ /brtson 'grus rnam par phye bas rtogs/ /shin du zhi ba'i bsam gtan te/ /shes rab yang dag rab shes pa/ /sems can gdod nas rnam dag don/ /byams pa zhes </text></item>
<item><p>25a4</p><section>mdo sde</section><text>ni brjod pa yin/ /snying rje nam mkha' 'dra ba ste/ /dga' ba spyod pa dga' ba yin/ /rtsom pa thams cad rgyun chad pa/ /btang snyoms shes ni rab tu bstan/ /'khor gsum yongs su chad par ni/ /</text></item>
<item><p>25a5</p><section>mdo sde</section><text>chos rnams thams cad rab tu shes/ /chos rnams nges par 'bigs 'di ni/ /lta ba'i mdud pa gcod pa yin/ /bsam gtan shes rab gang yin pa/ /der ni nges par 'bigs pa bstan/ /</text></item>
<item><p>25a6</p><section>mdo sde</section><text>tshad med pa la 'jug pa ni/ /chos shes pa zhes brjod pa yin/ /gnod pa bzod pa dang nges par 'bigs pa zhes bya ba'i le'u ste gnyis so// // de nas bcom ldan 'das kyis byang chub </text></item>
<item><p>25a7</p><section>mdo sde</section><text>sems dpa' sems dpa' chen po blo gros rgya mtsho la bka' stsal pa/ blo gros rgya mtsho de ltar na gang gi tshe byang chub sems dpa' sems dpa' chen po dag pa dang yongs su dag par 'gyur te/</text></item>
<item><p>25a8</p><section>mdo sde</section><text>bsam pa bcos ma ma yin zhing sems can thams cad kyis gnod par byas kyang zhe 'gras pa med la/ shin du nges par phigs pa'i ye shes su gyur cing / shes rab rnam par gdon mi za ba thob pa de'i tshe/</text></item>
<item><p>25b1</p><section>mdo sde</section><text>shin du dkar ba dri ma med pa'i phyag rgya'i ting nge 'dzin gyi rtsa ba'i gnas la rab tu gnas pa yin no/ /de la ting nge 'dzin 'di'i rtsa ba'i gnas gang zhe na/ 'di lta ste/ sems can thams cad la zhe sdang med pa'i </text></item>
<item><p>25b2</p><section>mdo sde</section><text>snying rje chen po'o/ /de sems can thams cad kyis sti stang du byas kyang khengs par mi 'gyur/ sems can thams cad kyis sti stang du ma byas kyang dud par mi 'gyur ro/ /khengs pa med pa dang dud pa med pa de ni shes </text></item>
<item><p>25b3</p><section>mdo sde</section><text>pa la nges par byung bas yin gyi nga rgyal las nges par byung ba ni ma yin no/ /khengs pa med pa dang dud pa med pa de ni chos dang ldan pa yin gyi gti mug dang ldan pa ni ma yin no/ /chos thams cad shes pa las nges par byung </text></item>
<item><p>25b4</p><section>mdo sde</section><text>bas ye shes sngon du 'gro ba'i lus kyi las dang ldan pa yin/ ye shes sngon du 'gro ba'i ngag gi las dang ldan pa yin/ ye shes sngon du 'gro ba'i yid kyi las dang ldan pa yin te/ de lus sam ngag gam yid </text></item>
<item><p>25b5</p><section>mdo sde</section><text>kyi las gang byed kyang de dag thams cad ye shes sngon du 'gro zhing ye shes kyi rjes su 'brang ngo / /de la byang chub sems dpa'i lus kyi las ye shes sngon du 'gro ba gang zhe na/ gang gzugs kyi lus </text></item>
<item><p>25b6</p><section>mdo sde</section><text>kun du bstan pas sems can rnams yongs su smin par byed 'dul bar byed do/ /spyod lam ji lta bus sems can rnams 'dul bar 'gyur ba de lta bu nyid du de'i spyod lam lhun gyis grub cing </text></item>
<item><p>25b7</p><section>mdo sde</section><text>yongs su brtag pa med par kun du gnas so/ /lus kyi skyon dang / lus las chags pa dang / lus kyi 'gyur ba dang / lus kyi tshul 'chos pa dang / lus kyi 'khrugs pa dang / lus kyi </text></item>
<item><p>25b8</p><section>mdo sde</section><text>yongs su rtogs pa gang yin pa de dag byang chub sems dpa' des yang dag par bcom pa yin te/ shing ta la'i mgo gcad pa bzhin du rtsa ba nas chad nas ma 'ongs pa na mi skye ba'i chos can du 'gyur ro/ /</text></item>
<item><p>26a1</p><section>mdo sde</section><text>de lus yongs su dag pa yin te lus mtshan nyid kyis legs par brgyan pa dang / lag pa dang rkang pa 'jam zhing mnyen pa dang / bsod nams kyi rgyu 'thun pa'i lus shin du rnam par phye ba dang / dbang po </text></item>
<item><p>26a2</p><section>mdo sde</section><text>ma tshang ba med pa dang / yan lag dang nying lag thams cad yongs su rdzogs pa yin yang gzugs kyis rgyags shing dregs pa med pa yin te/ lus che ba'i tshul dang ldan pa ma yin no/ /de chos </text></item>
<item><p>26a3</p><section>mdo sde</section><text>'dzin pa nye bar bzung nas sems can ji tsam du dman pa gzugs ma tshang ba rnams la yang 'dud do/ /rab tu 'dud do/ /de rang gis lus kyi chos nyid kyis sems can thams cad kyi lus kyi chos </text></item>
<item><p>26a4</p><section>mdo sde</section><text>mnyam pa nyid du shes pa la 'jug go/ /de lus la lus kyi chos nyid shes nas chos kyi lus yin gyi zang zing gi lus ma yin no/ /de la lus kyi chos nyid gang zhe na/ gang bsam gtan gyi zas </text></item>
<item><p>26a5</p><section>mdo sde</section><text>za ba yin te/ zang zing gi zas za ba ma yin te/ 'jig rten dang 'thun par sems can la snying brtse ba'i phyir zas za'i/ lus nyam chung ba'i phyir ni ma yin no/ /de chos kyi lus su gyur nas chos kyis </text></item>
<item><p>26a6</p><section>mdo sde</section><text>srog 'tsho'i zang zing gis srog 'tsho ba ni ma yin no/ /de la chos kyis srog 'tsho ba gang zhe na/ gang srog gi phyir yang bya ba ma yin par mi byed pa dang / 'phags pa'i tshul las mi 'da' ba'o/ /de la </text></item>
<item><p>26a7</p><section>mdo sde</section><text>'phags pa rnams kyi tshul gang zhe na/ 'di lta ste/ chags pa med pa dang / sdang ba med pa dang / rmongs pa med pa dang / nyon mongs pa thams cad dang bral ba dang / ji ltar bslab pa bcas pa bzhin du kun du </text></item>
<item><p>26a8</p><section>mdo sde</section><text>bsrung ba dang / sbed pa dang rab tu gnas pa 'di ni 'phags pa rnams kyi tshul zhes bya'o/ /de la byang chub sems dpa' ye shes sngon du 'gro ba'i lus kyi las dang ldan pas mngon par shes pa dang / rdzu 'phrul gyi </text></item>
<item><p>26b1</p><section>mdo sde</section><text>stobs thams cad dang ldan pa yin te/ de lhun gyi grub par sangs rgyas kyi zhing thams cad du snang bar byed cing sangs rgyas kyi zhing de dag na sems can de dag gi/ gzugs dang mtshan dang gzi brjid dang rgyan rnams ci 'dra bar byang chub sems dpa' de'i yang </text></item>
<item><p>26b2</p><section>mdo sde</section><text>lhun gyis grub cing yongs su brtags pa med par de 'dra bar gnas so/ /de 'od bkod pa'i lus dang ldan pa yin te/ de gang gi tshe lus las 'od rab tu gtong ba de'i tshe sangs rgyas kyi zhing grangs med dpag </text></item>
<item><p>26b3</p><section>mdo sde</section><text>tu med pa rnams snang bas khyab par byed do/ /de'i 'od de ni bde ba skyid pa ste/ sems can dmyal ba ngan song ba'i sems can thams cad bde bar byed pa'o/ /de'i 'od de ni bde ba la reg pa byed pa ste/</text></item>
<item><p>26b4</p><section>mdo sde</section><text>nyon mongs pas gdungs pa'i sems can thams cad rab tu zhi bar byed pa'o/ /de'i 'od de ni rab tu sim par byed pa ste/ sems can rnams kyi lus dang sems dga' ba bskyed pa'o/ /de lus nyid kyi </text></item>
<item><p>26b5</p><section>mdo sde</section><text>sems can rnams la sangs rgyas kyi mdzad pa byed de/ 'di ni byang chub sems dpa'i lus kyi las ye shes sngon du 'gro ba'o/ /blo gros rgya mtsho de la byang chub sems dpa'i ngag gi las ye shes sngon </text></item>
<item><p>26b6</p><section>mdo sde</section><text>du 'gro ba gang zhe na/ blo gros rgya mtsho 'di la byang chub sems dpa' ni tshig 'khrul pa'i skyon thams cad spangs par ngag gi las 'byung ngo / /blo gros rgya mtsho de la tshig 'khrul pa'i skyon de dag gang </text></item>
<item><p>26b7</p><section>mdo sde</section><text>zhe na/ blo gros rgya mtsho byang chub sems dpa' ni tshig 'khrul pa'i skyon drug bcu rtsa bzhi dang bral zhing rnam par spangs par ngag gi las 'byung ste/ drug bcu rtsa bzhi gang zhe na/ blo gros rgya mtsho 'di la byang </text></item>
<item><p>26b8</p><section>mdo sde</section><text>chub sems dpa' ni tshig rtsub po med pa yin/ tshig rnyog pa med pa yin/ gyo mo'i sgra lta bu med pa yin/ grum pa'i sgra lta bu med pa yin/ sgra ha cang che ba ma yin/ sgra ha cang chung ba ma yin/ sgra ha cang drag </text></item>
<item><p>27a1</p><section>mdo sde</section><text>po ma yin/ tshig brlang po med pa yin/ tshig dib dib po med pa yin/ tshig cal col med pa yin/ tshig tab tab po med pa yin/ khas bub pa'i tshig lta bu med pa yin/ tshig nyams pa med pa yin/</text></item>
<item><p>27a2</p><section>mdo sde</section><text>zur dbyung dgos pa'i tshig med pa yin/ tshig zhum pa med pa yin/ tshig sub sub po med pa yin/ byis pa'i tshig lta bu med pa yin/ tshig nog nog po med pa yin/ 'bar bar byed pa'i tshig med pa yin/ co 'dri </text></item>
<item><p>27a3</p><section>mdo sde</section><text>ba'i tshig med pa yin/ dus mi shes pa'i tshig med pa yin/ tshod mi shes pa'i tshig med pa yin/ 'dod chags kyis rjes su chags pa'i tshig med pa yin/ zhe sdang gis zhe 'gras pa'i tshig med pa yin/</text></item>
<item><p>27a4</p><section>mdo sde</section><text>gti mug gis rmongs shing lkugs pa'i tshig med pa yin/ dman pa'i tshig med pa yin/ mi mthun pa dang bsnyas pa'i tshig med pa yin/ 'byed par byed pa'i tshig med pa yin/ g.yo dang 'dres pa'i tshig med pa yin/</text></item>
<item><p>27a5</p><section>mdo sde</section><text>nga rgyal gyis khengs pa'i tshig med pa yin/ khyad du gsod pa'i tshig med pa yin/ ngo za ring gi tshig med pa yin/ tshig mi snyan cing zher 'debs pa'i tshig med pa yin/ med pas gleng bas tshig med pa yin/</text></item>
<item><p>27a6</p><section>mdo sde</section><text>'khrul cing gshe ba'i tshig med pa yin/ yang dag pa ma yin pa'i tshig med pa yin/ 'phral du brdzun smra ba'i tshig med pa yin/ phra ma'i tshig med pa yin/ ngag rtsub po'i tshig med pa yin/ tshig kyal pa'i </text></item>
<item><p>27a7</p><section>mdo sde</section><text>tshig med pa yin/ mdza' bo dang 'byed pa'i tshig med pa yin/ ha cang rno ba'i tshig med pa yin/ ha cang mnyen pa'i tshig med pa yin/ phal pa'i tshig med pa yin/ kun du ma bsrungs pa'i tshig med pa yin/</text></item>
<item><p>27a8</p><section>mdo sde</section><text>dus las lhag par smra ba'i tshig med pa yin/ gnod sems 'bar ba'i tshig med pa yin/ 'thab pa dang rtsod pa dang 'gyed pa'i tshig med pa yin/ thob kyis 'jal ba'i tshig med pa yin/ tshig 'gyur ba med pa </text></item>
<item><p>27b1</p><section>mdo sde</section><text>yin/ tshig mi brtan pa med pa yin/ mu cor smra ba'i tshigs med pa yin/ gar gyi ltad mo'i tshig lta bu med pa yin/ chos dang 'gal ba'i tshig med pa yin/ gsang 'phel ba'i tshig med pa yin/ sems </text></item>
<item><p>27b2</p><section>mdo sde</section><text>can la gnod pa'i tshig med pa yin/ bdag la bstod pa'i tshig med pa yin/ bzhan la smod pa'i tshig med pa yin/ 'phya ba dang sting ba'i tshig med pa yin/ sangs rgyas dang chos dang dge 'dun la 'gal ba'i </text></item>
<item><p>27b3</p><section>mdo sde</section><text>tshig med pa yin/ 'phags pa la skur pa 'debs pa'i tshig med pa yin/ ngo mi chod pa'i tshig med pa yin/ tshig 'khrul pa'i skyon thams cad dang bral ba'i tshig nyid ni tshig drug bcu rtsa bzhi pa yin te/</text></item>
<item><p>27b4</p><section>mdo sde</section><text>blo gros rgya mtsho byang chub sems dpa' ngag gi las ni tshig 'khrul pa'i skyon drug bcu rtsa bzhi po de dag dang bral zhing yongs su dag par 'byung ngo / /de'i ngag de ni phyad par lung ston pa dang / yang dag par </text></item>
<item><p>27b5</p><section>mdo sde</section><text>lung ston pa dang / de kho na lung ston pa dang / bden pa rnam par dgod pa lung ston pa dang / bden pa'i rjes su 'brang ba dang / sems can thams cad kyi skad la 'jug pa dang / sems can thams </text></item>
<item><p>27b6</p><section>mdo sde</section><text>cad kyi bsam pa lung ston pa dang / sems can thams cad tshim par byed pa dang / sems can thams cad kyi dbang po skul bar byed pa dang / nyon mongs pa thams cad rab tu zhi bar byed pa dang / sangs rgyas </text></item>
<item><p>27b7</p><section>mdo sde</section><text>kyis byin gyis brlabs pa dang / chos dang mi 'gal ba dang / bsod nams kyi rgyu 'thun pa shin du rnam par phye ba dang / zla ba ltar dri ma med cing snyan pa dang / 'dod chags kun du skyed pa ma yin pa dang /</text></item>
<item><p>27b8</p><section>mdo sde</section><text>tshar gcad nas yon tan smra ba dang / zhe sdang mi skyed pa dang / zab cing gting dpag dka' ba dang / gti mug kun du mi skyed pa dang / phyogs bcur go bar byed cing rgyas par 'gengs pa dang / tshig don med </text></item>
<item><p>28a1</p><section>mdo sde</section><text>pa ma yin pa dang / thams cad kyi rjes su zhugs pa dang / mngon par 'du bya ba med pa'i mtshan nyid du 'byung ste/ blo gros rgya mtsho 'di ni byang chub sems dpa'i ngag gi las ye shes sngon du </text></item>
<item><p>28a2</p><section>mdo sde</section><text>'gro ba'o/ /blo gros rgya mtsho de la byang chub sems dpa'i yid kyi las ye shes sngon du 'gro ba gang zhe na/ blo gros rgya mtsho 'di la byang chub sems dpa' sems dpa' chen po sems kyi 'jug pa gcig </text></item>
<item><p>28a3</p><section>mdo sde</section><text>gis sems can thams cad kyi spyod pa dang g.yo ba rnams rab tu shes so/ /mnyam par bzhag kyang spyod lam thams cad kun du ston cing ting nge 'dzin de las ldang ba'ang med do/ /de'i sems kyi </text></item>
<item><p>28a4</p><section>mdo sde</section><text>las ni bdud thams cad kyis kyang mi shes so/ /de'i sems kyi 'jug pa ni nyan thos dang rang sangs rgyas thams cad kyis kyang mi shes so/ /byang chub sems dpa' de ni bdag la gnod par bya ba dang /</text></item>
<item><p>28a5</p><section>mdo sde</section><text>gzhan la gnod par bya ba dang / gnyi ga la gnod par bya ba mi sems so/ /de'i sems dang yid dang rnam par shes pa ni chos gang la yang thogs pa med do/ /de chos thams cad rig par ye shes mthong ba skye'o/ /</text></item>
<item><p>28a6</p><section>mdo sde</section><text>sems dang yid dang rnam par shes pa des rig pa med par tshor ba yang so sor myong la/ sangs rgyas kyi chos rnams yongs su ma rdzogs kyi bar du tshor ba 'gog pa mngon sum du yang mi byed de/ blo gros rgya mtsho </text></item>
<item><p>28a7</p><section>mdo sde</section><text>'di ni byang chub sems dpa'i yid kyi las ye shes sngon du 'gro ba'o/ /blo gros rgya mtsho 'di ni shin du dkar ba'i dri ma med pa'i phyag rgya'i ting nge 'dzin de'i rtsa ba'i gnas te/ 'di lta ste/ ye shes sngon du 'gro </text></item>
<item><p>28a8</p><section>mdo sde</section><text>ba'i lus kyi las dang / ye shes sngon du 'gro ba'i ngag gi las dang / ye shes sngon du 'gro ba'i yid kyi las so/ /blo gros rgya mtsho gang gi tshe/ byang chub sems dpa' sems dpa' chen po ye shes sngon </text></item>
<item><p>28b1</p><section>mdo sde</section><text>du 'gro ba'i lus dang ngag dang yid kyi las rnams dang / ldan par gyur pa de'i tshe shin du dkar ba'i dri ma med pa'i phyag rgya'i ting nge 'dzin 'di rab tu 'thob bo/ /blo gros rgya mtsho de la chos bcu shin du dkar ba'i </text></item>
<item><p>28b2</p><section>mdo sde</section><text>phyir ting nge 'dzin 'di ni shin du dkar ba zhes bya ste/ chos bcu po de dag gang zhe na/ 'di lta ste/ bsam pa dang lhag pa'i bsam pa yongs su dag pas 'jug pa'i spyod pa shin du dkar ba yin/ pha rol du phyin pa drug </text></item>
<item><p>28b3</p><section>mdo sde</section><text>yongs su dag pas byang chub sems dpa'i spyod pa shin du dkar ba yin/ dge ba'i chos thams cad yongs su dag pas dkar po rnam par mthong ba'i spyod pa shin du rnam par dag pa yin/ gtan pa med pa'i mchod sbyin </text></item>
<item><p>28b4</p><section>mdo sde</section><text>byed pa yongs su dag pas mtshan dang dpe byad bzang po yongs su rdzogs par byed pa'i spyod pa shin du dkar ba yin/ ji ltar thos pa'i chos bsgrub cing gzhan la go bar byed pa la mkhas pa yongs su dag pas </text></item>
<item><p>28b5</p><section>mdo sde</section><text>gzungs dang spobs pa rab tu 'thob pa'i spyod pa shin du dkar ba yin/ 'khrul pa dang / sgrib pa dang chod pa dang kun nas ldang ba thams cad dang bral ba yongs su dag pas dran pa dang / ting nge 'dzin dang / g.yeng ba med </text></item>
<item><p>28b6</p><section>mdo sde</section><text>pa'i shes pa shin du dkar ba yin/ bag yod pa yongs su dag pas byang chub kyi phyogs kyi chos shes pa shin du dkar ba yin/ sems dang yid dang rnam par shes pa yongs su dag pas zhi gnas dang lhag mthong shes </text></item>
<item><p>28b7</p><section>mdo sde</section><text>pa shin du dkar ba yin/ phyogs dang mi mthun pa'i phyogs dang rgyun chad pa dang chags pa las/ shin du 'das pa yongs su dag pas sa bcu gnon pa'i ye shes shin du dkar ba yin/ mi dge ba'i chos thams cad </text></item>
<item><p>28b8</p><section>mdo sde</section><text>spang ba'i phyir dge ba'i chos thams cad yongs su dag pas byang chub kyi/ snying po'i rgyan gyi ye shes shin du dkar ba yin te/ blo gros rgya mtsho chos bcu po de dag shin du dkar ba'i phyir ting nge 'dzin 'di shin du </text></item>
<item><p>29a1</p><section>mdo sde</section><text>dkar ba zhes bya'o// //'phags pa blo gros rgya mtshos zhus pa/ bam po gsum pa/ blo gros rgya mtsho ci'i phyir dri ma med pa'i phyag rgya zhes bya zhe na/ blo gros rgya mtsho nyi shu po 'di dag ni dri ma med </text></item>
<item><p>29a2</p><section>mdo sde</section><text>pa'i phyag rgya'i sgo yin te/ de dag gis ni ting nge 'dzin 'di dri ma med pa'i phyag rgya zhes bya'o/ /nyi shu po gang zhe na/ 'di lta ste/ ngar 'dzin pa yongs su dag pas dri ma med pa'i phyag rgya dang / ngar yir 'dzin pa </text></item>
<item><p>29a3</p><section>mdo sde</section><text>yongs su dag pas phyi yongs su dag pa dri ma med pa'i phyag rgya dang / lta bar song ba thams cad yongs su dag pas 'jig tshogs kyi ngo bo nyid yongs su dag pa dri ma med pa'i phyag rgya dang / gdod ma nas yongs su </text></item>
<item><p>29a4</p><section>mdo sde</section><text>dag pa'i phyir sems can thams cad bdag med pa yongs su dag pa dri ma med pa'i phyag rgya dang / ro gcig pa'i phyir chos thams cad mnyam pa nyid du rtogs pa yongs su dag pa dri ma med pa'i phyag rgya dang / rnam par thar </text></item>
<item><p>29a5</p><section>mdo sde</section><text>pa thams cad yongs su dag pa'i phyir stong pa nyid dang / mtshan ma med pa dang / smon pa med pa yongs su dag pa dri ma med pa'i phyag rgya dang / shin du yongs su dag pa'i phyir nam mkha' yongs su dag pa dri </text></item>
<item><p>29a6</p><section>mdo sde</section><text>ma med pa'i phyag rgya dang / tha dad du bya ba med pa'i phyir sems can gyi khams dang chos kyi dbyings yongs su dag pa dri ma med pa'i phyag rgya dang / rang gi mngon par shes pa yongs su dag pa'i phyir mngon sum legs par </text></item>
<item><p>29a7</p><section>mdo sde</section><text>mthong ba yongs su dag pa dri ma med pa'i phyag rgya dang / rtag du snang ba yongs su dag pa'i phyir nyi ma'i dkyil 'khor ltar rab tu gsal ba'i yongs su dag pa dri ma med pa'i phyag rgya dang / chags pa thams cad dang bral </text></item>
<item><p>29a8</p><section>mdo sde</section><text>ba'i yongs su dag pa'i phyir dus gsum la chags pa med pa'i ye shes mthong ba yongs su dag pa dri ma med pa'i phyag rgya dang / rnam par shes pa dang ye shes gnas pa med pa'i phyir rnam par rig pa'i sgo yongs su </text></item>
<item><p>29b1</p><section>mdo sde</section><text>dag pa dri ma med pa'i phyag rgya dang / 'dus byas kyi ngo bo nyid yongs su dag pa'i phyir 'dus ma byas yongs su dag pa dri ma med pa'i phyag rgya dang / rkyen shin du brtags pa'i phyir rten cing 'brel par 'byung ba rtogs pa yongs su </text></item>
<item><p>29b2</p><section>mdo sde</section><text>pa dri ma med pa'i phyag rgya dang / yang dag par shes pa rdzi ba med pa yongs su dag pa'i phyir stobs dang mi 'jigs pa dang / sangs rgyas kyi chos kyi rjes su 'gro ba yongs su dag pa dri ma med pa'i phyag rgya dang /</text></item>
<item><p>29b3</p><section>mdo sde</section><text>sngon yongs su sbyang ba byas pa yongs su dag pa'i phyir/ sangs rgyas kyi chos rtogs pa'i mtshan nyid yongs su dag pa dri ma med pa'i phyag rgya dang / sems can thams cad yongs su mi gtong ba'i phyir byams </text></item>
<item><p>29b4</p><section>mdo sde</section><text>pa chen po dang snying rje chen po yongs su dag pa dri ma med pa'i phyag rgya dang / mtha' thams cad dang bral ba yongs su dag pa'i phyir/ bdud dang phyir rgol ba bcom pa yongs su dag pa dri ma med pa'i phyag rgya dang / chos </text></item>
<item><p>29b5</p><section>mdo sde</section><text>rnams kyi rang bzhin yongs su dag pa'i phyir nyon mongs pa'i bag chags kyi mtshams sbyor ba thams cad yang dag par 'joms pa yongs su dag pa dri ma med pa'i phyag rgya dang / yang dag par blang pas yongs su </text></item>
<item><p>29b6</p><section>mdo sde</section><text>ngag par byed pa yongs su dag pa'i phyir sems kyi skad cig gcig gis sangs rgyas kyi chos thams cad kyi sgo rtogs pa yongs su dag pa dri ma med pa'i phyag rgya ste/ blo gros rgya mtsho dri ma med pa'i phyag rgya'i </text></item>
<item><p>29b7</p><section>mdo sde</section><text>sgo nyi shu po de dag gis ting nge 'dzin 'di dri ma med pa'i phyag rgya zhes bya ste/ blo gros rgya mtsho byang chub sems dpa' byang chub kyi snying po la 'dug nas ting nge 'dzin gang rab tu 'thob pa'i ting nge 'dzin 'di ni shin tu </text></item>
<item><p>29b8</p><section>mdo sde</section><text>dkar ba dri ma med pa'i phyag rgya zhes bya'o/ /ting nge 'dzin 'di thob ma thag tu shugs chen po ma 'dres pa brgyad 'byung bar 'gyur te/ brgyad gang zhe na/ 'di lta ste/ stong gsum gyi stong chen po'i 'jig rten gyi khams </text></item>
<item><p>30a1</p><section>mdo sde</section><text>'di thams cad rdo rjer gnas par 'gyur ba 'di ni shugs chen po ma 'dres pa 'byung ba dang po'o/ /shing ljon pa thams cad la lo ma dang / me tog dang / 'bras bu sna tshogs chags te byang chub kyi shing ga la ba </text></item>
<item><p>30a2</p><section>mdo sde</section><text>de logs su 'dud cing 'dud la rab tu 'dud de mngon par rab tu 'dud par 'gyur ba dang / sems can thams cad kyang skad cig de la nyon mongs pa thams cad kyi gnod par mi 'gyur ba dang / ngan song ba'i sems </text></item>
<item><p>30a3</p><section>mdo sde</section><text>can thams cad kyis byang chub kyi snying po la 'dug pa'i byang chub sems dpa' mthong ste/ mthong nas kyang bde ba thams cad kyis tshim par 'gyur ba dang / 'jig rten gyi khams thams cad du yang bar gyi 'jig </text></item>
<item><p>30a4</p><section>mdo sde</section><text>rten gyi khams rnams gser gyi kha dog lta bu'i 'od kyis khyab par 'gyur ba dang / sa g.yo ba chen po 'jig rten du 'byung bar 'gyur zhing sems can gang la'ang rnam par gnod par mi 'gyur ba dang / phyogs bcu </text></item>
<item><p>30a5</p><section>mdo sde</section><text>na bzhugs pa'i sangs rgyas bcom ldan 'das rnams zhal ston cing mi 'jigs pas dbugs 'byin par mdzad de/ ded dpon chen po rgyal bar gyur cig /rgyal bar gyur cig ces gsung brjod par 'gyur </text></item>
<item><p>30a6</p><section>mdo sde</section><text>ba dang / sems kyi skad cig gcig la sangs rgyas kyi chos thams cad chub par 'gyur ba dang / blo gros rgya mtsho shin tu dkar ba dri ma med pa'i phyag rgya'i ting nge 'dzin thob ma thag tu shugs chen po ma 'dres </text></item>
<item><p>30a7</p><section>mdo sde</section><text>pa brgyad po de dag 'byung bar 'gyur ro/ /'di ltar ting nge 'dzin 'di'i mthus 'dir yon tan gyi rgyu dpag tu med par yang kun tu snang ngo / /de nas de'i tshe bcom ldan 'das kyis tshigs su bcad pa 'di dag </text></item>
<item><p>30a8</p><section>mdo sde</section><text>gsungs so/ /chos 'di dri med dag dge rang bzhin 'od gsal te/ /nam mkha' mtshungs shing mnyam la gdod nas byung ba med/ /ma skyes ma byung gnas pa med cing 'gags pa med/ /'di ni rgyal </text></item>
<item><p>30b1</p><section>mdo sde</section><text>ba'i phyag rgya dri med g.yo ba med/ /de'i rtsa ba'i gnas ni dbye ba med pa'i gzungs/ /byams pa dang ni snying rje sgom pa zung du 'brel/ /des na 'gro ba kun gyis bkur kyang dga' ba med/ /sti stang ma byas </text></item>
<item><p>30b2</p><section>mdo sde</section><text>yi 'chad med de mnyam pa'i blo/ /de ni mnyam pa'i chos las ye shes skyes gyur nas/ /gti mug mun pa thams cad bcom ste rmongs pa med/ /ye shes ldan pa yin gyis nga rgyal ldan pa min/ /nges bsam mnyam </text></item>
<item><p>30b3</p><section>mdo sde</section><text>chos shes nas shin du rnam par dag /mkhas pa lus ngag yid kyis las ni gang byed pa/ /thams cad shes pas byas te 'gro la bde ba byed/ /de lus rnam par dag pa sems can mang pos mthong / /rgyal ba'i </text></item>
<item><p>30b4</p><section>mdo sde</section><text>ye shes rdul med bla na med pa smon/ /de'i spyod lam rtag tu bsdams te 'khrul pa med/ /lhun kyis grub ste tha mar mi rtog rnam rtog med/ /lus kyi nyes pa mtha' yas ji tsam gang brjod pa/ /de dag de la chad </text></item>
<item><p>30b5</p><section>mdo sde</section><text>de gdod nas skyes pa med/ /de lus mtshan gyis brgyan te shin tu rnam par phye/ /de'i rkang mthil 'jam zhing bsod nams rnams las byung / /dbang po thams cad yongs su rdzogs pas lus mdzes kyang / /</text></item>
<item><p>30b6</p><section>mdo sde</section><text>mkhas pa gzugs kyis rgyags pas rlom sems byed pa med/ /dman zhing dbul bas sdug bsngal sems can mang po gang / /de dag la yang gus bcas 'dud cing rab tu 'dud/ /bdag ni chos 'dzin gyur cig snyam ste nga </text></item>
<item><p>30b7</p><section>mdo sde</section><text>rgyal med/ /chos mnyan des ni byang chub dam pa thob par 'gyur/ /de yis rang gi lus kyi chos nyid shes nas ni/ /de'i sems can kun lus de ltar rtogs pas na/ /de ni chos lus rdul dang bral ba thob </text></item>
<item><p>30b8</p><section>mdo sde</section><text>'gyur te/ /zang zing lus min nyon mongs rnams las shin tu grol/ /rtag tu ting 'dzin spyod yul bsam gtan zas can 'gyur/ /gzi brjid chen po la ni zang zing lus mi srid/ /sems can don </text></item>
<item><p>31a1</p><section>mdo sde</section><text>du kha zas za'i stobs phyir min/ /'chi med don du de ni chos kyis srog kyang 'tsho/ /'phags pa tshul ni rtag bsrung shin du rab tu zhi/ /'dod chags zhe sdang gti mug shin du rnam par phye/ /</text></item>
<item><p>31a2</p><section>mdo sde</section><text>bslab pa sbed par gnas shing rgod med 'thun par byed/ /mkhas pa bdag gtong byed kyi sdig pa byed ma yin/ /rdzu 'phrul gyis ni bye ba phrag mang zhing song nas/ /sems can lus dang 'thun par byas te chos kyang ston/ /</text></item>
<item><p>31a3</p><section>mdo sde</section><text>'gro ba'i gzugs dang mtshan dang rtags ni ci 'dra ba/ /de yi lus ni de lta bu dang mtshungs par 'gyur/ /de'i lus las shin du rnam dag 'od byung ste/ /des ni phyogs bcu mtha' yas zhing rnams khyab par byed/ /de'i 'od </text></item>
<item><p>31a4</p><section>mdo sde</section><text>de bsod nams gzi ldan reg na 'jam/ /srog chags nyon mongs gdung ba thams cad zhi bar byed/ /sems dmyal rnams na sems can brgya dag sdug bsngal ba/ /de dag 'od kyis reg ma thag tu bde bar 'gyur/ /lus </text></item>
<item><p>31a5</p><section>mdo sde</section><text>dang yid kyang dga' bar 'gyur ba rab tu 'thob/ /de ni sems can dmyal las rab tu thar ba'i rgyu/ /'di dag dang ni gzhan yang lus las yongs sbyangs pa/ /mtha' yas lus rnams ye shes kyis ni rnam par phye/ /mkhas </text></item>
<item><p>31a6</p><section>mdo sde</section><text>pa shin du dul ba sangs rgyas mdzad pa byed/ /rdul bral rnams kyi lus kyi las 'di de 'dra'o/ /de dag tshig ni rnam dag sgra snyan yid du 'ong / /des ni lha dang lha min 'gro kun tshim par byed/ /de smra ba na 'chad pa don med mi </text></item>
<item><p>31a7</p><section>mdo sde</section><text>'gyur te/ /theg pa bdud rtsi 'dus byas min 'dir nges par 'byung / /dag las ngag gis nyes pa nges mang gang yod pa/ /de dag de yi bsod nams dag pas kun tu chad/ /skad rnams mtshungs shing sgra </text></item>
<item><p>31a8</p><section>mdo sde</section><text>mtshungs gyur pas sems can rnams/ /sgra dang ngag las ji snyed kun gyis tshim par byed/ /de yi ngag ni phyad cing mnyam la yang dag min/ /yang dag lung ston bsgribs pas med cing mnyam par gzhag /tshig </text></item>
<item><p>31b1</p><section>mdo sde</section><text>gang smras pa de yang de bzhin 'gyur ba ste/ /bden pa'i rjes su 'brang ba'i shes pas shin du dag /nyon mongs tha ba med cing 'dod chags rab tu zhi/ /tshar gcad yon tan smra zhing skyon las shin du grol/ /zab </text></item>
<item><p>31b2</p><section>mdo sde</section><text>cing gting dpag dka' la shin du chad pa ste/ /don rnams byed cing zhing stong dag tu khyab par byed/ /rtog pa med par tshig 'di rab tu smra bar byed/ /rang gi ngang gis byung nas ji ltar thar 'gyur smra/ /rtag tu </text></item>
<item><p>31b3</p><section>mdo sde</section><text>sa bzhin sems can dbang po tshim par byed/ /rnam par spyod byed tshig mchog 'dis ni shes pas byas/ /de yi yid las rtag tu bsgribs med legs par byas/ /sems kyi skad cig gcig gis 'gro ba'i </text></item>
<item><p>31b4</p><section>mdo sde</section><text>sems rnams shes/ /de ni g.yeng med ting nge 'dzin las nyams pa med/ /khyu mchog de'i rgyu ba bdud kyis shes ma yin/ /de'i sems yid rnam rtog shin tu zab pa ste/ /rang rgyal rnams dang nyan thos </text></item>
<item><p>31b5</p><section>mdo sde</section><text>kun gyis shes par dka'/ /bdag dang gzhan la rnam par mi 'tshe rjes chags med/ /khong khro med cing khengs pa med cing mnyam pa'i blo/ /mkhas pa de ni 'gro la rigs bzhin shes pa 'jug /tshor ba ma yin </text></item>
<item><p>31b6</p><section>mdo sde</section><text>sems pa ma yin rnam rtog min/ /'chi med don du byang chub gnas su phyin bar du/ /tshor ba 'gog la bde bar rtogs pa byed ma yin/ /chos bcu de dag gang la rtag tu dag gyur pa/ /khyu mchog de la ting 'dzin </text></item>
<item><p>31b7</p><section>mdo sde</section><text>'di ni mngon du gyur/ /gang tshe 'jug pa'i spyod pa rnam par sbyangs gyur pa/ /dkar po'i lam rnams kun gyis 'phags shing yongs su dag /sa rnams ji bzhin pha rol phyin pa kun sbyangs te/ /dge ba </text></item>
<item><p>31b8</p><section>mdo sde</section><text>rgya chen thams cad kyis ni mngon par 'phags/ /bsod nams 'bras bus mtshan kun shin du rnam par dag /spobs pas kyang ni gzungs rnams mthar thug med par 'gyur/ /mkhas pa rtag tu </text></item>
<item><p>32a1</p><section>mdo sde</section><text>thos pa'i chos rnams sgrub par gnas/ /mkhas pa rtag tu dran la mnyam bzhag 'khrul pa med/ /de la kun nas ldang ba rnams dang 'khrul pa ni/ /phra rab mthong bar mi nus sgrib kun </text></item>
<item><p>32a2</p><section>mdo sde</section><text>rnam par dag /byang chub phyogs chos rgya chen mtha' yas gang yin pa/ /thams cad de'i bag yod pa la 'du bar 'gyur/ /zhi gnas mthar gyur lhag mthong gis ni rtag tu shes/ /sa bcu po ni gnon </text></item>
<item><p>32a3</p><section>mdo sde</section><text>par 'gyur zhing chags pa med/ /byang chub snying po spyad phyir shin tu rdzogs par smra/ /de ni mi dge kun spangs dgra las rgyal bar 'gyur/ /dge ba'i chos rnams kun gyis 'phags pa ri rab bzhin/ /</text></item>
<item><p>32a4</p><section>mdo sde</section><text>de ni bsam yas dri med 'od 'di rab tu thob/ /ting 'dzin 'di thob mkhas de bsod nams byas nas ni/ /yongs su dag pa'i chos mchog nyi shu rab tu 'thob/ /de dag gi ni 'gro ba kun nang nyi bzhin lhang / /</text></item>
<item><p>32a5</p><section>mdo sde</section><text>rgyal ba'i ye shes bla na med pa'i byang chub reg /shing gi drung du shugs brgyad bsam du med thob nas/ /de dag gis ni zhing brgya dag na 'gro don byed/ /sangs rgyas mi 'jigs byin zhing 'gro ba'i dpa' bo de/ /</text></item>
<item><p>32a6</p><section>mdo sde</section><text>bdud rnams btul bar byas nas byang chub mchog la reg /rgyal ba'i phyag rgya sbyangs pa thob par gyur nas ni/ /yon tan 'di 'dra de kun bsam gyis mi khyab 'gyur/ /de lta bas na mi gang yon tan phreng 'dod pa/ /</text></item>
<item><p>32a7</p><section>mdo sde</section><text>de myur byang chub sems la brtson 'grus brtan pa bskyed/ /de nas bcom ldan 'das kyis byang chub sems dpa' sems dpa' chen po blo gros rgya mtsho la bka' stsal pa/ blo gros rgya mtsho de lta bas na byang chub sems </text></item>
<item><p>32a8</p><section>mdo sde</section><text>dpa' sems dpa' chen po shin tu dkar ba dri ma med pa'i phyag rgya'i ting nge 'dzin 'di thob par 'dod pas rnyog pa med pa'i sems dang / 'khrugs pa med pa'i sems kyis shin tu dkar zhing dri ma med pa'i blo dang ldan par </text></item>
<item><p>32b1</p><section>mdo sde</section><text>bya'o/ /de la rnyog pa med pa'i sems de ni gang sems rang bzhin gyis 'od gsal ba la glo bur gyis nyon mongs pa rnams kyi skabs med pa dang / 'od gsal ba'i chos mi 'gyur ba nyid dang / yid la byed pa thams </text></item>
<item><p>32b2</p><section>mdo sde</section><text>cad kun du mi 'byung ba dang / 'dod chags dang bral te rdul med pa dang / zhe sdang dang bral te rtog pa med pa dang / gti mug dang bral te mun pa med pa dang / dag pa dang / rnam par dag pa dang / shin tu dri ma med pa dang /</text></item>
<item><p>32b3</p><section>mdo sde</section><text>rnam par grol ba las byung ba dang / rnam par grol ba ji lta bar chos thams cad kyang de bzhin te/ de bzhin nyid dang mnyam pa'i rjes su zhugs pa dang / rnam par grol ba ji lta bar chos thams cad kyang de bzhin te chos kyi </text></item>
<item><p>32b4</p><section>mdo sde</section><text>dbyings dang mnyam pa'i rjes su zhugs pa dang / rnam par grol ba ji lta bar chos thams cad kyang de bzhin te/ yang dag pa'i mtha' dang mnyam pa'i rjes su zhugs pa dang / rnam par grol ba ji lta bar chos thams </text></item>
<item><p>32b5</p><section>mdo sde</section><text>cad kyang de bzhin te/ stong pa nyid du mnyam pa'i rjes su zhugs shing mtshan ma med pa dang smon pa med pa dang / mngon par 'du bya ba med pa dang / ma skyes pa dang / skye ba med pa dang / 'gag pa med par mnyam pa'i rjes su </text></item>
<item><p>32b6</p><section>mdo sde</section><text>zhugs pa dang / rnam par grol ba ji lta bar 'dus byas kyi chos thams cad de bzhin te/ de bzhin du 'dus ma byas kyi chos mnyam pa nyid kyis mnyam pa'i rjes su zhugs pa ste/ gang 'di la mnyam pa nyid kyi rjes su 'gro </text></item>
<item><p>32b7</p><section>mdo sde</section><text>ba'i ye shes gdegs pa dang gzhag pa med pa 'di ni rnyog pa med pa'i sems shes bya'o/ /gang gi tshe chos 'di dag sems can gzhan dang / gang zag gzhan dag la ston kyang bdag dang gzhan du rnam par 'khrugs pa med pa </text></item>
<item><p>32b8</p><section>mdo sde</section><text>'di ni rnyog pa med pa'i sems so/ /gang gi tshe byang chub sems dpa' sems rnyog pa med cing 'khrugs pa med par gyur pa de'i tshe shin du dkar ba dri ma med pa'i phyag rgya'i ting nge 'dzin 'di rab tu 'thob bo/ /blo gros </text></item>
<item><p>33a1</p><section>mdo sde</section><text>rgya mtshos gsol pa/ bcom ldan 'das ting nge 'dzin 'di ni zab lags so/ /bcom ldan 'das kyis bka' stsal pa/ blo gros rgya mtsho gting mi dmigs pa'i phyir ro/ /gsol pa bcom ldan 'das ting nge 'dzin </text></item>
<item><p>33a2</p><section>mdo sde</section><text>'di ni blta dka' ba lags so/ /bka' stsal pa/ gnyis dang bral ba'i phyir ro/ /gsol pa bcom ldan 'das ting nge 'dzin 'di ni rtogs par dka' ba lags so/ /bcom ldan 'das kyis bka' stsal pa/ nga rgyal gyis lhag </text></item>
<item><p>33a3</p><section>mdo sde</section><text>par sems pa lhag par mi phyed pa'i phyir ro/ /gsol pa bcom ldan 'das ting nge 'dzin 'di ni rnam par 'tshal bar dka' ba lags so/ /bcom ldan 'das kyis bka' stsal pa/ rnam par shes pa dang ye shes mnyam </text></item>
<item><p>33a4</p><section>mdo sde</section><text>pa nyid du rtogs pa'i phyir ro/ /gsol pa/ bcom ldan 'das ting nge 'dzin 'di ni gsal ba lags so/ /bcom ldan 'das kyis bka' stsal pa/ sgrib pa med pa'i rnam par thar pa rab tu thob pa'i phyir ro/ /</text></item>
<item><p>33a5</p><section>mdo sde</section><text>gsol pa bcom ldan 'das ting nge 'dzin 'di ni shin tu phra ba lags so/ /bcom ldan 'das kyis bka' stsal pa/ dpe rnam par gzhag pa dang bral ba'i phyir ro/ /gsol pa bcom ldan 'das ting nge 'dzin 'di </text></item>
<item><p>33a6</p><section>mdo sde</section><text>ni snying po lags so/ /bcom ldan 'das kyis bka' stsal pa/ rdo rje lta bu'i ye shes rab tu thob pa'i phyir ro/ /gsol pa/ bcom ldan 'das ting nge 'dzin 'di ni dbyer ma mchis pa lags so/ /</text></item>
<item><p>33a7</p><section>mdo sde</section><text>bcom ldan 'das kyis bka' stsal pa/ sngon gyi mtha' dang phyi ma'i mtha' dbyer med pa'i phyir ro/ /gsol pa bcom ldan 'das ting nge 'dzin 'di ni chags pa ma mchis pa lags so/ /bcom ldan 'das kyis bka' stsal pa/</text></item>
<item><p>33a8</p><section>mdo sde</section><text>chags pa'i lam thams cad las shin du 'das pa'i phyir ro/ /gsol pa bcom ldan 'das ting nge 'dzin 'di ni snang bar gyur pa lags so/ /bcom ldan 'das kyis bka' stsal pa/ gti mug gi mun pa dang bral ba'i phyir ro/ /</text></item>
<item><p>33b1</p><section>mdo sde</section><text>gsol pa/ bcom ldan 'das ting nge 'dzin 'di ni rnam par dag pa lags so/ /bcom ldan 'das kyis bka' stsal pa/ shin du kun nas nyon mongs pa med pa'i phyir ro/ /gsol pa bcom ldan 'das ting </text></item>
<item><p>33b2</p><section>mdo sde</section><text>nge 'dzin 'di ni dri ma ma mchis pa lags so/ /bcom ldan 'das kyis bka' stsal pa/ 'dod chags kyi rdul dang bral ba'i phyir ro/ /gsol pa bcom ldan 'das ting nge 'dzin 'di ni rgyu ba ma mchis pa lags so/ /</text></item>
<item><p>33b3</p><section>mdo sde</section><text>bcom ldan 'das kyis bka' stsal pa/ khams gsum du mi rgyu ba'i phyir ro/ /gsol pa/ bcom ldan 'das ting nge 'dzin 'di ni spros pa ma mchis pa lags so/ /bcom ldan 'das kyis bka' stsal </text></item>
<item><p>33b4</p><section>mdo sde</section><text>spros pa tham cad dang bral ba'i phyir ro/ /gsol pa bcom ldan 'das ting nge 'dzin 'di ni mi g.yo ba lags so/ /bcom ldan 'das kyis bka' stsal pa/ shin du mthar thug pa'i phyir ro/ /gsol pa/</text></item>
<item><p>33b5</p><section>mdo sde</section><text>bcom ldan 'das ting nge 'dzin 'di ni thams cad kyi rjes su zhugs pa lags so/ /bcom ldan 'das kyis bka' stsal pa/ nam mkha' dang mtshungs shing mnyam pa'i phyir ro/ /blo gros rgya mtshos gsol pa/</text></item>
<item><p>33b6</p><section>mdo sde</section><text>bcom ldan 'das brtson 'grus brtsams pa ci 'dra ba zhig gis shin tu dkar ba dri ma med pa'i phyag rgya'i ting nge 'dzin 'di thob par nus/ bcom ldan 'das kyis bka' stsal pa/ blo gros gra rgya mtshos 'di lta ste/</text></item>
<item><p>33b7</p><section>mdo sde</section><text>dper na/ skyes bu la la zhig nam mkha' dang g.yul 'gyed pa 'dod par gyur na des nam mkha'i go cha nyid bgo bar bya'o/ /blo gros rgya mtsho de bzhin du shin du dkar ba dri ma med pa'i phyag rgya'i ting nge 'dzin </text></item>
<item><p>33b8</p><section>mdo sde</section><text>thob par 'dod pas chos thams cad mnyam pa nyid kyi go cha nyid bgo bar bya'o/ /de ci'i phyir zhe na/ blo gros rgya mtsho 'god pa ci 'dra bar 'thob pa'ang de 'dra ba'i phyir ro/ /blo gros rgya mtsho de la rnam par shes pa ni </text></item>
<item><p>34a1</p><section>mdo sde</section><text>'dus byas kyi sa bon no/ /rnam par rig pa med pa ni 'dus ma byas kyi sa bon te/ ting nge 'dzin 'di ni rnam par rig pa med pa'i sa bon no/ /ting nge 'dzin 'di ni mig gi rnam par shes pas rnam par </text></item>
<item><p>34a2</p><section>mdo sde</section><text>shes par bya ba ma yin no/ /rna ba dang / sna dang / lce dang / lus dang / yid kyi rnam par shes pas rnam par shes par bya ba ma yin no/ /ting nge 'dzin 'di ni rnam par rig pas rtogs par bya ba ma yin no/ /tshor bas </text></item>
<item><p>34a3</p><section>mdo sde</section><text>ma yin te/ ting nge 'dzin 'di ni tshor ba dang / rnam par rig pa med pa'i mtshan nyid do/ /chos thams cad mnyam pa nyid du rtogs pas de'i phyir yang dag par rdzogs pa'i sangs rgyas shes bya'o/ /blo gros rgya </text></item>
<item><p>34a4</p><section>mdo sde</section><text>mtsho ngas ni mtshan nyid gzhan gyis kun nas nyon mongs pa mngon par rdzogs par sangs rgyas pa ma yin/ mtshan nyid gzhan gyis rnam par byang ba mngon par rdzogs par sangs rgyas pa ma yin no/ /</text></item>
<item><p>34a5</p><section>mdo sde</section><text>de ci'i phyir zhe na/ kun nas nyon mongs pa'i mtshan nyid gang yin pa de nyid rnam par byang ba'i mtshan nyid de 'di lta ste/ rang bzhin gyis rnam par dag pa'i mtshan nyid do/ /rang bzhin gyis rnam par dag pa'i </text></item>
<item><p>34a6</p><section>mdo sde</section><text>mtshan nyid gang yin pa de mtshan nyid med pa'o/ /mtshan nyid med pa gang yin pa de mtshan ma med pa'o/ /mtshan ma med pa gang yin pa de la so sor rnam par rig pa gang yang med do/ /blo gros rgya mtsho </text></item>
<item><p>34a7</p><section>mdo sde</section><text>chos thams cad ni rnam par rig pa med cing rnam par rig par bya ba ma yin pa'o/ /chos gang rnam par rig pa med cing rnam par rig par bya ba ma yin pa de la yi ge rnams kun du mi 'byung ngo / /gang la yi ge </text></item>
<item><p>34a8</p><section>mdo sde</section><text>rnams kun du mi 'byung ba de ji lta ba bzhin no/ /ji lta ba bzhin gang zhe na/ sngon gyi ji lta bar phyis de bzhin bar du yang de bzhin te/ de'i phyir chos thams cad ni dus gsum du stong pa zhes bya'o/ /ci'i phyir stong </text></item>
<item><p>34b1</p><section>mdo sde</section><text>pa nyid ces bya zhe na/ de ni ma byas pa bya bar 'gyur ba ma yin pa/ bya ba ma yin pa rnam par bya ba ma yin pa ste/ de'i phyir stong pa nyid ces bya'o/ /bya ba ma yin pa gang zhe na/ 'di lta ste/ mngon par 'du bya ba med pa ste/</text></item>
<item><p>34b2</p><section>mdo sde</section><text>de ltar mi byed pas byas pa'i chos gang yang med do/ /de'i phyir de ni bya bar 'gyur ba med pa zhes bya'o/ /mngon par 'du bya ba med pa gang zhe na/ gang la lus kyis mngon par 'du bya ba med pa dang / ngag gis </text></item>
<item><p>34b3</p><section>mdo sde</section><text>mngon par 'du bya ba med pa dang / yid kyis mngon par 'du bya ba med pa ste/ 'di ni mngon par 'du bya ba med pa zhes bya'o/ /mngon par 'du bya ba med pa gang yin pa de 'dus ma byas te/ de la ni skye ba med/</text></item>
<item><p>34b4</p><section>mdo sde</section><text>'jig pa med/ gnas pa med do/ /gang la skye ba med/ 'jig pa med/ gnas pa med pa de dag gnas med pa'o/ /gang la gnas de med ce na/ mngon par 'du bya ba thams cad la gnas de med de/</text></item>
<item><p>34b5</p><section>mdo sde</section><text>de'i phyir gnas de med pa zhes bya'o/ /de la ni gzugs la song ba'i rnam par shes pa mi gnas/ tshor ba la song ba dang / 'du shes la song ba dang / 'du byed la song ba dang / rnam par shes pa la song ba'i rnam </text></item>
<item><p>34b6</p><section>mdo sde</section><text>par shes pa mi gnas so/ /rnam par shes pa mi gnas pa gang yin pa de ye shes dang ldan pa'o/ /ye shes dang ldan pa gang yin pa de ye shes kyis rlom sems su mi byed pa'o/ /gang rlom sems mi byed </text></item>
<item><p>34b7</p><section>mdo sde</section><text>pa de mngon par rlom sems su mi byed do/ /gang mngon par rlom sems su mi byed pa de mi rtsod do/ /gang mi rtsod pa de kun du mi 'bar ro/ /gang kun du mi 'bar ba de kun du gdung ba ma yin no/ /</text></item>
<item><p>34b8</p><section>mdo sde</section><text>kun du gdung ba ma yin pa de rab tu 'bar ba ma yin no/ /gang rab tu 'bar ba ma yin pa de zhi ba'o/ /zhi ba gang yin pa de rab tu zhi ba'o/ /rab tu zhi ba gang yin pa de nye bar zhi ba'o/ /nye bar zhi ba </text></item>
<item><p>35a1</p><section>mdo sde</section><text>gang yin pa de thub pa zhes bya'o/ /ston pa zhes bya'o/ /blo gros rgya mtsho chos 'di dag ni 'di ltar zab pa'o/ /'di ltar blta dka' ba'o/ /'di ltar rtogs par dka' ba'o/ /</text></item>
<item><p>35a2</p><section>mdo sde</section><text>gang dag gis chos 'di dag thos nas mos par byed pa de dag thams cad phyin ci log pa dang nye ba'i nyon mongs pa dang / yongs su 'dzin pa dang / 'ching ba thams cad las rnam par grol te/ 'di dag ni 'das </text></item>
<item><p>35a3</p><section>mdo sde</section><text>pa dang / ma 'ongs pa dang / da ltar byung ba'i sangs rgyas bcom ldan 'das rnams kyi chos kyi mdzod 'dzin pa dag go/ /de dang de dag ni ded dpon chen po ste sems can thams cad la lam </text></item>
<item><p>35a4</p><section>mdo sde</section><text>tshad med pa ston pa dag go/ /de dang de dag ni sman pa'i rgyal po ste/ nyon mongs pa gzugs can ma yin pa'i nad las rab tu thar bar byed pa dag go/ /de dang de dag ni mchod pa mchog gis </text></item>
<item><p>35a5</p><section>mdo sde</section><text>de bzhin gshegs pa la mchod par byed pa dag ste/ de dag ni ring po mi thogs pa shin du dkar ba dri ma med pa'i phyag brgya'i ting nge 'dzin 'di thob par 'gyur ro/ /de dag ni theg </text></item>
<item><p>35a6</p><section>mdo sde</section><text>pa chen po 'dir nges par byas pa dag go/ /de dag ni chos kyi gru chen po yang dag par sbyar ba dag go/ /de dag ni sems can tshad med pa dag 'khor ba'i chu bo chen po las </text></item>
<item><p>35a7</p><section>mdo sde</section><text>sgrol bar 'gyur ba dag go/ /de dag ni yang bdud kyi yul du brjod pa ma yin pa dag go/ /skyes bu dam pa de dag ni bdud dang phyir rgol ba bcom pa dag go/ /ting nge 'dzin </text></item>
<item><p>35a8</p><section>mdo sde</section><text>bstan pa'i le'u ste/ gsum pa'o// // de nas bcom ldan 'das la byang chub sems dpa' sems dpa' chen po blo gros rgya mtshos 'di skad ces gsol to/ /bcom ldan 'das ji ltar na </text></item>
<item><p>35b1</p><section>mdo sde</section><text>byang chub sems dpa' bdud phyir rgol ba bcom pa lags/ bcom ldan 'das kyis bka' stsal pa/ blo gros rgya mtsho gang gi tshe/ byang chub sems dpa' sems dpa' chen po yongs su 'dzin pa </text></item>
<item><p>35b2</p><section>mdo sde</section><text>thams cad don du mi gnyer ba de'i tshe bdud phyir rgol ba bcom pa yin no/ /gang gi tshe mtshan ma dang dmigs pa thams cad don du mi gnyer ba de'i tshe bdud phyir rgol ba bcom pa yin no/ /blo gros rgya mtsho </text></item>
<item><p>35b3</p><section>mdo sde</section><text>bdud ni bzhi po 'di dag ste/ bzhi gang zhe na/ phung po'i bdud dang / nyon mongs pa'i bdud dang / 'chi bdag gi bdud dang / lha'i bu'i bdud de bzhi po 'di dag ni bdud do/ /de la sgyu ma'i chos su so sor </text></item>
<item><p>35b4</p><section>mdo sde</section><text>rtogs pas phung po'i bdud 'joms/ /stong pa nyid nges par sems pa la so sor rtogs pas nyon mongs pa'i bdud 'jom mo/ /skye ba med pa dang 'byung ba med par so sor rtogs pas 'chi bdag gis </text></item>
<item><p>35b5</p><section>mdo sde</section><text>bdud 'jom mo/ /nga rgyal gyis sgro btags pa thams cad 'gog par 'gyur ba'i lam gyis lha'i bu'i bdud 'jom mo/ /gzhan yang sdug bsngal yongs su shes pas phung po'i bdud 'jom mo/ /</text></item>
<item><p>35b6</p><section>mdo sde</section><text>kun 'byung ba spong bas nyon mongs pa'i bdud 'jom mo/ /'gog pa mngon sum du byed pas 'chi bdag gi bdud 'jom mo/ /lam sgom pas lha'i bu'i bdud 'jom mo/ /gzhan yang 'du byed </text></item>
<item><p>35b7</p><section>mdo sde</section><text>thams cad la sdug bsngal du so sor rtogs pas phung po'i bdud 'jom mo/ /'du byed thams cad la mi rtags par so sor rtogs pas nyon mongs pa'i bdud 'jom mo/ /chos thams cad la bdag </text></item>
<item><p>35b8</p><section>mdo sde</section><text>med par so sor rtogs pas 'chi bdag gi bdud 'jom mo/ /mya ngan las 'das pa la zhi bar so sor rtogs pas lha'i bu'i bdud 'jom mo/ /blo gros rgya mtsho gzhan yang gang gi tshe byang chub sems dpa' </text></item>
<item><p>36a1</p><section>mdo sde</section><text>nang gi nyon mongs pa'i dri ma spangs te byang chub kyi sems ma brjed par sbyin pa byin nas/ thams cad mkhyen pa nyid du yongs su sngo bar byed pa de'i tshe phung po'i bdud tshar gcod pa yin no/ /</text></item>
<item><p>36a2</p><section>mdo sde</section><text>gang gi tshe lus la mi lta zhing lus la ma chags par sbyin pa byin nas rnam pa thams cad mkhyen pa nyid du yongs su sngo bar byed pa de'i tshe nyon mongs pa'i bdud tshar gcod pa yin no/ /gang gi </text></item>
<item><p>36a3</p><section>mdo sde</section><text>tshe kye ma longs spyod 'di dag ni mi rtag pa thun mong ba ste/ de dag las bdag gis snying po blangs par 'gyur ro snyam ste sbyin pa byin nas thams cad mkhyen pa nyid du yongs su sngo bar byed pa </text></item>
<item><p>36a4</p><section>mdo sde</section><text>de'i tshe 'chi bdag gi bdud tshar gcod pa yin no/ /gang gi tshe sems can thams cad la snying rje chen po bskyed nas/ sems can thams cad bsdu ba'i phyir rab tu thar bar bya ba'i blos </text></item>
<item><p>36a5</p><section>mdo sde</section><text>sbyin pa byin nas thams cad mkhyen pa nyid du yongs su sngo bar byed pa de'i tshe/ lha'i bu'i bdud tshar gcod pa yin no/ /blo gros rgya mtsho gzhan yang byang chub sems dpa' srid par 'gro ba'i </text></item>
<item><p>36a6</p><section>mdo sde</section><text>skye ba la mngon par 'dod pa med par tshul khrims bsrung bas phung po'i bdud tshar gcod do/ /bdag med par lta ba la gnas te tshul khrims bsrung bas nyon mongs pa'i bdud tshar gcod do/ /</text></item>
<item><p>36a7</p><section>mdo sde</section><text>tshul khrims yongs su dag ste rga shi las bzla ba'i phyir tshul khrims bsrung bas 'chi bdag gi bdud tshar gcod do/ /bdag gis tshul khrims 'chal pa'i sems can rnams 'phags pa'i tshul </text></item>
<item><p>36a8</p><section>mdo sde</section><text>khrims la rab tu dgod par bya'o snyam ste tshul khrims bsrung bas/ lha'i bu'i bdud tshar gcod do/ /blo gros rgya mtsho gzhan yang byang chub sems dpa' bdag mi dmigs par bzod pa bsgom pas </text></item>
<item><p>36b1</p><section>mdo sde</section><text>phung po'i bdud tshar gcod do/ /sems can mi dmigs par bzod pa bsgom pas nyon mongs pa'i bdud tshar gcod do/ /'khor ba mi dmigs par bzod pa bsgom pas 'chi bdag gi bdud tshar gcod do/ /</text></item>
<item><p>36b2</p><section>mdo sde</section><text>mya ngan las 'das pa mi dmigs par bzod pa bsgom pas/ lha'i bu'i bdud tshar gcod do/ /blo gros rgya mtsho gzhan yang byang chub sems dpa' lus dben par brtson 'grus rtsom pas phung po'i bdud </text></item>
<item><p>36b3</p><section>mdo sde</section><text>las shin du 'da'o/ /sems dben par brtson 'grus rtsom pas nyon mongs pa'i bdud las shin du 'da'o/ /skye ba med pa dang 'byung ba med par brtson 'grus rtsom pas 'chi bdag gi bdud las shin du </text></item>
<item><p>36b4</p><section>mdo sde</section><text>'da'o/ /'khor bas yongs su mi skyo bas sems can yongs su smin par bya ba dang / dam pa'i chos yongs su gzung ba'i phyir brtson 'grus rtsom pas lha'i bu'i bdud las shin du 'da'o/ /</text></item>
<item><p>36b5</p><section>mdo sde</section><text>gros rgya mtsho gzhan yang byang chub sems dpa' phung po la mi gnas par bsam gtan byed pas phung po'i bdud las shin du 'da'o/ /khams la mi gnas par bsam gtan byed pas nyon </text></item>
<item><p>36b6</p><section>mdo sde</section><text>mongs pa'i bdud las shin du 'da'o/ /skye mched la mi gnas par bsam gtan byed pas 'chi bdag gis bdud las shin du 'da'o/ /bsam gtan gyi yan lag de dag byang chub tu yongs </text></item>
<item><p>36b7</p><section>mdo sde</section><text>su sngo bar byed pas lha'i bu'i bdud las shin du 'da'o/ /blo gros rgya mtsho gzhan yang byang chub sems dpa' shes rab kyis phung po la mkhas par gyur pas phung po'i bdud las rgyal lo/ /</text></item>
<item><p>36b8</p><section>mdo sde</section><text>shes rab kyis khams la mkhas par gyur pas nyon mongs pa'i bdud las rgyal lo/ /shes rab kyis skye mched la mkhas par gyur pas 'chi bdag gi bdud las rgyal lo/ /shes rab kyis </text></item>
<item><p>37a1</p><section>mdo sde</section><text>skye mched la mkhas par gyur pas 'chi bdag gi bdud las rgyal lo/ /shes rab kyis rten cing 'brel bar 'byung ba la mkhas par gyur la yang dag pa'i mtha' yang mngon </text></item>
<item><p>37a2</p><section>mdo sde</section><text>sum mi byed pas lha'i bu'i bdud las rgyal lo/ /blo gros rgya mtsho gzhan yang byang chub sems dpa' chos thams cad la stong par mos pas phung po'i bdud kyis skabs mi rnyed do/ /chos tham </text></item>
<item><p>37a3</p><section>mdo sde</section><text>cad la mtshan ma med par yid ches pas nyon mongs pa'i bdud kyis skabs mi rnyed do/ /chos thams cad smon pa med par som nyi med pas 'chi bdag gi bdud kyis skabs mi rnyed do/ /chos thams </text></item>
<item><p>37a4</p><section>mdo sde</section><text>cad la mngon par 'du bya ba med par the tsom med la dge ba'i rtsa ba mngon par 'du bya bas kyang mi ngoms pas lha'i bu'i bdud kyis skabs mi rnyed do/ /blo gros rgya mtsho gzhan yang gang gi tshe byang chub </text></item>
<item><p>37a5</p><section>mdo sde</section><text>sems dpa' lus la lus kyi rjes su lta ba'i dran pa nye bar gzhag pa bsgom zhing / lus dang lhan cig song ba'i rnam par rtogs pas kyang rnam par mi rtog pa de'i tshe phung po'i bdud yang dag par </text></item>
<item><p>37a6</p><section>mdo sde</section><text>'jom mo/ /gang gi tshe tshor ba rnams la tshor ba'i rjes su lta ba'i dran pa nye bar gzhag pa bsgom zhing / tshor ba dang lhan cig song ba'i rnam par rtog pas kyang rnam par mi rtog pa de'i tshe nyon mongs pa'i </text></item>
<item><p>37a7</p><section>mdo sde</section><text>bdud yang dag par 'jom mo/ /gang gi tshe sems la sems kyi rjes su lta ba'i dran pa nye bar gzhag pa bsgom zhing sems dang lhan cig song ba'i rnam par rtog pas kyang rnam par mi rtog pa </text></item>
<item><p>37a8</p><section>mdo sde</section><text>de'i tshe 'chi bdag gi bdud yang dag par 'jom mo/ /gang gi tshe chos rnams la chos kyi rjes su lta ba'i dran pa nye bar gzhag pa bsgom zhing chos dang / lhan cig song ba'i rnam par rtog pas kyang rnam </text></item>
<item><p>37b1</p><section>mdo sde</section><text>par mi rtog la byang chub kyi bsam pa yang 'khrugs par mi byed pa de'i tshe lha'i bu'i bdud yang dag par 'jom mo/ /blo gros rgya mtsho bdud kyi las 'di dag thams cad ni bdag gis kun nas ldang bas kun </text></item>
<item><p>37b2</p><section>mdo sde</section><text>nas langs pa dag ste/ de la byang chub sems dpa' bdag gis kun nas ldang ba kun nas langs par mi byed do/ /bdag gang yin pa de ni bdag ma yin zhing bdag med pa ste de la chos gang </text></item>
<item><p>37b3</p><section>mdo sde</section><text>gis kun nas ldang ba yang med do/ /de de ltar so sor rtogs pa'i ye shes kyis rig nas gang gi tshe sems can mi shes pa rnams kyi ched du theg pa chen po'i go cha gyon par byed pa de'i tshe </text></item>
<item><p>37b4</p><section>mdo sde</section><text>bdag tu sgro 'dogs pa dang / gzhan du sgro 'dogs pa'i phyir go cha mi gyon no/ /go cha bgos nas kyang ji ltar na bdag gi go cha 'di don yod par 'gyur snyam du dpyod de/ de 'di snyam du bdag </text></item>
<item><p>37b5</p><section>mdo sde</section><text>gi go cha 'di ni bdag rnam par gzhig pa'i phyir go cha bgos pa ma yin/ sems can dang / srog dang / gso ba dang / skyes bu dang / gang zag rnam par gzhig pa'i phyir bgos pa ma yin gyi sems </text></item>
<item><p>37b6</p><section>mdo sde</section><text>can dag gang la rten nas bdag dang / sems can dang / srog dang / gso ba dang / skyes bu dang / gang zag tu lta ba la gnas par byed pa'i gnas pa de bdag gis spang bar bya'o snyam du sems so </text></item>
<item><p>37b7</p><section>mdo sde</section><text>gnas de gang zhe na/ 'di lta ste/ phyin ci log ni gnas so/ /phung po dang / khams dang / skye mched ni gnas so/ /de 'di ltar sems phyin ci log tu gyur te mi rtag pa la rtag par 'du shes </text></item>
<item><p>37b8</p><section>mdo sde</section><text>pa/ sdug bsngal ba la bde bar 'du shes pa/ bdag med pa la bdag tu 'du shes pa/ mi sdug pa la sdug par 'du shes pa rnams la 'du shes yongs su shes par bya ba'i phyir chos ston to/ de la </text></item>
<item><p>38a1</p><section>mdo sde</section><text>'du shes yongs su shes pa gang zhe na/ 'di lta ste/ 'dzin pa med pa dang / mchog tu 'dzin pa med pa'o/ /gang 'dzin pa med pa de mchog tu 'dzin par mi byed do/ /gang mchog </text></item>
<item><p>38a2</p><section>mdo sde</section><text>tu 'dzin par mi byed pa de kun tu rmongs pa med do/ /de kun tu rmongs pa med pas 'du shes yongs su shes so/ /gsol pa ci lags 'das pa rnams kyi'am/ ma 'ongs pa rnams kyi </text></item>
<item><p>38a3</p><section>mdo sde</section><text>'am/ da ltar byung ba rnams kyi 'am/ 'du shes gang yongs su 'tshal/ bka' stsal pa/ 'das pa rnams kyi yang ma yin/ ma 'ongs pa rnams kyi yang ma yin/ da ltar byung ba rnams </text></item>
<item><p>38a4</p><section>mdo sde</section><text>kyi yang ma yin no/ /de ci'i phyir zhe na/ 'das pa'i 'du shes ni zad pa'o/ /ma 'ongs pa ni ma phyin pa'o/ /da ltar byung ba'i 'du shes rnams ni gnas pa med pa ste/ gang dus gsum du 'du </text></item>
<item><p>38a5</p><section>mdo sde</section><text>shes mi dmigs pa ni 'du shes yongs su shes pa'o/ /de 'du shes yongs su shes pa dang ldan par byang chub sems dpa'i spyod pa yongs su dag pa spyod do/ /de sems can thams cad kyi spyod pa </text></item>
<item><p>38a6</p><section>mdo sde</section><text>yang rab tu shes so/ /blo gros rgya mtsho byang chub sems dpa' ni ji srid du sems can thams cad kyi spyod pa rab tu mi shes pa/ da du byang chub sems dpa'i ya spyod pa yongs su dag pa la </text></item>
<item><p>38a7</p><section>mdo sde</section><text>spyod pa ma yin te/ gang gi tshe sems can thams cad kyi spyod pa rab tu shes pa de'i tshe/ byang chub sems dpa'i spyod pa yongs su dag pa la spyad do/ /ji ltar de dag gi spyod pa rnams rab tu shes pa de ltar chos </text></item>
<item><p>38a8</p><section>mdo sde</section><text>ston to/ /sems can spyod pa ji lta ba rnams kyi spyod pa de bzlog pa'i phyir yang nye bar ston to/ /blo gros rgya mtsho 'dod chags kyi spyod pa can la zhe sdang la sbyor ba'i bsam pa can dag kyang yod/ zhe sdang gi bsam pa </text></item>
<item><p>38b1</p><section>mdo sde</section><text>can la 'dod chags la sbyor ba dag kyang yod/ zhe sdang gi bsam pa can la gti mug la sbyor ba dag kyang yod/ gti mug gi bsam pa can la zhe sdang la sbyor ba dag kyang yod/ gti mug gi bsam pa can la 'dod </text></item>
<item><p>38b2</p><section>mdo sde</section><text>chags la sbyor ba dag kyang yod/ 'dod chags kyi bsam pa can la gti mug la sbyor ba dag kyang yod/ 'dod chags dang zhe sdang gi bsam pa can la gti mug la sbyor ba dag kyang yod/ zhe sdang dang gti mug gi </text></item>
<item><p>38b3</p><section>mdo sde</section><text>bsam pa can la 'dod chags la sbyor ba dag kyang yod/ gti mug dang 'dod chags kyi bsam pa can la zhe sdang la sbyor ba dag kyang yod/ /blo gros rgya mtsho 'dod chags bcos ma can la zhe sdang tshar gcad par bya ba'i </text></item>
<item><p>38b4</p><section>mdo sde</section><text>sems can dag kyang yod/ zhe sdang bcos ma can la 'dod chags tshar gcad par bya ba dag kyang yod/ zhe sdang bcos ma can la gti mug tshar gcad par bya ba dag kyang yod/ gti mug bcos ma can la zhe sdang </text></item>
<item><p>38b5</p><section>mdo sde</section><text>tshar gcad par bya ba dag kyang yod/ gti mug bcos ma can la 'dod chags tshar gcad par bya ba dag kyang yod/ 'dod chags bcos ma can la gti mug tshar gcad par bya ba dag kyang yod/ 'dod chags dang zhe sdang </text></item>
<item><p>38b6</p><section>mdo sde</section><text>bcos ma can la gti mug tshar gcad par bya ba dag kyang yod/ zhe sdang dang gti mug bcos ma can la 'dod chags tshar gcad par bya ba dag kyang yod/ gti mug dang 'dod chags bcos ma can la zhe sdang tshar gcad par </text></item>
<item><p>38b7</p><section>mdo sde</section><text>bya ba dag kyang yod do/ /blo gros rgya mtsho sngar 'dod chags can la phyis zhe sdang can dang / sngar zhe sdang can la phyis 'dod chags can dang / sngar zhe sdang can la phyis gti mug can dang / sngar gti mug can la phyis zhe sdang </text></item>
<item><p>38b8</p><section>mdo sde</section><text>can dang / sngar gti mug can la phyis 'dod chags can dang / sngar 'dod chags can la phyis gti mug can dang / sngar zhe sdang can la phyis gti mug can dang / sngar zhe sdang dang gti mug can la phyis 'dod </text></item>
<item><p>39a1</p><section>mdo sde</section><text>chags can dang / sngar gti mug dang 'dod chags can la phyis zhe sdang can gyi sems can dag kyang yod do/ /blo gros rgya mtsho gzugs la 'dod chags can la sgra la zhe sdang can dang / sgra la </text></item>
<item><p>39a2</p><section>mdo sde</section><text>'dod chags can la gzugs la zhe sdang can dang / dri la 'dod chags can la ro la zhe sdang can dang / ro la 'dod chags can la dri la zhe sdang can dang / reg pa la 'dod chags can la chos la zhe sdang can dang </text></item>
<item><p>39a3</p><section>mdo sde</section><text>chos la 'dod chags can la reg pa la zhe sdang can gyi sems can dag kyang yod do/ /blo gros rgya mtsho gzugs las dben pas 'dul bar 'gyur gyi sgra las dben pas ni ma yin pa'i sems can dag kyang yod </text></item>
<item><p>39a4</p><section>mdo sde</section><text>sgra las dben pas 'dul bar 'gyur gyi gzugs las dben pas ma yin pa dag kyang yod/ dri las dben pas 'dul bar 'gyur gyi ro las dben pas ni ma yin pa dag kyang yod/ ro las dben pas 'dul bar </text></item>
<item><p>39a5</p><section>mdo sde</section><text>'gyur gyi dri las dben pas ma yin pa dag kyang yod/ reg pa las dben pas 'dul bar 'gyur gyi/ chos las dben pas ma yin pa dag kyang yod/ chos las dben pas 'dul bar 'gyur gyi reg pa las dben </text></item>
<item><p>39a6</p><section>mdo sde</section><text>pas ma yin pa dag kyang yod do/ /blo gros rgya mtsho lus dben pas 'dul bar 'gyur gyi sems dben pas ma yin pa'i sems can dag kyang yod/ sems dben pas 'dul bar 'gyur gyi lus dben pas ma yin pa </text></item>
<item><p>39a7</p><section>mdo sde</section><text>dag kyang yod/ lus dben pa dang sems dben pas 'dul bar 'gyur ba dag kyang yod/ lus dben pa dang sems dben pas 'dul bar 'gyur ba ma yin pa dag kyang yod do/ /blo gros rgya mtsho mi rtag pa'i sgras </text></item>
<item><p>39a8</p><section>mdo sde</section><text>'dul bar 'gyur gyi sdug bsngal dang bdag med pa dang zhi ba'i sgra rnams kyis ma yin pa'i sems can dag kyang yod/ sdug bsngal gyi sgras 'dul bar 'gyur gyi mi rtag pa dang bdag med pa dang zhi ba'i </text></item>
<item><p>39b1</p><section>mdo sde</section><text>sgra rnams kyis ma yin pa dag kyang yod/ bdag med pa'i sgras 'dul bar 'gyur gyi mi rtag pa dang sdug bsngal ba dang zhi ba'i sgra rnams kyis ma yin pa dag kyang yod/ zhi ba'i sgras 'dul bar 'gyur gyi mi rtag pa </text></item>
<item><p>39b2</p><section>mdo sde</section><text>dang sdug bsngal ba dang bdag med pa'i sgra rnams kyis ma yin pa dag kyang yod do/ /blo gros rgya mtsho kun bstan pa'i cho 'phrul gyis 'dul bar 'gyur gyi rjes su bstan pa'i cho 'phrul gyis ma yin pa'i sems can dag </text></item>
<item><p>39b3</p><section>mdo sde</section><text>kyang yod/ rjes su bstan pa'i cho 'phrul gyis 'dul bar 'gyur gyi kun brjod pa'i cho 'phrul gyis ma yin pa'i sems can dag kyang yod/ rdzu 'phrul gyi cho 'phrul gyis 'dul bar 'gyur gyi kun brjod pa dang / rjes su </text></item>
<item><p>39b4</p><section>mdo sde</section><text>bstan pa'i cho 'phrul gyis ma yin pa'i sems can dag kyang yod/ kun brjod pa'i cho 'phrul gyis rnam par grol bar 'gyur ba dang / rjes su bstan pa'i cho 'phrul gyis rnam par grol bar 'gyur ba dang / rdzu 'phrul gyi cho </text></item>
<item><p>39b5</p><section>mdo sde</section><text>'phrul gyis rnam par grol bar 'gyur ba'i sems can dag kyang yod do/ /blo gros rgya mtsho sbyor ba myur la rnam par grol ba bul ba'i sems can dag kyang yod/ sbyor ba bul la rnam par grol ba myur ba dag kyang yod/</text></item>
<item><p>39b6</p><section>mdo sde</section><text>sbyor ba yang bul la rnam par grol ba yang bul ba dag kyang yod/ sbyor ba yang myur la rnam par grol ba myur ba dag kyang yod do/ /blo gros rgya mtsho rgyu rnams kyis rnam par grol gyi rkyen rnams kyis ma yin pa'i sems </text></item>
<item><p>39b7</p><section>mdo sde</section><text>can dag kyang yod/ rkyen rnams kyis rnam par grol gyi rgyu rnams kyis ma yin pa dag kyang yod/ rgyu rnams dang rkyen rnams kyis rnam par grol ba dag kyang yod/ rgyu rnams dang rkyen rnams kyis rnam par grol ba ma yin </text></item>
<item><p>39b8</p><section>mdo sde</section><text>pa dag kyang yod do/ /blo gros rgya mtsho nang gi skyon mthong bas rnam par grol gyi phyi rol gyi skyon mthong bas ma yin pa'i sems can dag kyang yod do/ phyi rol gyi skyon mthong bas rnam par grol gyi nang gi skyon mthong bas </text></item>
<item><p>40a1</p><section>mdo sde</section><text>ma yin pa dag kyang yod/ nang gi skyon mthong ba dang phyi rol gyi skyon mthong ba rnam par grol ba dag kyang yod/ nang gi skyon mthong ba dang phyi rol gyi skyon mthong bas ma yin pa'i rnam par grol ba ma yin </text></item>
<item><p>40a2</p><section>mdo sde</section><text>pa dag kyang yod do/ /blo gros rgya mtsho sla ba'i lam gyis rnam par grol ba thob par 'gyur gyis/ dka' bar 'gyur ba'i lam gyis ma yin pa'i sems can dag kyang yodo/ /dka' ba'i lam gyis 'gyur gyi </text></item>
<item><p>40a3</p><section>mdo sde</section><text>sla ba'i lam gyis ma yin pa dag kyang yod/ dka' ba dang sla bas 'gyur ba dag kyang yod/ sla ba dang dka' ba'i lam gyis rnam par grol ba thob par mi 'gyur ba dag kyang yod do/ /blo gros rgya mtsho mgur </text></item>
<item><p>40a4</p><section>mdo sde</section><text>bsal ba'i sgras 'dul ba'i sems can dag kyang yod/ rab tu brtan pas 'dul ba dag kyang yod/ tshar gcad pas 'dul ba dag kyang yod/ rab tu gzungs bas 'dul ba dag kyang yod/ sdug pa'i rnam </text></item>
<item><p>40a5</p><section>mdo sde</section><text>pas 'dul ba dag kyang yod/ mi sdug pa'i rnam pas 'dul ba dag kyang yod/ zhe sdang gi rnam pas 'dul ba dag kyang yod/ byams pa'i rnam pas 'dul ba dag kyang yod/ sma dbab pas 'dul </text></item>
<item><p>40a6</p><section>mdo sde</section><text>ba dag kyang yod/ rten cing 'brel bar 'byung bas 'dul ba dag kyang yod/ rjes su 'thun par rgyu bas 'dul ba dag kyang yod/ spyi 'u tshugs su rgyu bas 'dul ba dag kyang yod/ snrel zhir rgyu bas </text></item>
<item><p>40a7</p><section>mdo sde</section><text>'dul ba dag kyang yod/ dran pa nye bar gzhag pa'i sgras 'dul ba dag kyang yod/ yang dag par spong ba'i sgras 'dul ba dag kyang yod/ rdzu 'phrul gyi rkang pa'i sgras 'dul ba dag kyang yod/ dbang po'i </text></item>
<item><p>40a8</p><section>mdo sde</section><text>sgras 'dul ba dag kyang yod/ /stobs kyi sgras 'dul ba dag kyang yod/ byang chub kyi yan lag gi sgras 'dul ba dag kyang yod/ lam gyi sgras 'dul ba dag kyang yod/ zhi gnas kyi sgras 'dul </text></item>
<item><p>40b1</p><section>mdo sde</section><text>ba dag kyang yod/ lhag mthong gis sgras 'dus pa dag kyang yod do/ /blo gras rgyo 'phags pa'i bden pa bstan pa'i sgras 'dul ba'i sems can dag kyang yod do/ /blo gros rgya mtsho de ltar na sems can gyi spyod pa bsam gyis mi khyab/</text></item>
<item><p>40b2</p><section>mdo sde</section><text>sems can gyi spyod pa bsam gyis mi khyab/ mtsho sems can gyis spyod yul bsam gyis mi khyab bo/ /de la byang chub sems dpa' shes pa 'jug pa bsam gyis mi khyab pa la zhugs nas sems can bsam gyis mi khyab pa rnams </text></item>
<item><p>40b3</p><section>mdo sde</section><text>kyi spyod pa 'jug pa bsam gyis mi khyab pa la 'jug par nus so/ /blo gros rgya mtsho 'di lta ste dper na/ kun nas zhags pa zhes bya ba'i dri ba der skyes bu zhig bcug par gyur la/ skyes bu des zhags pa thams cad las </text></item>
<item><p>40b4</p><section>mdo sde</section><text>'byin pa zhes bya ba'i sngags kyi rig pa'i stobs bskyed na dra ba der bcug ma thag tu sngags kyi rigs pa'i stobs kyis zhags pa'i 'ching ba thams cad bcad nas gang dga' ba der 'gro'o/ /blo gros rgya mtsho de bzhin </text></item>
<item><p>40b5</p><section>mdo sde</section><text>du thabs la mkhas pa'i byang chub sems dpa' yang sems can thams cad kyi bsam pa zhugs nas/ shes rab kyi pha rol tu phyin pa'i sngags kyis rig pa'i stobs kyis sems can de dag thams cad </text></item>
<item><p>40b6</p><section>mdo sde</section><text>kyi nyon mongs pa'i 'ching ba thams cad gcod de/ sangs rgyas kyi ye shes de la ma reg kyang sangs rgyas kyi mdzad pas sems can rnams la nye bar gnas pa yin no/ /de nas bcom ldan 'das </text></item>
<item><p>40b7</p><section>mdo sde</section><text>la tshe dang ldan pa sha ra dwa ti'i bus 'di skad ces gsol to/ /bcom ldan 'das ji tsam du sems can gyi spyod pa tshad ma mchis pa dang / ji tsam du sangs rgyas kyis mkhyen pa bsam gyis mi khyab pa ngo </text></item>
<item><p>40b8</p><section>mdo sde</section><text>mtshar to/ /bcom ldan 'das gang gi tshe byang chub sems dpa' las dang po pas sems can gyi spyod pa tshad ma mchis pa dang / sangs rgyas kyi mkhyen pa tshad ma mchis pa 'di dag thos nas mi skrag mi </text></item>
<item><p>41a1</p><section>mdo sde</section><text>mi dngang dngang bar mi 'gyur ba 'di ni bdag la shin tu ngo mtshar du gda'o/ /de skad ces gsol pa dang / bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/ /</text></item>
<item><p>41a2</p><section>mdo sde</section><text>shA ra dwa ti'i bu 'di ji snyam du sems/ seng ge'i phrug gus seng ge'i sgra thos na skrag pa 'am dngang ba 'am/ kun tu dngang bar 'gyur ram/ gsol pa bcom ldan 'das de ni ma lags so/ /bcom ldan 'das </text></item>
<item><p>41a3</p><section>mdo sde</section><text>kyis bka' stsal pa/ shA ra dwa ti'i bu de bzhin du byang chub sems dpa' las dang po pa yang de bzhin gshegs pa'i seng ge'i sgra thos na mi skrag mi dngang dngang bar mi 'gyur ro/ /sems can gyi </text></item>
<item><p>41a4</p><section>mdo sde</section><text>spyod pa tshad med pa thos nas kyang 'jigs par mi 'gyur ro/ /shA ra dwa ti'i bu 'di lta ste dper na me'i snang ba chung ngu yang shing dang rtswa thams cad kyis mi skrag ste/ de 'di snyam du tshig par byed mi nus </text></item>
<item><p>41a5</p><section>mdo sde</section><text>so snyam du mi sems so/ /sha ra dwa ti'i bu de bzhin du byang chub sems dpa' las dang po pa'i shes rab kyi snang ba chung ngu yang sems can thams cad kyi nyon mongs pa rnams kyis mi skrag ste/</text></item>
<item><p>41a6</p><section>mdo sde</section><text>de 'di snyam du bdag gis nyon mongs pa zhi bar byed mi nus so snyam du mi sems kyi/ sems can thams cad kyi nyon mongs pa de nyid la tshul bzhin du nges par brtags nas shes rab kyi rgyur 'gyur ro/ /</text></item>
<item><p>41a7</p><section>mdo sde</section><text>shA ra dwa ti'i bu 'di lta ste dper na/ yongs su brtag pa nye bar bzung ste/ me dang / rtswa dang / shing dang / lo ma dang / yal ga thams cad 'thab cing rtsod pa chen po bya bar brtsams te/ nyi ma bdun na </text></item>
<item><p>41a8</p><section>mdo sde</section><text>g.yul chen po 'gyed do snyam nas/ de rtswa dang shing dag gis de las gzhan pa'i rtswa thams cad bsdus te nged kyi dpung gyis shig /nged kyi grogs gyis ces byas nas de na rtswa dang shing gi phung po ri rab tsam bsdus par </text></item>
<item><p>41b1</p><section>mdo sde</section><text>gyur la de nas 'ga' zhig me de'i gan du song ste 'di skad ces smras so/ /ci'i phyir khyod dpung mi sdud/ khyod rtswa dang shing 'di dag las gcig pus rgyal bar bya snyam 'am/ de nas mi des 'di skad ces smras so/</text></item>
<item><p>41b2</p><section>mdo sde</section><text>'dir bdag gis dpung bsdu bar bya mi dgos so/ /de ci'i phyir zhe na/ rtswa dang shing phyir rgol ba de dag nyid bdag gi grogs yin te/ ji lta ji ltar 'di dag mang por gyur pa de lta de ltar bdag stobs dang rab tu </text></item>
<item><p>41b3</p><section>mdo sde</section><text>ldan par 'gyur ro/ /gal te 'di dag med par gyur na bdag kyang myur du 'chi'o/ /shA ra dwa ti'i bu de bzhin du ji lta ji ltar byang chub sems dpa' sems can thams cad kyi nyon mongs pa tshad med pa dag la shes </text></item>
<item><p>41b4</p><section>mdo sde</section><text>rab kyi mi tshad med pa rab tu gtong ba de lta de ltar byang chub sems dpa' shin tu stobs dang ldan par 'gyur te/ de sems can thams cad kyi nyon mongs pa de dag la tshul bzhin du nye bar brtags na shes rab kyi rgyur </text></item>
<item><p>41b5</p><section>mdo sde</section><text>'gyur ro/ /gal te byang chub sems dpa' rang gi nyon mongs pa med par bya bar 'dod cing sems can thams cad kyi nyon mongs pa rnams kyis g.yel na de myur du nyan thos kyi sa 'am rang sangs rgyas kyi sar ltung bar </text></item>
<item><p>41b6</p><section>mdo sde</section><text>'gyur ro/ /shA ra dwa ti'i bu khyod kyis rnam grangs 'dis 'di ltar rig par bya ste/ ji lta ji ltar byang chub sems dpa' sems can thams cad kyi nyon mongs pa la tshul bzhin yid la byed pas yang dag pa </text></item>
<item><p>41b7</p><section>mdo sde</section><text>ji lta ba bzhin du so sor rtog pa de lta de ltar shin tu stobs dang ldan par 'gyur ste/ gal te de lta bu thos nas mi skrag na thabs la mkhas pa'i byang chub sems dpa' rig par bya'o/ /shA ra dwa ti'i bu 'di lta </text></item>
<item><p>41b8</p><section>mdo sde</section><text>ste dper na sbrul gdug pa'i phru gu ni grogs mi dgos par za'o/ /shA ra dwa ti'i bu de bzhin du byang chub sems dpa' las dang po pa yang grogs mi dgos par byang chub kyi yan lag rnams yang dag par sdud de/</text></item>
<item><p>42a1</p><section>mdo sde</section><text>gcig pu gnyis su med par byang chub kyi yan lag rnams yang dag par sdud do/ /shA ra dwa ti'i bu 'di lta ste dper na/ srin bu me khyer brgya stong gis kyang nyi ma'i 'od zil gyis gnon mi nus </text></item>
<item><p>42a2</p><section>mdo sde</section><text>so/ /shA ra dwa ti'i bu 'di lta ste dper na/ dug gi gnyen po nad med par byed pa chung ngus kyang dug shin du mang po zhi bar byed do/ /shA ra dwa ti'i bu de bzhin du byang chub sems dpa'i shes rab kyi nad med pa </text></item>
<item><p>42a3</p><section>mdo sde</section><text>chung ngus kyang nyon mongs pa'i dug mang po shin du zhi bar byed do/ /shA ra dwa ti'i bu 'di lta ste dper na/ bar snang las ro gcig pa'i chu'i rgyun 'bab pa bab nas snod kyi bye brag gis ro bro ba tha dad du 'gyur ro/ /</text></item>
<item><p>42a4</p><section>mdo sde</section><text>shA ra dwa ti'i bu de bzhin du byang chub sems dpa' yang rnam par grol ba'i ye shes ro gcig pa yang dag par bsgrub ste/ sems can gyi dbang po tha dad pa rnams la chos bstan pa tha dad pa ston to/ /shA ra dwa ti'i bu </text></item>
<item><p>42a5</p><section>mdo sde</section><text>'di lta ste dper na/ gang du 'dzam bu'i chu bo'i gser byung ba der rin po che thams cad mog mog por 'gyur ro/ /shA ra dwa ti'i bu de bzhin du gang du byang chub sems dpa' rin po che byung ba der/ nyan thos dang rang sangs </text></item>
<item><p>42a6</p><section>mdo sde</section><text>rgyas thams cad mog mog por 'gyur ro/ /shA ra dwa ti'i bu 'di lta ste dper na/ gang gi tshe 'khor los sgyur ba'i rgyal po byung ba de'i tshe/ rgyal phran thams cad de la phyag 'tshal lo/ /shA ra dwa ti'i bu de bzhin </text></item>
<item><p>42a7</p><section>mdo sde</section><text>du gang gi tshe chos kyi rgyal po'i bu byang chub tu sems bskyed pa de'i tshe/ lha dang mi dang / lha ma yin du bcas pa'i 'jig rten gyis phyag byas par 'gyur ro/ /shA ra dwa ti'i bu 'di lta ste dper na/ bsod </text></item>
<item><p>42a8</p><section>mdo sde</section><text>nams ma byas pa'i sems can rnams la dbyig gi char mi 'bab po/ /shA ra dwa ti'i bu de bzhin du dge ba'i rtsa ba ma bskyed pa'i sems can rnams la byang chub kyi sems mi skye'o/ /'phags pa blo gros rgya </text></item>
<item><p>42b1</p><section>mdo sde</section><text>mtshos zhus pa/ bam po bzhi pa/ shA ra dwa ti'i bu 'di lta ste dper na/ bu ram shing gi sa bon med par sha kha ra mi 'byung ngo / /shA ra dwa ti'i bu de bzhin du byang chub sems dpa' yang byang chub kyi sems kyi sa </text></item>
<item><p>42b2</p><section>mdo sde</section><text>bon med par bla na med par yang dag par rdzogs pa'i byang chub mi 'grub bo/ /shA ra dwa ti'i bu 'di lta ste dper na/ sman gyi rgyal po 'tsho byed kyis gang sman du mi mthong ba'i gzugs su snang ba de gang yang med do/ /shA ra dwa ti'i </text></item>
<item><p>42b3</p><section>mdo sde</section><text>bu de bzhin du shes rab kyi pha rol tu phyin pa la spyod pa'i byang chub sems dpas kyang gang byang chub tu mi mthong ba'i/ chos su snang ba de gang yang med do/ /shA ra dwa ti'i bu 'di lta ste dper na/ lha ma yin gyi dbang </text></item>
<item><p>42b4</p><section>mdo sde</section><text>po sgra gcan gyis nyi ma dang zla ba'i gzhal med khang gi lam gyi rim pa rgyun gcod par mi nus so/ /shA ra dwa ti'i bu de bzhin du bdud thams cad kyis kyang byang chub sems dpa' brtson 'grus brtsams pa'i byang chub kyi </text></item>
<item><p>42b5</p><section>mdo sde</section><text>lam kun tu bcad par mi nus so/ /shA ra dwa ti'i bu 'di lta ste dper na/ gzugs na spyod pa'i lha'i bu rnams ni nam mkha' la gzhal med khang na gnas so/ /shA ra dwa ti'i bu de bzhin du zab mo la spyod pa'i byang </text></item>
<item><p>42b6</p><section>mdo sde</section><text>chub sems dpa' rnams la yang chos thams cad nam mkha' dang mtshungs pa bla na med pa yang dag par rdzogs pa'i byang chub kyang de dang 'dra ba nyid do/ /shA ra dwa ti'i bu 'di lta ste dper na/ snod du byed pa ji snyed </text></item>
<item><p>42b7</p><section>mdo sde</section><text>pa de snyed du nam mkha' 'jug kyang nam mkha' ni bri ba 'am gang ba med do/ /shA ra dwa ti'i bu de bzhin du byang chub sems dpa'i yongs su bsngo ba'i stobs ji snyed pa de snyed du sangs rgyas kyi chos rnams yongs su 'dzin </text></item>
<item><p>42b8</p><section>mdo sde</section><text>kyang sangs rgyas kyi chos rnams la 'bri ba 'am gang ba med do/ /shA ra dwa ti'i bu 'di lta ste dper na/ skyes bu'i stobs ji tsam pa de tsam du nam mkha' la mda' 'phangs pa 'gro yang nam mkha' la mtha' thug pa </text></item>
<item><p>43a1</p><section>mdo sde</section><text>gang yang med do/ /shA ra dwa ti'i bu de bzhin du byang chub sems dpa'i dad pa'i stobs ji tsam pa de tsam du sangs rgyas kyi chos rnams la mos kyang sangs rgyas kyi chos rnams la mtha' thug pa </text></item>
<item><p>43a2</p><section>mdo sde</section><text>gang yang med do/ /shA ra dwa ti'i bu 'di lta ste dper na/ rdza mkhan gyis snod du ma byas pa dag snod kyi ming mi 'thob po/ /shA ra dwa ti'i bu de bzhin du dge ba'i rtsa ba byang chub tu yongs su ma bsngos pa yang pha rol tu phyin </text></item>
<item><p>43a3</p><section>mdo sde</section><text>pa'i ming mi 'thob po/ /shA ra dwa ti'i bu/ 'di lta ste dper na/ sus 'khor los sgyur ba'i rgyal po mthong ba de phyis rgyal phran thams cad la re bar mi byed do/ /shA ra dwa ti'i bu de bzhin du sus chos kyi rgyal po de bzhin </text></item>
<item><p>43a4</p><section>mdo sde</section><text>gshegs pa mthong ba de phyis nyan thos dang rang sangs rgyas thams cad la re bar mi byed do/ /shA ra dwa ti'i bu 'di lta ste dper na/ ba lang gi rjes kyi chu las rin po che thams cad mi 'byung ngo / /shA ra dwa ti'i du de bzhin du </text></item>
<item><p>43a5</p><section>mdo sde</section><text>nyan thos kyi tshul khrims las dkon mchog gsum po dag mi 'byung ngo / /shA ra dwa ti'i bu 'di lta ste dper na/ rgya mtsho chen po las rin po che thams cad 'byung ngo / /shA ra dwa ti'i bu de bzhin du byang chub sems dpa'i tshul </text></item>
<item><p>43a6</p><section>mdo sde</section><text>khrims dang thos pa'i rgya mtsho las sangs rgyas dkon mchog dang / chos dkon mchog dang / dge 'dun dkon mchog ste dkon mchog gsum po dag 'byung ngo / /shA ra dwa ti'i bu 'di lta ste dper na/ rgyal po'i bu </text></item>
<item><p>43a7</p><section>mdo sde</section><text>btsas nas ring po ma lon pa ni rgyal po zhe 'am rgyal po ma yin pa zhes kyang mi brjod do/ /shA ra dwa ti'i bu de bzhin du byang chub sems dpa' las dang po pa la yang sangs rgyas zhe 'am/ sangs rgyas ma yin pa zhes kyang </text></item>
<item><p>43a8</p><section>mdo sde</section><text>mi brjod do/ /shA ra dwa ti'i bu 'di lta ste dper na/ nor bu rin po che byi dor ma byas pa la ni mngon par 'du bya bar mi 'gyur ro/ /shA ra dwa ti'i bu de bzhin du byang chub sems dpa' las dang po pa yang chos bstan pa la 'jigs pa med </text></item>
<item><p>43b1</p><section>mdo sde</section><text>pa ma yin no/ /shA ra dwa ti'i bu 'di lta ste dper na/ nor bu rin po che byi dor byas te 'od gsal ba ni dga' ba yang dag par skyed pa yin no/ /shA ra dwa ti'i bu de bzhin du byang chub sems dpa' yun ring po spyad pa chos bstan </text></item>
<item><p>43b2</p><section>mdo sde</section><text>pa rnams la 'jigs pa med pa yang sems can thams cad kyi dga' ba yang dag par skyed pa yin no/ /shA ra dwa ti'i bu 'di lta ste dper na/ nor bu rin po che ni chung ngu yang khyad du mi gsad do/ /de ci'i phyir zhe na/</text></item>
<item><p>43b3</p><section>mdo sde</section><text>de chung du zin kyang gnas khang ngam khyim 'am khang par bcug na de thams cad snang bar byed do/ /shA ra dwa ti'i bu de bzhin du byang chub sems dpa' las dang po pa la yang brnyas par mi bya'o/ /de ci'i phyir zhe na/ de byang chub </text></item>
<item><p>43b4</p><section>mdo sde</section><text>thob nas sangs rgyas kyi 'od kyi sangs rgyas kyi zhing thams cad rgyas par 'gengs par 'gyur ba'i phyir ro/ /shA ra dwa ti'i bu 'di lta ste dper na/ nor bu rin po che gang dag rin thang med pa de dag ni yang ba yin no/ /</text></item>
<item><p>43b5</p><section>mdo sde</section><text>shA ra dwa ti'i bu de bzhin du byang chub sems dpa' gang dag phyir mi ldog par 'gyur ba de dag nga rgyal med pa yin no/ /shA ra dwa ti'i bu 'di lta ste dper na/ lo thog yongs su rdzogs pa ni g.yur za'o/ /shA ra dwa ti'i </text></item>
<item><p>43b6</p><section>mdo sde</section><text>bu de bzhin du dkar po'i chos yongs su rdzogs pa'i byang chub sems dpa' yang sems can thams cad la 'dud do/ /shA ra dwa ti'i bu 'di lta ste dper na/ gang sa chen po 'di tshig par byed pa'i sreg pa'i </text></item>
<item><p>43b7</p><section>mdo sde</section><text>bskal pa'i me de ni gang nas kyang mi 'ong ngo / /shA ra dwa ti'i bu de bzhin du byang chub sems dpa'i ye shes kyi me gang gis bag chags kyi mtshams sbyor bar 'gyur ba'i/ nyon mongs pa rnams bsregs </text></item>
<item><p>43b8</p><section>mdo sde</section><text>nas bla na med pa yang dag par rdzogs pa'i byang chub mngon par rdzogs par 'tshang rgya ba de dag gang nas kyang mi 'ong ngo / /shA ra dwa ti'i bu 'di lta ste dper na/ stong gsum gyi stong chen po'i 'jig rten gyi </text></item>
<item><p>44a1</p><section>mdo sde</section><text>khams tshig pa 'am/ ma tshig pa yang rung ste nam mkha'i ngo bo nyid do/ /shA ra dwa ti'i bu de bzhin du byang chub sems dpa' byang chub mngon par rdzogs par 'tshang rgya yang rung mngon par </text></item>
<item><p>44a2</p><section>mdo sde</section><text>rdzogs par 'tshang mi rgya yang rung ste chos thams cad ni byang chub kyi ngo bo nyid do/ /shA ra dwa ti'i bu byang chub sems dpa' rnams bsdu ba'i phyir de bzhin gshegs pas dpe nye bar bkod pa bstan pa 'di </text></item>
<item><p>44a3</p><section>mdo sde</section><text>dag byang chub sems dpa' gang dag gis thos nas mos par 'gyur ba de dag thams cad dpe 'di lta bu grub pa nyid du 'gyur ro/ /bcom ldan 'das kyis dpe'i phreng ba bstan pa 'di bshad pa na srog </text></item>
<item><p>44a4</p><section>mdo sde</section><text>chags nyi khri bzhi stong gis bla na med pa yang dag par rdzogs pa'i byang chub tu sems bskyed do/ /de nas de'i tshe bcom ldan 'das kyis tshigs su bcad pa 'di dag gsungs so/ /sangs rgyas byang chub mchog </text></item>
<item><p>44a5</p><section>mdo sde</section><text>tu blta dka' ste/ /zab cing phra la dri med ci yang med/ /de bas mi gang rnam 'tshang rgya 'dod pa/ /des 'dir chos rnams la ni thogs mi bya/ /ye shes shin du dag cing bcos ma min/ /kun tu snang bar </text></item>
<item><p>44a6</p><section>mdo sde</section><text>gyur cing 'od gsal te/ /dri med phyag rgya la ni rab gnas pas/ /byang chub dam pa 'di la reg par nus/ /sngon gyi mtha' 'am phyi ma'i mtha' yang rung / /sems ni dag cing rang bzhin 'od gsal </text></item>
<item><p>44a7</p><section>mdo sde</section><text>lo/ /nyon mongs gang gis yid ni nyer nyon mongs/ /de dag tshul bzhin gyis ni yongs su spangs/ /'di la byed po med cing tshor po med/ /chos rnams thams cad rjes med ya ma rla/ /gang zag med </text></item>
<item><p>44a8</p><section>mdo sde</section><text>cing bdag gis bdag med bstan/ /rmi lam ngo bo nyid de nam mkha' 'dra/ /'di dag lus kyi las kyis rab phye min/ /ngag gam sems kyis rnam par brtags ma yin/ /yang dag tu na byas min gzhan </text></item>
<item><p>44b1</p><section>mdo sde</section><text>min te/ /de dag la ni dpe byar mi nus so/ /nam mkha' mtshungs shing dri med ngo bo nyid/ /gzugs can ma yin bstan du yod ma yin/ /mig gis shes bya ma yin rna snas min/ /lce dang lus dang yid rnams </text></item>
<item><p>44b2</p><section>mdo sde</section><text>kyis kyang min/ /mtshan nyid ma yin mtshan nyid rnam par log /zhi ba gnas med zla ba'i gzugs brnyan 'dra/ /de la sems mi rgyu ste yid kyang min/ /rnam shes ma yin 'du shes sems pa min/ /</text></item>
<item><p>44b3</p><section>mdo sde</section><text>de dag ye shes las dang de bzhin du/ /rnam par shes pa'i las kyis shes mi nus/ /ye shes rnams kyis chos 'di bsnyad pa gang / /sangs rgyas thugs rje 'di ni bla na med/ /sems can gang dag sngon </text></item>
<item><p>44b4</p><section>mdo sde</section><text>chad byas ldan zhing / /dge ba'i bshes gnyen gyis kyang yongs su zin/ /de dag 'di 'dra'i chos 'di thos nas ni/ /dga' ba rgya chen zang zing med pa 'thob/ /'di ni ci sems ci zhig byed cig ces/ /</text></item>
<item><p>44b5</p><section>mdo sde</section><text>de dag bdud kyis skyon chags mi rnyed de/ /sems dang sems kyi spyod yul mi shes na/ /bar du bdud las byed par ga la 'gyur/ /bdud bzhi 'di las shin tu 'das nas ni/ /rigs pa dang ni blo dang bsod nams </text></item>
<item><p>44b6</p><section>mdo sde</section><text>dang / /tshul gyis sangs rgyas spyod yul rab gnas pa/ /byang chub spyod pa dam pa 'di la spyod/ /gang zhig sems can kun gyi spyod shes pa/ /de ni byang chub spyod mchog 'di la spyod/ /de yis spyod pa rnam </text></item>
<item><p>44b7</p><section>mdo sde</section><text>mang 'di thos nas/ /de yi mtshan nyid chos kyang rab tu ston/ /'gro ba'i spyod pa 'di ni sna tshogs te/ /phan tshun dmigs par yang dag rab tu ldan/ /bdag chen de dag spyod yul de shes nas/ /phyad par </text></item>
<item><p>44b8</p><section>mdo sde</section><text>nges par bstan pa lung yang ston/ /'di na sems can chags mang chags pa yod/ /de dag zhe sdang bag nyal rnam pa mang / /de dag zhe sdang nyon mos gzir bar snang / /de dag gti mug chen pos gnod par gyur/ /</text></item>
<item><p>45a1</p><section>mdo sde</section><text>de ltar 'gro ba'i spyod pa sna tshogs te/ /de la 'jug pa dang ni mtshan ma dang / /rkyen dang dmigs pa'ang khong du chud byas la/ /de'i 'og tu de yi mtshan nyid bstan/ /kun nas zhags pa'i dra bar rab </text></item>
<item><p>45a2</p><section>mdo sde</section><text>bcug pa/ /rig pa 'dzin pa'i skyes bu mkhas pa gsal/ /des ni zhags pa thams cad rab bcad nas/ /ji ltar 'dod pa bzhin du ma snang 'gro/ /de ltar byang chub sems dpa' dpa' mkhas pa/ /'gro ba kun la </text></item>
<item><p>45a3</p><section>mdo sde</section><text>sems kyi bsam zhugs nas/ /nyon mongs de dag thams cad rab bcad de/ /sgrib pa med par 'gro ba kun la spyod/ /nyi ma'i 'od la grogs ni bya mi dgos/ /sbrul gdug la yang grogs bya dgos ma yin/ /</text></item>
<item><p>45a4</p><section>mdo sde</section><text>seng ge'i sgra la grogs bya mi dgos te/ /byang chub sems dpa' la yang grogs mi dgos/ /de dag grogs med gcig pu gnyis med par/ /sangs rgyas chos mang yang dag sgrub par byed/ /brtson 'grus dang </text></item>
<item><p>45a5</p><section>mdo sde</section><text>ni mthu dang stobs su ldan/ /'gro ba'i nyon mongs rnams ni rab tu 'jom/ /ji lta ji ltar mes ni rtswa rnyed pa/ /de lta de ltar de stobs phyir zhing 'phel/ /ji ltar byang chub sems dpa' nyon mongs srid/ /de lta de </text></item>
<item><p>45a6</p><section>mdo sde</section><text>ltar shes rab ma rab 'phel/ /dpe bstan pa'i le'u ste/ bzhi pa'o// // de nas yang bcom ldan 'das kyis byang chub sems dpa' sems dpa' chen po blo gros rgya mtsho la bka' stsal pa/ blo gros </text></item>
<item><p>45a7</p><section>mdo sde</section><text>rgya mtsho byang chub sems dpas brtson 'grus brtsams par bya'o/ /byang chub sems dpas rtag tu rtul ba brtan pa dang 'dun pa che bar bya'o/ /gces pa mi 'dor bar bya'o/ /blo gros rgya mtsho brtson 'grus </text></item>
<item><p>45a8</p><section>mdo sde</section><text>brtsams pa'i byang chub sems dpa' rnams la ni bla na med pa yang dag par rdzogs pa'i byang chub rnyed par dka' ba ma yin no/ /de ci'i phyir zhe na/ blo gros rgya mtsho gang na brtson 'grus yod pa de na byang chub yod do/ /</text></item>
<item><p>45b1</p><section>mdo sde</section><text>le lo can rnams la ni shin du ring zhing rnam par ring ngo / /le lo can la sbyin pa med do/ /le lo can la tshul khrims med do/ /le lo can la bzod pa med do/ /le lo can la brtson 'grus med do/ /le lo </text></item>
<item><p>45b2</p><section>mdo sde</section><text>can la bsam gtan med do/ /le lo can la shes rab med do/ /le lo can la bdag gi don med do/ /le lo can la gzhan gyi don med do/ /blo gros rgya mtsho rnam grangs 'dis 'di ltar ji ltar brtson </text></item>
<item><p>45b3</p><section>mdo sde</section><text>'grus brtsams pa'i byang chub sems dpa' rnams la bla na med pa yang dag par rdzogs pa'i byang chub rnyed dka' ba ma yin pa de rig par bya'o/ /blo gros rgya mtsho sngon byung ba 'das pa'i dus na/</text></item>
<item><p>45b4</p><section>mdo sde</section><text>grangs med pa bdun par gyur pa de'i tshe de'i dus na bskal pa me tog gi 'byung gnas la shin tu rnam par bltas pa'i 'jig rten gyi khams su bcom ldan 'das brtson 'grus 'bar ba zhes bya ba'i </text></item>
<item><p>45b5</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa </text></item>
<item><p>45b6</p><section>mdo sde</section><text>lha dang mi rnams kyi ston pa/ sangs rgyas bcom ldan 'das 'jig rten du byung ngo / /ci'i phyir bskal pa de me tog gi 'byung gnas shes bya zhe na/ blo gros rgya mtsho stong gsum gyi stong chen po'i 'jig rten gyi </text></item>
<item><p>45b7</p><section>mdo sde</section><text>khams de tshig ste chus 'jig pa byung ba na pad ma lo ma bye ba brgya stong phrag du ma dang ldan pa/ rnam par bkra ba blta na sdug pa brgyad khri bzhi stong byung nas de dag thams cad kyis chu'i phung po de rgyas par bkang </text></item>
<item><p>45b8</p><section>mdo sde</section><text>ste gnas so/ /de nas gnas gtsang ma'i ris kyis lha dag gis pad ma de dag /mthong nas tshim zhing mgu la yi rangs shing rab tu dga' ste/ dga' ba dang yid bde ba skyes nas pad ma 'di dag byung ba </text></item>
<item><p>46a1</p><section>mdo sde</section><text>ji snyed pa de snyed kyi yang dag par rdzogs pa'i sangs rgyas 'jig rten du 'byung bar 'gyur te/ kye ma bskal pa me tog gi 'byung gnas 'di ni sangs rgyas bcom ldan 'das rnams kyis stong </text></item>
<item><p>46a2</p><section>mdo sde</section><text>par mi 'gyur ro zhes ched du brjod pa ched du brjod do/ /de ltar na me tog gi 'byung gnas me tog gi 'byung gnas shes bskal pa de'i ming chags so/ /blo gros rgya mtsho ci'i phyir 'jig rten gyi khams de shin </text></item>
<item><p>46a3</p><section>mdo sde</section><text>du rnam par bltas pa zhes bya zhe na/ ji tsam du phyogs bcu'i sangs rgyas kyi zhing rnams nas byang chub sems dpa'/ grangs med dpag tu med pa gang dag 'jig rten gyi khams de rnam par blta ba'i </text></item>
<item><p>46a4</p><section>mdo sde</section><text>phyir lhag pa de dag gis 'jig rten gyi khams de la rnam par bltas ma thag tu/ dga' ba'i rnam pa zhes bya ba'i ting nge 'dzin rab tu thob ste/ bde ba thams cad kyis tshim par 'gyur ba de tsam du </text></item>
<item><p>46a5</p><section>mdo sde</section><text>'jig rten gyi khams de yongs su dag par gyur te de'i phyir 'jig rten gyi khams de shin du rnam par bltas pa zhes bya'o/ /blo gros rgya mtsho 'jig rten gyi khams de na rin po che sna bdun phrag stong gnas </text></item>
<item><p>46a6</p><section>mdo sde</section><text>par gyur to/ /rin po che'i shing ljon pa dang rin po che'i khang pa brtsegs pa rnams kyis kyang kun tu gsal bar gyur to/ /'jig rten gyi khams de na bud med kyi bag med par gyur cing mngal na gnas </text></item>
<item><p>46a7</p><section>mdo sde</section><text>pa med de sems can de dag thams cad kyang pad ma rnams la skyil mo dkrungs bcas te 'khod par brdzus te byung ngo / /'jig rten gyi khams de na theg pa chen po ma gtogs par theg pa gzhan rnam par </text></item>
<item><p>46a8</p><section>mdo sde</section><text>gzhag pa med par gyur to/ /lha dang mi de dag kyang yongs su spyad pa dag ni dga' ldan gyi dang 'dra bar bza' ba dang btung ba yang bsams pas 'byor pa/ mngon par shes pas rnam par rtsen pa/</text></item>
<item><p>46b1</p><section>mdo sde</section><text>nam mkha' la rgyu ba dag go/ /bcom ldan 'das de bzhin gshegs pa brtson 'grus 'bar ba'i byang chub sems dpa'i dge 'dun ni byang chub sems dpa' sems dpa' chen po rab tu byung bar </text></item>
<item><p>46b2</p><section>mdo sde</section><text>gyur pa'i byang chub sems dpa' bye ba phrag sum bcu rtsa drug tu gyur to/ /de na khyim pa dang rab tu byung ba tshad med pa dag kyang theg pa chen po la yang dag par zhugs par gyur pa dag go/ /blo gros rgya </text></item>
<item><p>46b3</p><section>mdo sde</section><text>mtsho bcom ldan 'das de bzhin gshegs pa brtson 'grus 'bar ba de yang byang chub sems dpa' de dag la skyes bu dam pa khyod kyis brtson 'grus rtsoms shig /khyod rtag tu rtul ba brtan pa dang /</text></item>
<item><p>46b4</p><section>mdo sde</section><text>'dun pa drag por gyis shig /rtag tu gces pa ma 'dor cig ces brtson 'grus dang ldan pa'i gtam nyid rgya cher yang dag par rab tu ston to/ /blo gros rgya mtsho de'i tshe de'i dus na byang chub sems </text></item>
<item><p>46b5</p><section>mdo sde</section><text>dpa' sems dpa' chen po go ca sra ba zhes bya ba byang chub sems dpa'i 'khor der 'dus par gyur pa des/ bcom ldan 'das la 'di skad ces gsol to/ /bcom ldan 'das ji ltar na byang </text></item>
<item><p>46b6</p><section>mdo sde</section><text>chub sems dpa' brtson 'grus brtsams pa lags/ de bzhin gshegs pas byang chub sems dpa' rnams la gnang ba'i brtson 'grus ni gang lags/ de skad ces gsol pa dang / blo gros rgya mtsho/</text></item>
<item><p>46b7</p><section>mdo sde</section><text>bcom ldan 'das de bzhin gshegs pa brtson 'grus 'bar ba des/ byang chub sems dpa' go ca brtan pa la 'di skad ces bka' stsal to/ /rigs kyi bu byang chub sems dpa' rnams kyi dge ba'i rtsa ba chos </text></item>
<item><p>46b8</p><section>mdo sde</section><text>thams cad sdud par 'gyur ba'i brtson 'grus ni bzhi po 'di lta ste/ bzhi gang zhe na/ 'di lta ste rtsom pa dang / rtul ba dang / so sor rtog pa dang / bsgrub pa ste/ rigs kyi bu brtson 'grus bzhi po 'di dag ni </text></item>
<item><p>47a1</p><section>mdo sde</section><text>byang chub sems dpa' rnams kyi dge ba'i chos thams cad sdud par 'gyur ba'o/ /de la rtsom pa ni gang / rtul ba ni gang / so sor rtog pa ni gang / bsgrub pa ni gang zhe na/ rigs kyi bu </text></item>
<item><p>47a2</p><section>mdo sde</section><text>rtsom pa zhes bya ba ni byang chub tu sems bskyed pa'o/ /rtul ba zhes bya ba ni dge ba'i rtsa ba thams cad yang dag par bsgrub pa'o/ /so sor rtog pa zhes bya ba ni sems can thams cad la phan pa'i dngos </text></item>
<item><p>47a3</p><section>mdo sde</section><text>po'o/ /bsgrub pa zhes bya ba ni de byed pa'i chos la bzod pa'o/ /gzhan yang rtsom pa ni thos pa yongs su tshol ba'o/ /rtul ba ni thos pa ston pa'o/ /so sor rtog pa ni tshul bzhin yid la byed pa'o/ /</text></item>
<item><p>47a4</p><section>mdo sde</section><text>bsgrub pa ni 'phags pa'i yang dag pa'i lta ba'o/ /gzhan yang rtsom pa ni ser sna'i sems tshar gcod pa'o/ /rtul ba ni bdog pa thams cad yongs su gtong ba'o/ /so sor rtog pa ni sems can </text></item>
<item><p>47a5</p><section>mdo sde</section><text>thams cad dang thun mong du byang chub tu yongs su sngo ba'o/ /bsgrub pa ni rnam par smin pa la mi re ba'o/ /gzhan yang rtsom pa ni gtong ba chen po sgrogs pa'o/ /rtul ba ni gang slong ba po rnams la dge </text></item>
<item><p>47a6</p><section>mdo sde</section><text>ba'i bshes gnyen du 'du shes pa'o/ /so sor rtog pa ni kye ma'o/ /longs spyod 'di dag mi rtag pa'o snyam pa'o/ /bsgrub pa ni byin nas 'gyod pa med pa'o/ /gzhan yang rtsom pa ni chos kyis longs </text></item>
<item><p>47a7</p><section>mdo sde</section><text>spyod yongs su tshol ba'o/ /rtul ba ni 'tsho ba yongs su dag pa'o/ /so sor rtog pa ni bdag gis snying po blangs par 'gyur ro snyam pa'o/ /bsgrub pa ni sbyin pas rlom sems su mi byed pa'o/ /gzhan yang rtsom </text></item>
<item><p>47a8</p><section>mdo sde</section><text>pa ni 'chal pa'i tshul khrims kyi dri ma sel ba'o/ /rtul ba ni tshul khrims dang brtul zhugs ma nyams pa'o/ /so sor rtog pa ni tshul khrims 'chal pa'i sems can yongs su smin par byed pa'o/ /bsgrub pa </text></item>
<item><p>47b1</p><section>mdo sde</section><text>ni tshul khrims kyi yon tan gyis rlom sems su mi byed pa'o/ /gzhan yang rtsom pa ni lus yongs su dag pa'o/ /rtul ba ni ngag yongs su dag pa'o/ /so sor rtog pa ni sems yongs su dag pa'o/ /bsgrub pa </text></item>
<item><p>47b2</p><section>mdo sde</section><text>ni chos yongs su dag pa'o/ /gzhan yang rtsom pa ni gnod sems kyi sems kyi skabs med pa'o/ /rtul ba ni bzod pa'i stobs rnams rnam par rig pa'o/ /so sor rtog pa ni bdag dang gzhan srung ba'o/ /bsgrub pa ni </text></item>
<item><p>47b3</p><section>mdo sde</section><text>bzod pa'i rlom sems su mi byed pa'o/ /gzhan yang rtsom pa ni gshe ba dang sdang ba dad par byed pa'o/ /rtul ba ni gshe ba dang sdang ba dang 'dris par mi byed pa'o/ /so sor rtog pa ni nang yongs su gdung ba med </text></item>
<item><p>47b4</p><section>mdo sde</section><text>par byed pa'o/ /bsgrub pa ni bdag dang gzhan mi dmigs pa'o/ /gzhan yang rtsom pa ni le lo'i dri ma sel ba'o/ /rtul ba ni brtson 'grus kyi dri ma las dben pa'o/ /so sor rtog pa ni sems can le lo can yongs </text></item>
<item><p>47b5</p><section>mdo sde</section><text>su smin par byed pa'o/ /bsgrub pa ni de'i bya ba byed pa'o/ /gzhan yang rtsom pa ni bya ba yang dag par sgrub pa'o/ /rtul ba ni bya ba nyams 'og tu chud par byed pa'o/ /so sor rtog pa ni theg pa gzhan la mi re ba'o/ /</text></item>
<item><p>47b6</p><section>mdo sde</section><text>bsgrub pa ni las kyi rnam par smin pa chud mi gzon pa'o/ /gzhan yang rtsom pa ni dran pa'o/ /rtul ba ni rtogs pa'o/ /so sor rtog pa ni blo gros so/ /bsgrub pa ni mos pa'o/ /gzhan yang rtsom pa ni </text></item>
<item><p>47b7</p><section>mdo sde</section><text>rigs pa'o/ /rtul ba ni tshul lo/ /so sor rtog pa ni sgo'o/ /bsgrub pa ni 'byung ba'o/ /gzhan yang rtsom pa ni tshig 'bru kun chub par byed pa'o/ /rtul ba ni tshig 'bru 'dzin pa'o/ /so sor </text></item>
<item><p>47b8</p><section>mdo sde</section><text>rtog pa ni tshig 'bru sel ba'o/ /bsgrub pa ni chos brjod du med par rtog pa'o/ /gzhan yang rtsom pa ni dge ba'i bshes gnyen la rten pa'o/ /rtul ba ni sdig pa'i grogs po yongs su spong ba'o/ /so sor rtog pa </text></item>
<item><p>48a1</p><section>mdo sde</section><text>mdza' ba dang mi mdza' ba rnams la sems snyoms pa'o/ /bsgrub pa ni ji skad smras pa'i tshig dang mi 'gal bar byed pa'o/ /gzhan yang rtsom pa ni rab tu byung ba'i sems so/ /rtul ba ni </text></item>
<item><p>48a2</p><section>mdo sde</section><text>dga' ba dang mi dga' ba la mi lta ba'o/ /so sor rtog pa ni dge ba ci zhes tshol ba'o/ /bsgrub pa ni gzhan la rag ma lus par ye shes rab tu thob pa'o/ /gzhan yang rtsom pa ni dgon pa la gnas </text></item>
<item><p>48a3</p><section>mdo sde</section><text>pa'o/ /rtul ba ni 'du 'dzi la mi dga' ba'o/ /so sor rtog pa ni dben par gnas pa la dga' ba'o/ /bsgrub pa ni nyon mongs pa med par gnas pa'o/ /gzhan yang rtsom pa ni 'dod pa chung ba'o/ /</text></item>
<item><p>48a4</p><section>mdo sde</section><text>rtul ba ni chog shes pa'o/ /so sor rtog pa ni dgang sla ba'o/ /bsgrub pa ni rung ba la tshod shes pa'o/ /gzhan yang rtsom pa ni lhag pa'i tshul khrims la slob pa'o/ /rtul ba ni tshul khrims mi lhod </text></item>
<item><p>48a5</p><section>mdo sde</section><text>pa'o/ /so sor rtog pa ni lhag pa'i sems la slob pa'o/ /bsgrub pa ni lhag pa'i shes rab la slob pa'o/ /gzhan yang rtsom pa ni sbyin pa'i pha rol tu phyin pa dang / tshul khrims kyi pha rol tu </text></item>
<item><p>48a6</p><section>mdo sde</section><text>phyin pa'o/ /rtul ba ni bzod pa'i pha rol tu phyin pa dang / brtson 'grus kyi pha rol tu phyin pa'o/ /so sor rtog pa ni bsam gtan gyi pha rol tu phyin pa dang / shes rab kyi pha rol tu phyin pa'o/ /</text></item>
<item><p>48a7</p><section>mdo sde</section><text>bsgrub pa ni ye shes kyi pha rol tu phyin pa dang / thabs la mkhas pa'i pha rol tu phyin pa'o/ /gzhan yang rtsom pa ni sbyin pa'o/ /rtul ba ni snyan par smra ba'o/ /so sor rtog pa ni don byed pa'o/ /</text></item>
<item><p>48a8</p><section>mdo sde</section><text>bsgrub pa ni don 'thun pa'o/ /gzhan yang rtsom pa ni byams pa chen po'o/ /rtul ba ni snying rje chen po'o/ /so sor rtog pa ni dga' ba chen po'o/ /bsgrub pa ni btang snyoms chen po'o/ /gzhan yang rtsom pa ni </text></item>
<item><p>48b1</p><section>mdo sde</section><text>zhing yongs su dag par byed pa'o/ /rtul ba ni mtshan dang dpe byad bzang po yongs su rdzogs par byed pa'o/ /so sor rtog pa ni dam pa'i chos yongs su 'dzin pa'o/ /sgrub pa ni sems can yongs su smin </text></item>
<item><p>48b2</p><section>mdo sde</section><text>par byed pa'o/ /gzhan yang rtsom pa ni phung po'i bdud yongs su shes pa'o/ /rtul ba ni nyon mongs pa'i bdud las shin tu 'da'o/ /so sor rtog pa ni 'chi bdag gi bdud rnam par spong ba'o/ /bsgrub pa </text></item>
<item><p>48b3</p><section>mdo sde</section><text>ni lha'i bu'i bdud pham par byed pa'o/ /gzhan yang rtsom pa ni sdug bsngal yongs su shes pa'o/ /rtul ba ni kun 'byung ba spong ba'o/ /so sor rtog pa ni lam bsgom pa'o/ /bsgrub pa ni 'gog pa </text></item>
<item><p>48b4</p><section>mdo sde</section><text>mngon sum du byed pa'o/ /gzhan yang rtsom pa ni lus la zhugs pa'i dran pa'o/ /rtul ba ni tshor ba la zhugs pa'i dran pa'o/ /so sor rtog pa ni sems la zhugs pa'i dran pa'o/ /bsgrub pa ni chos la </text></item>
<item><p>48b5</p><section>mdo sde</section><text>zhugs pa'i dran pa'o/ /gzhan yang rtsom pa ni dad pa'o/ /rtul ba ni brtson 'grus so/ /so sor rtog pa ni dran pa dang ting nge 'dzin to/ /bsgrub pa ni shes rab bo/ /gzhan yang rtsom pa ni mi dge ba'i </text></item>
<item><p>48b6</p><section>mdo sde</section><text>chos spong ba'o/ /rtul ba ni dge ba'i chos yongs su rdzogs par byed pa'o/ /so sor rtog pa ni lus dang sems las su rung bar byed pa'o/ /bsgrub pa ni mngon par 'du bya ba med pa'i rdzu 'phrul rab tu </text></item>
<item><p>48b7</p><section>mdo sde</section><text>thob par byed pa'o/ /gzhan yang rtsom pa ni byang chub kyi yan lag rnams la/ /rtul ba ni lam la'o/ /so sor rtog pa ni zhi gnas dang lhag mthong la'o/ /bsgrub pa ni rig pa dang rnam par grol ba la'o/ /</text></item>
<item><p>48b8</p><section>mdo sde</section><text>gzhan yang rtsom pa ni 'jug pa'i spyod pa'o/ /rtul ba ni dkar po rnam par mthong ba'i spyod pa'o/ /so sor rtog pa ni sems shin tu sbyangs pa'o/ /bsgrub pa ni phyir mi ldog pa'i ye shes so/ /blo gros rgya mtsho </text></item>
<item><p>49a1</p><section>mdo sde</section><text>gzhan yang bcom ldan 'das de bzhin gshegs pa brtson 'grus 'bar ba des/ byang chub sems dpa' go cha sra ba la 'di skad ces bka' stsal to/ /rigs kyi bu brtson 'grus de ni gang lus </text></item>
<item><p>49a2</p><section>mdo sde</section><text>dang sems yongs su sbyangs pa'o/ /brtson 'grus de ni gang rgyu dang lta ba dang bral ba'o/ /brtson 'grus de ni gang ming dang gzugs yongs su shes pa'o/ /brtson 'grus de ni gang ngar 'dzin pa dang / nga yir 'dzin </text></item>
<item><p>49a3</p><section>mdo sde</section><text>pa 'gog pa'o/ /brtson 'grus de ni gang 'dzin pa dang / 'ching ba 'dor ba'o/ /brtson 'grus de ni gang sgrib pa rnams dang kun nas ldang ba rnams rnam par sel ba'o/ /brtson 'grus de ni gang 'gyod pa dang the tsom </text></item>
<item><p>49a4</p><section>mdo sde</section><text>spong ba'o/ /brtson 'grus de ni gang mdud pa rnams dang zug ngu rnams yang dag par sel ba'o/ /brtson 'grus de ni gang dmigs pa dang / rgyun chad pa las shin tu 'da' ba'o/ /brtson 'grus de ni gang nga rgyal dang </text></item>
<item><p>49a5</p><section>mdo sde</section><text>mngon pa'i nga rgyal rnam par spong ba'o/ /brtson 'grus de ni gzhi dang gnas las shin du 'da' ba'o/ /brtson 'grus de ni gang rjes su chags pa dang / khong khro spong ba'o/ /brtson 'grus de ni gang ma rig pa dang /</text></item>
<item><p>49a6</p><section>mdo sde</section><text>srid pa'i sred pa rab tu sbyangs pa'o/ /brtson 'grus de ni gang chags pa dang zhe sdang kun tu mi rgyu ba'o/ /brtson 'grus de ni gang gti mug dang so sor mi rtog pa dang bral ba'o/ /brtson 'grus de ni gang nang dang phyi'i skye mched </text></item>
<item><p>49a7</p><section>mdo sde</section><text>rnams yongs su shes pa'o/ /brtson 'grus de ni gang phung po dang khams rnams gdod ma nas skye ba med pa'o/ /brtson 'grus de ni gang sems zhi ba dang rab tu zhi ba dang nye bar zhi ba'o/ /brtson 'grus de ni gang rnam </text></item>
<item><p>49a8</p><section>mdo sde</section><text>par bsams na chos thams cad mi dmigs pa'o/ /brtson 'grus de ni gang gnyis su med cing gnyis su dbyer med pa'o/ /brtson 'grus de ni gang chos nyid gnas par shes pa'o/ /brtson 'grus de ni gang </text></item>
<item><p>49b1</p><section>mdo sde</section><text>'phro ba med cing mi 'phro ba med pa'o/ /brtson 'grus de ni gang len pa med cing 'dor ba med pa'o/ /brtson 'grus de ni gang byed pa med cing byed pa dang bral ba ma yin pa'o/ /brtson 'grus de ni gang 'deg pa </text></item>
<item><p>49b2</p><section>mdo sde</section><text>med cing gzhag pa med pa'o/ /brtson 'grus de ni gang blang ba med cing dor ba med pa'o/ /brtson 'grus de ni gang la bcings pa med cing grol ba med pa'o/ /brtson 'grus de ni gang la gnod pa med pa dang /</text></item>
<item><p>49b3</p><section>mdo sde</section><text>pha rol gnod pa med pa'o/ /brtson 'grus de ni gang la rgyags pa med pa dang bag med pa ma yin pa'o/ /brtson 'grus de ni gang la bya ba med cing byed pa po med pa'o/ /brtson 'grus de ni gang lta bar mi byed </text></item>
<item><p>49b4</p><section>mdo sde</section><text>pa dang rnam par lta bar mi byed pa'o/ /brtson 'grus de ni gang zhi bar mi byed pa dang rab tu 'bar bar mi byed pa'o/ /brtson 'grus de ni gang bsrung bar mi byed pa dang bsrung ba dang bral ba ma yin no/ /brtson 'grus </text></item>
<item><p>49b5</p><section>mdo sde</section><text>de ni gang kun tu mi 'ong ba dang 'ong ba dang bral ba ma yin pa'o/ /blo gros rgya mtsho de ltar bcom ldan 'das de bzhin gshegs pa brtson 'grus 'bar bas/ brtson 'grus dang rab tu ldan pa'i gtam 'di </text></item>
<item><p>49b6</p><section>mdo sde</section><text>dag rgya cher yang dag par rab tu bshad pa na srog chags khris mi skye ba'i chos la bzod pa rab tu thob par gyur to/ /byang chub sems dpa' go ca sra bas bcom ldan 'das de las brtson 'grus bstan pa </text></item>
<item><p>49b7</p><section>mdo sde</section><text>de thos nas dge ba'i chos yongs su btsal ba la mngon par brtson te/ brtson 'grus brtsams nas gnas par gyur to/ /de brtson 'grus brtsams te gces pa ma bor bar lo bye ba 'das pa dang chung ngu'i rjes su </text></item>
<item><p>49b8</p><section>mdo sde</section><text>'thun pa'i bzod pa rab tu thob bo/ /de brtson 'grus brtsams te dge ba'i chos yongs su btsal ba la mngon par brtson pas 'dug bzhin du 'chi ba'i dus byas so/ /de shi 'phos nas de bzhin gshegs pa de </text></item>
<item><p>50a1</p><section>mdo sde</section><text>nyid kyi spyan sngar brdzus te skyes par gyur nas des yang de bzhin gshegs pa de las 'dus pa chen po'i le'u yi chos kyi rnam grangs 'di thos par gyur to/ /de yang chos yongs su btsal ba la </text></item>
<item><p>50a2</p><section>mdo sde</section><text>mngon par brtson pas 'dug bzhin du 'chi ba'i dus byas par gyur to/ /blo gros rgya mtsho byang chub sems dpa' des rnam grangs 'dis sangs rgyas brgyad khri bzhi stong de dag mnyes par byed cing / gang dag bskal </text></item>
<item><p>50a3</p><section>mdo sde</section><text>pa me tog gi 'byung gnas de la byung ba thams cad las brtson 'grus brtsams te/ dge ba'i chos yongs su btsal ba la mngon par brtson par gyur nas 'dug bzhin du 'chi ba'i dus byas par gyur to/ /</text></item>
<item><p>50a4</p><section>mdo sde</section><text>blo gros rgya mtsho de'i tshe de'i dus na byang chub sems dpa' go cha sra ba zhes bya bar gyur pa de gzhan zhig yin pa snyam du khyod som nyi 'am yid gnyis za bar gyur na khyod kyis de ltar mi blta'o/ /de ci'i </text></item>
<item><p>50a5</p><section>mdo sde</section><text>phyir zhe na/ blo gros rgya mtsho nga nyid de'i tshe de'i dus na byang chub sems dpa' go cha sra ba zhes bya bar gyur te/ /blo gros rgya mtsho ngas brtson 'grus 'di 'dra bas byang chub sems dpa' brgya stong phrag mang po dag phyir </text></item>
<item><p>50a6</p><section>mdo sde</section><text>bsnyil to/ /blo gros rgya mtsho ngas de tsam du brtson 'grus brtsams pa de lta bu de dang tshegs de lta bus/ byang chub mngon par rdzogs par sangs rgyas pa la ltos/ gang dag le lo can dang brtson 'grus dman par </text></item>
<item><p>50a7</p><section>mdo sde</section><text>gyur pa rnams la lta smos kyang ci dgos/ de dag la byang chub yod par ga la 'gyur te de dag la byang chub shin du ring zhing rnam par ring ngo / /blo gros rgya mtsho bstan pa 'di la brtson 'grus brtsams pa ni dag par </text></item>
<item><p>50a8</p><section>mdo sde</section><text>'gyur gyi le lo can ni ma yin no/ /blo gros rgya mtsho rnam grangs des na 'di ltar gang la brtson 'grus dang bag yod pa de la byang chub yod par rig par bya'o/ /bcom ldan 'das kyis brtson 'grus dang rab tu ldan </text></item>
<item><p>50b1</p><section>mdo sde</section><text>pa'i sngon byung ba'i le'u 'di bshad pa na byang chub sems dpa' lnga stong gis mi skye ba'i chos la bzod pa rab tu thob par gyur to/ /lha dang mi'i skye dgu'i srog chags bdun stong gi bla na med pa yang dag par rdzogs pa'i </text></item>
<item><p>50b2</p><section>mdo sde</section><text>byang chub tu sems bskyed do/ /de nas de'i tshe bcom ldan 'das kyis tshigs su bcad pa 'di dag gsungs so/ /ngas dran snga ma 'das pa'i dus na ni/ /bskal pa me tog 'byung gnas blta sdug la/ /</text></item>
<item><p>50b3</p><section>mdo sde</section><text>shin du rnam bltas 'jig rten khams mchog tu/ /brtson 'grus 'bar ba'i bde bar gshegs pa byung / /bskal pa de la rgyal ba gang byung ba/ /de dag brgyad khri bzhi stong tham pa'o/ /'jig rten </text></item>
<item><p>50b4</p><section>mdo sde</section><text>khams ni dga' ldan gnas 'dra ste/ /mi yi bza' dang btung ba bsams pas 'byor/ /bud med yod min mngal na gnas pa min/ /sems can thams cad brdzus te skye bar gyur/ /de dag dman </text></item>
<item><p>50b5</p><section>mdo sde</section><text>pa grags par ma gyur te/ /thams cad bdag nyid che ba'i theg chen zhugs/ /shin tu rnam bltas 'jig rten khams blta'i phyir/ /byang chub sems dpa' phyogs bcu nas lhags pa/ /de dag </text></item>
<item><p>50b6</p><section>mdo sde</section><text>dga' ba'i rnam pa'i ting 'dzin thob/ /sngon chad ma mthong ba yi bde ba myong / /rkang gnyis kyi ni tshogs gyur grags chen po/ /bye ba phrag ni sum bcu rtsa drug yod/ /gzhan yang lha dang mi ni mang po </text></item>
<item><p>50b7</p><section>mdo sde</section><text>dag /sangs rgyas theg pa mchog la zhugs par gyur/ /yon tan ye shes rgya mtsho drang srong che/ /de ni brtson 'grus bsngags pa yang yang brjod/ /de nas brtson 'grus brtan pa mkhas pa de/ /</text></item>
<item><p>50b8</p><section>mdo sde</section><text>langs nas don 'di nyid ni rgyal zhus/ /byang chub sems dpa' brtson 'grus brtsams gyur pa/ /ji tsam gyis ni brtson 'grus stobs la gnas/ /de don bcom ldan bdag la bshad du gsol/ /</text></item>
<item><p>51a1</p><section>mdo sde</section><text>bdag ni de la rab tu nan tan bgyid/ /de yi bsam pa mkhyen nas chos rje des/ /brtson 'grus las brtsams yon tan rab gsung pa/ /rtsom pa dang ni de bzhin rtul ba dang / /rtag tu so sor </text></item>
<item><p>51a2</p><section>mdo sde</section><text>rtog dang bsgrub pa'o/ /rtsom pa de ni byang chub sems shes bya/ /rtul ba dge ba stong dag sgrub byed pa/ /so sor rtog pa sems can phan pa'i dngos/ /bsgrub pa de byed chos la bzod pa yin/ /rtsom pa gus par </text></item>
<item><p>51a3</p><section>mdo sde</section><text>byas te thos tshol ba/ /rtul ba brtan pa yang dag ston byed pa/ /so sor rtog pa 'di ni tshul bzhin brjod/ /bsgrub pa gang tshe yang dag lta skye ba/ /rtsom pa ser sna'i dri ma sel ba yin/ /rtul ba </text></item>
<item><p>51a4</p><section>mdo sde</section><text>bdog pa thams cad yongs gtong ba/ /so sor rtog pa rdzogs pa'i byang chub sems/ /bsgrub pa gang tshe rnam par mi rig pa/ /rtsom pa gtong ba chen po gang bsgrubs pa/ /rtul ba song ba rnams la byams byed pa/ /</text></item>
<item><p>51a5</p><section>mdo sde</section><text>so sor rtog 'di longs spyod mi rtag snyam/ /bsgrub pa byin nas gdung ba med pa yin/ /rtsom pa chos kyis longs spyod gang tshol ba/ /rtul ba de ni 'tsho ba dag pa yin/ /bdag gis snying po blangs snyam so sor rtog /</text></item>
<item><p>51a6</p><section>mdo sde</section><text>bsgrub pa sbyin pa sbyin pas rlom sems med/ /rtsom pa 'chal ba'i tshul khrims dri ma sel/ /rtul ba tshul khrims brtul zhugs nyams pa med/ /tshul khrims 'chal pa'i sbyin byed so sor rtog /bsgrub pa </text></item>
<item><p>51a7</p><section>mdo sde</section><text>gang tshe tshul khrims rlom sems med/ /rtsom pa dag ni yongs su dag pa ste/ /rtul ba lus ni yongs su dag pa yin/ /so sor rtog pa gang yin 'di sems dag /bsgrub pa gang yin chos rnams yongs su dag /</text></item>
<item><p>51a8</p><section>mdo sde</section><text>rtsom pa gnod sems go skabs med pa yin/ /rtul ba bzod pa'i stobs ni nye bar ston/ /so sor rtog pa bdag dang gzhan srung byed/ /bsgrub pa gang tshe rlom sems gang med pa/ /rtsom pa gshe la rtag tu dad byed pa/ /</text></item>
<item><p>51b1</p><section>mdo sde</section><text>rtul ba de dag thag ring spong ba ste/ /so sor rtog pa nang ni zhi ba yin/ /bsgrub pa bdag dang gzhan du dmigs pa med/ /rtsom pa le lo'i dri ma sel ba ste/ /rtul ba brtson 'grus stobs dang mthu yin no/ /</text></item>
<item><p>51b2</p><section>mdo sde</section><text>le lo can dag smin byed so sor rtog /de byed chos la bzod pa bsgrub pa yin/ /rtsom pa bya ba yang dag sgrub byed pa/ /rtul ba bya ba nyams 'og chud par byed/ /theg pa gzhan la mi re so sor rtog /</text></item>
<item><p>51b3</p><section>mdo sde</section><text>bsgrub pa las rnams chud mi gson pa yin/ /rtsom pa yang dag dran dang shes bzhin can/ /rtul ba chos rtogs pa la 'jug pa yin/ /blo gros kun tu ga bsrungs pa so sor rtog /bsgrub pa de la mos </text></item>
<item><p>51b4</p><section>mdo sde</section><text>shing 'gyur ba med/ /rtsom pa rig pa rtul ba tshul yin te/ /so sor rtog pa de ni chos sgo yin/ /bsgrub pa de ni 'byung ba rab tu shes/ /'di dag brtson 'grus brtsams pa'i sbyor ba yin/ /rtsom pa tshig 'bru kun </text></item>
<item><p>51b5</p><section>mdo sde</section><text>tu 'dzin pa te/ /rtul ba bstan pa yang dag ston par byed/ /so sor rtog pa sgra ni sel byed pa/ /bsgrub pa chos rnams brjod pa med pa nyid/ /rtsom pa dge ba'i bshes gnyen bsten pa yin/ /rtul ba sdig pa'i </text></item>
<item><p>51b6</p><section>mdo sde</section><text>grogs po rnam par spong / /thos nas chos nyid la ni so sor rtog /bsgrub pa chos rnams dang ni 'gal mi byed/ /rtsom pa sangs rgyas bstan la rab tu 'byung / /rtul ba dga' ba thams cad spong ba yin/ /</text></item>
<item><p>51b7</p><section>mdo sde</section><text>dge la gnas pa gang yin so sor rtog /chos rnams 'gal ba med pa bsgrub pa yin/ /rtsom pa dgon par dga' ba gang thob pa/ /rtul ba 'du 'dzi rnam par spong ba yin/ /dben par gnas par dga' ba so </text></item>
<item><p>51b8</p><section>mdo sde</section><text>sor rtog /bsgrub pa gang yin nyon mongs med par gnas/ /rtsom pa 'dod pa chung zhing bka' blo bde/ /rtul ba de ni chog shes gyur pa yin/ /des par gang gyur de ni so sor rtog /bsgrub pa gang yin rung ba'i tshod </text></item>
<item><p>52a1</p><section>mdo sde</section><text>shes pa/ /rtsom pa lhag pa'i tshul khrims slob ces bya/ /rtul ba'i tshul khrims lhod pa med pa yin/ /lhag pa'i sems slob 'di ni so sor rtog /lhag pa'i shes rab slob pa bsgrub pa mchog /</text></item>
<item><p>52a2</p><section>mdo sde</section><text>rtsom pa sbyin dang de bzhin tshul khrims yin/ /rtul ba bzod dang de bzhin brtson 'grus so/ /so sor rtog 'di bsam gtan shes rab ste/ /bsgrub pa ye shes dang ni de bzhin thabs/ /rtsom pa'i 'jig rten zang </text></item>
<item><p>52a3</p><section>mdo sde</section><text>zing chos sbyin pa/ /snyan par smra ba de ni rtul ba yin/ /don dpyod gang yin de ni so sor rtog /bsgrub pa don 'thun pa ste snying po yin/ /rtsom pa gang yin byams pa yongs su dag /rtul ba de ni snying rje ldan </text></item>
<item><p>52a4</p><section>mdo sde</section><text>pa yin/ /dga' ba chos la so sor rtog pa ste/ /btang snyoms ye shes bsgrub par brjod pa yin/ /rtsom pa zhing ni rnam par sbyong ba ste/ /rtul ba mtshan rnams yongs su rdzogs par byed/ /so sor rtog pa </text></item>
<item><p>52a5</p><section>mdo sde</section><text>dam chos yongs su 'dzin/ /bsgrub pa sems can yongs su smin par byed/ /rtsom pa gang yin phung po bdud sel ba/ /rtul ba nyon mongs bdud ni tshar gcod pa/ /so sor rtog pa 'chi bdag tshar gcod de/ /</text></item>
<item><p>52a6</p><section>mdo sde</section><text>snying po bsgrub pa bdud kyis ci byar yod/ /rtsom pa sdug bsngal yongs su shes pa ste/ /srid pa'i gnas med 'di ni rtul ba yin/ /lam sgom gang yin de ni so sor rtog /'gog pa shes pa bsgrub par brjod pa yin/ /rtsom pa </text></item>
<item><p>52a7</p><section>mdo sde</section><text>lus la dran pa bcings pa med/ /rtul ba tshor ba la ni lta ba med/ /sems la dran pa 'di ni so sor rtog /chos la dran pa bsgrub pa dam pa yin/ /rtsom pa dad pa'i stobs dang de dbang po/ /rtul ba brtson 'grus stobs dang mthu yin te/ /</text></item>
<item><p>52a8</p><section>mdo sde</section><text>dran dang ting 'dzin dbang po so sor rtog /shes rab dbang po bsgrub par brjod pa yin/ /rtsom pa mi dge rnam par spong zhes brjod/ /rtul ba gang yin dge ba chud mi gson/ /lus dang sems kyang gang yin so sor rtog /bsgrub pa rdzu </text></item>
<item><p>52b1</p><section>mdo sde</section><text>'phrul rnam par 'phrul zhes brjod/ /rtsom pa mkhas pa byang chub yan lag sgom/ /rtul ba gang tshe lam ni rtog pa yin/ /zhi gnas lhag mthong de ni so sor rtog /rig dang rnam grol bsgrub pa snying po yin/ /rtsom pa 'jug pa </text></item>
<item><p>52b2</p><section>mdo sde</section><text>rtul ba spyod pa yin/ /so sor rtog pa sems ni rab sbyangs pa/ /mtshan ma'i spyod yul thams cad gang log pa/ /de ni bsgrub pa'i tshul du brjod pa yin/ /lus dang sems ni rab tu sbyangs pa dang / /rgyu dang lta las rab tu </text></item>
<item><p>52b3</p><section>mdo sde</section><text>'da' ba dang / /ming dang gzugs ni yongs su gang shes pa/ /de ni brtson 'grus mchog ces 'phags pas bsngags/ /nga dang nga yi zhes pa nam 'gag pa/ /de tshe bcings pa kun las rnam par grol/ /kun nas ldang med sgrib </text></item>
<item><p>52b4</p><section>mdo sde</section><text>pa lnga las grol/ /mkhas pa the tsom dang ni 'gyod pa spangs/ /mdud pa rnams dang zug rngu bsal ba gang / /bsgribs pa med cing rgyun chad yod pa min/ /nga rgyal mngon pa'i nga rgyal gang tshe spangs/ /de tshe brtson 'grus </text></item>
<item><p>52b5</p><section>mdo sde</section><text>stobs kyis las byas yin/ /mtshan ma thams cad sel ba gang yin dang / /spros pa thams cad 'jug pa med pa dang / /nyon mongs thams cad spong ba gang yin pa/ /brtson 'grus de ni mkhas pa rnams kyis bsngags/ /</text></item>
<item><p>52b6</p><section>mdo sde</section><text>brtson 'grus 'bar bas rab tu bsngags pa'i tshe/ /brtson 'grus yon tan 'di dag thos nas ni/ /grags pa chen po stong phrag bcu kun gyis/ /mi skye'i bzod pa rab tu thob par 'gyur/ /'di thos nas ni stong phrag lnga zhig </text></item>
<item><p>52b7</p><section>mdo sde</section><text>kyang / /sangs rgyas zhing 'dir bzod pa rnam par sbyangs/ /mi dang lha dang lha min mi 'am ci/ /bdud stong byang chub mchog la rab tu zhugs/ /de na gang gis brtson 'grus mchog reg pa/ /dge slong brtson 'grus brtan pa nga yin te/ /</text></item>
<item><p>52b8</p><section>mdo sde</section><text>brtson 'grus brtsams nas ngas ni lus btang ste/ /'dug bzhin de tshe 'chi ba'i dus byas gyur/ /brgyad khri las ni bzhi stong lhag pa la/ /bdag gis lus ni rab tu skams par byas/ /bskal pa gcig la 'dren pa mnyes </text></item>
<item><p>53a1</p><section>mdo sde</section><text>byas te/ /bdag gis byang chub sems dpa' phyir bsnyil to/ /brtson 'grus brtsams pa'i le'u ste lnga pa'o// // de nas tshangs pa chen po snying rje chen po sems pas byang chub sems dpa' </text></item>
<item><p>53a2</p><section>mdo sde</section><text>sems dpa' chen po blo gros rgya mtsho la 'di skad ces smras so/ /rigs kyi bu sangs rgyas kyi chos rnams sangs rgyas kyi chos rnams shes bya ba de la sangs rgyas kyi chos rnams shes bya ba la de dag gang gi tshig bla dgas de skad ces smras pa dang byang chub sems </text></item>
<item><p>53a3</p><section>mdo sde</section><text>dpa' blo gros rgya mtshos tshangs pa snying rje chen po sems pa la 'di skad ces smras so/ /tshangs pa sangs rgyas kyi chos rnams sangs rgyas kyi chos rnams shes bya ba la sangs rgyas kyi chos rnams shes bya ba de ni chos thams cad kyi tshig bla dgas </text></item>
<item><p>53a4</p><section>mdo sde</section><text>so/ /de ci'i phyir zhe na/ tshangs pa de bzhin gshegs pas yongs su chad pa'i rnam pas tshad dang ldan par byang chub mngon par rdzogs par sangs rgyas pa ma yin gyi/ de bzhin gshegs pas yongs su ma chad pa'i rnam pas chos thams </text></item>
<item><p>53a5</p><section>mdo sde</section><text>cad mnyam pa nyid kyi rnam pas tshad med par byang chub mngon par rdzogs par sangs rgyas so/ /tshangs pa chos thams cad mnyam pa nyid du khong du chud pa ni byang chub ste/ tshangs pa de'i phyir chos thams cad ni sangs rgyas kyi chos rnams </text></item>
<item><p>53a6</p><section>mdo sde</section><text>shes bya'o/ /tshangs pa chos thams cad ci 'dra ba'i sangs rgyas kyi chos thams cad kyang de 'dra ba nyid do/ /chos thams cad kyi ngo bo nyid gang yin pa de sangs rgyas kyi chos rnams kyi ngo bo nyid do/ /chos thams cad dben pa nyid pas </text></item>
<item><p>53a7</p><section>mdo sde</section><text>sangs rgyas kyi chos dben pa nyid du khong du chud par bya'o/ /chos thams cad stong pas sangs rgyas kyi chos stong pa nyid du khong du chud par bya'o/ /tshangs pa chos thams cad ni rten cing 'brel par 'byung ba dag ste rten cing 'brel par </text></item>
<item><p>53a8</p><section>mdo sde</section><text>'byung ba khong du chud pa ni byang chub bo/ /de bzhin gshegs pa chos thams cad ji ltar gzigs pa ltar sangs rgyas kyi chos de dag kyang de 'dra ba nyid do/ /tshangs pa snying rje chen po sems pas smras pa/ rigs kyi bu sangs rgyas kyi chos </text></item>
<item><p>53b1</p><section>mdo sde</section><text>chos rnams khams gsum las shin tu 'das pa ma yin nam/ blo gros rgya mtshos smras pa/ tshangs pa khams gsum gyi ngo bo nyid kyis mtshan ma nyid sangs rgyas kyi chos rnams so/ /de ci'i phyir zhe na/ tshangs </text></item>
<item><p>53b2</p><section>mdo sde</section><text>pa sangs rgyas kyi chos mnyam pa nyid la tha ma 'am mchog gang yang med do/ /tshangs pa 'di lta ste dper na/ nam mkha' la ni tha ma 'am mchog gang yang med do/ /tshangs pa de bzhin du sangs rgyas kyi chos </text></item>
<item><p>53b3</p><section>mdo sde</section><text>de dag ni nam mkha' dang mnyam ste/ de dag la tha ma 'am mchog gang yang med do/ /tshangs pa chos thams cad kyi rang bzhin gang yin pa de ni ngo bo nyid kyis stong pa nyid de de la yang tha ma 'am mchog gang yang med do/ /</text></item>
<item><p>53b4</p><section>mdo sde</section><text>tshangs pa sangs rgyas kyi chos khong du chud par 'dod pa rigs kyi bu 'am rigs kyi bu mos/ rtogs pa med pa'i tshul gyis sangs rgyas kyi chos rnams de ltar rtogs par bya'o/ /tshangs pa gzhan yang sangs </text></item>
<item><p>53b5</p><section>mdo sde</section><text>rgyas kyi chos rnams ni yul na mi gnas pa/ phyogs na mi gnas pa/ ma skyes pa/ ma 'gag pa/ sngon po ma yin pa/ ser po ma yin pa/ dmar po ma yin pa/ dkar po ma yin pa/ leb rgan ma yin </text></item>
<item><p>53b6</p><section>mdo sde</section><text>pa/ shel dang dngul gyi kha dog lta bu ma yin pa dag ste/ de dag ni kha dog med pa/ dbyibs med pa/ rtags med pa dag go/ /de dag ni mtshan ma med pa dag go/ /tshangs pa mtshan ma med pa'i don ni sangs </text></item>
<item><p>53b7</p><section>mdo sde</section><text>rgyas kyi chos kyi chos kyi don no/ /sangs rgyas kyi chos kyi chos kyi don ni 'chi 'pho med pa'i tshig gi don no/ /'chi 'pho med pa'i tshig gi don ni zhi ba'i don no/ /zhi ba'i don ni dben pa'i don no/ /dben pa'i </text></item>
<item><p>53b8</p><section>mdo sde</section><text>don ni stong pa'i don no/ /stong pa'i don ni gnas med pa'i don no/ /gnas med pa'i don ni de kho na'i don no/ /de kho na'i don ni shin tu skye ba med pa'i don no/ /skye ba med pa'i don ni 'gag pa med pa'i don no/ /</text></item>
<item><p>54a1</p><section>mdo sde</section><text>'gag pa med pa'i don ni gnas med pa'i don no/ /de la 'di skad ces bya ste/ mtshan ma med pa'i don brjod 'di/ /sangs rgyas chos kyi dam pa ste/ /sangs rgyas chos don bstan </text></item>
<item><p>54a2</p><section>mdo sde</section><text>pa ni/ /'chi 'pho med pa'i tshig ces bya/ /'chi 'pho med don zhi ba'i don/ /rnam par dben pa'i don du bstan/ /dben pa'i don ni stong pa'i don/ /stong pa'i don ni gnas med don/ /gnas med </text></item>
<item><p>54a3</p><section>mdo sde</section><text>don ni de kho na/ /de nyid don ni de bzhin nyid/ /shin tu skye dang bral ba ni/ /'gag pa med pa'i don du bstan/ /'gag pa med do gnas med don/ /gnas pa med pa'i chos don tshig /chos dbyings </text></item>
<item><p>54a4</p><section>mdo sde</section><text>ji ltar gnas pa ltar/ /chos rnams thams cad de ltar gnas/ /chos kun ji ltar gnas pa ltar/ /sangs rgyas chos rnams de ltar gnas/ /ji ltar sangs rgyas chos gnas ltar/ /slob pa'i chos </text></item>
<item><p>54a5</p><section>mdo sde</section><text>rnams de ltar gnas/ /chags med chos ni mtshungs pa'i don/ /de ltar de dag gzhan med gnas/ /rang sangs rgyas kyi chos rnams kyang / /'dir ni mnyam pa ji bzhin gnas/ /de lta'i gnas la gnas </text></item>
<item><p>54a6</p><section>mdo sde</section><text>pa'i chos/ /sangs rgyas chos te bla na med/ /sangs rgyas chos rnams de dag ni/ /yul dang phyogs na gnas pa med/ /skye ba dang ni 'jig pa yis/ /nam yang rab tu phye ba min/ /gang du'ang chos rnams </text></item>
<item><p>54a7</p><section>mdo sde</section><text>de dag la/ /dbyibs dang kha dog rnyed mi 'gyur/ /mtshan ma med cing rtags med par/ /sangs rgyas chos rnams rab tu bstan/ /chos kun rang bzhin gang yin pa/ /sangs rgyas chos rnams de lta'i tshul/ /des na </text></item>
<item><p>54a8</p><section>mdo sde</section><text>de dag mnyam par bstan/ /khyad par med de mtshan nyid med/ /sangs rgyas chos rtogs 'dod pa yis/ /chos rnams kun la blta bar bya/ /gang tshe cung zad mi dmigs pa/ /de tshe rnam par bltas pa yin/ /sangs rgyas </text></item>
<item><p>54b1</p><section>mdo sde</section><text>dang ni sangs rgyas chos/ /chos rnams kun kyang thams cad du/ /byang chub snying por drang srong ches/ /de dag yang dag mnyam par rtogs/ /sangs rgyas chos gang sangs rgyas kyis/ /byang chub snying por gang bltas </text></item>
<item><p>54b2</p><section>mdo sde</section><text>pa/ /sangs rgyas chos bstan de dag ni/ /rtag tu mnyam pa nyid kyis mnyam/ /mnyam ste mi mnyam med pa'i chos/ /nam mkha' lta bu dri med par/ /sangs rgyas kyis ni mkhyen par rtogs/ /des 'dir </text></item>
<item><p>54b3</p><section>mdo sde</section><text>sangs rgyas yin zhes brjod/ /rten cing 'brel par gang byung ba/ /de dag gang la'ang rang bzhin med/ /gang dag ngo bo nyid med pa/ /de dag gang du'ang 'byung ba med/ /'gro ba mtha' med mnyam par ni/ /gang gis </text></item>
<item><p>54b4</p><section>mdo sde</section><text>mtha' 'dir rab shes pa/ /de yi ye shes mthar son pas/ /chos rnams kun la 'jug par 'gyur/ /chos rnams gang dag 'das pa dang / /chos rnams gang dag ma 'ongs dang / /da ltar byung ba'i chos gang dag /</text></item>
<item><p>54b5</p><section>mdo sde</section><text>de rnams sangs rgyas chos su 'dod/ /de ltar dus gsum rnams la yang / /sangs rgyas ye shes chags pa med/ /gang du ye ges mi chags pa/ /de dag thub pa'i chos su bstan/ /stobs ni rnams pa bcu dag </text></item>
<item><p>54b6</p><section>mdo sde</section><text>dang / /mi 'jigs rnam bzhi gang dag dang / /sangs rgyas rnams kyi ma 'dres chos/ /rnams pa bcwo brgyad gang yin dang / /gzhan yang chos gang ci yod pa/ /thams cad 'dir ni 'dus par 'gyur/ /des ni chos </text></item>
<item><p>54b7</p><section>mdo sde</section><text>rnams de dag kun/ /sangs rgyas chos shes brjod pa yin// //'phags pa blo gros rgya mtshos zhus pa/ bam po lnga pa/ tshangs pa snying rje chen po sems pas gzhan yang byang chub sems dpa' sems dpa' </text></item>
<item><p>54b8</p><section>mdo sde</section><text>chen po blo gros rgya mtsho la 'di skad ces smras so/ /ci rigs kyi bu khyod la chos 'di dag mngon sum du gyur tam/ smras pa tshangs pa ci sangs rgyas kyi chos rnams gzugs su bgrang 'am/ smras pa de ni ma yin no/ /</text></item>
<item><p>55a1</p><section>mdo sde</section><text>smras pa tshangs pa chos gang gzugs med pa bstan du med thogs pa med/ rnam par rig pa med pa de la gang yang mngon sum du 'gyur ram/ smras pa rigs kyi bu de ni ma yin no/ /smras pa tshangs pa de ltar </text></item>
<item><p>55a2</p><section>mdo sde</section><text>na chos thams cad ni mngon sum ma yin pa nyid do/ /de ci'i phyir zhe na/ de la gnyis su chung zad kyang med de/ tshangs pa chos thams cad ni gnyis su med pa'o/ /de la mngon sum gang yin pa de yang de'i mtshan nyid </text></item>
<item><p>55a3</p><section>mdo sde</section><text>kho na'o/ /tshangs pa mngon sum yang gzhan la/ sangs rgyas kyi chos rnams kyang gzhan pa ma yin te/ mngon sum du gang yin pa de nyid sangs rgyas kyi chos rnams so/ /sangs rgyas kyi chos gang yin pa de nyid </text></item>
<item><p>55a4</p><section>mdo sde</section><text>mngon sum nyid do/ /smras pa rigs kyi bu de bzhin gshegs pa la yang sangs rgyas kyi chos rnams mngon sum ma yin nam/ smras pa tshangs pa gal te de bzhin gshegs pa 'am/ sangs rgyas kyi chos rnams kyang rung </text></item>
<item><p>55a5</p><section>mdo sde</section><text>ste 'ga' zhig yang dag par yongs su grub par gyur na ni sangs rgyas kyi chos rnams kyang / de bzhin gshegs pa la mngon sum du 'gyur ro/ /smras pa rigs kyi bu sangs rgyas kyi chos gang yang med dam/</text></item>
<item><p>55a6</p><section>mdo sde</section><text>smras pa tshangs pa chos gang yongs su grub pa med pa de yod pa 'am med par khas blang du med do/ /chos gang yod pa 'am med par khas blang du med pa de'i mngon sum du 'gyur ba gang yang med do/ /smras pa 'o na da ji ltar sangs </text></item>
<item><p>55a7</p><section>mdo sde</section><text>rgyas kyi chos shes bstan/ smras pa tshangs pa 'di lta ste dper na/ nam mkha' la nam mkha' zhes bstan kyang nam mkha' la yang dag par yongs su grub pa gang yang med do/ /tshangs pa de bzhin du sangs rgyas </text></item>
<item><p>55a8</p><section>mdo sde</section><text>kyi chos rnams la sangs rgyas kyi chos rnams shes bstan kyang sangs rgyas kyi chos rnams la ni yang dag par yongs su grub pa gang yang med do/ /smras pa rigs kyi bu byang chub sems dpa' las dang po pas bstan pa 'di </text></item>
<item><p>55b1</p><section>mdo sde</section><text>thos nas skrag par mi 'gyur gyi de sangs rgyas kyi chos rnams kyi ched du go cha gyon pa ni ngo mtshar to/ /smras pa tshangs pa sangs rgyas kyis byin gyis brlabs pa'i sems can rnams byang chub tu sems skyed de de dag sangs </text></item>
<item><p>55b2</p><section>mdo sde</section><text>rgyas kyi chos zab mo thos nas skrag par mi 'gyur ro/ /tshangs pa 'dzin pa dang mngon par zhen par gyur na skrag par 'gyur gyi 'dzin pa med cing / mngon par zhen pa med na skrag par mi 'gyur ro/ /gnas dang chags par </text></item>
<item><p>55b3</p><section>mdo sde</section><text>gyur na skrag par 'gyur gyi gnas med cing chags pa med na skrag par mi 'gyur ro/ /ngar 'dzin pa dang nga yir 'dzin par gyur na skrag par 'gyur gyi ngar 'dzin pa dang nga yir 'dzin pa dang bral na skrag par mi 'gyur ro/ /</text></item>
<item><p>55b4</p><section>mdo sde</section><text>smras pa stobs gang dang ldan na byang chub sems dpa' sangs rgyas kyi chos zab mo dag la/ skrag par mi 'gyur ba byang chub sems dpa'i stobs gang yin/ smras pa tshangs pa byang chub sems dpa' rnams kyi stobs ni </text></item>
<item><p>55b5</p><section>mdo sde</section><text>brgyad po 'di dag ste/ stobs de dag dang ldan na byang chub sems dpa' rnams sangs rgyas kyi chos zab mo dag la skrag par mi 'gyur ro/ /brgyad gang zhe na 'di lta ste/ sangs rgyas kyi chos thams cad la mos pas thogs </text></item>
<item><p>55b6</p><section>mdo sde</section><text>pa med pa'i dad pa'i stobs dang / ston pa dang mtshungs pa'i blos gus pa las nges par byung ba dge ba'i bshes gnyen gyi stobs dang / 'jig rten las 'das pa'i chos yongs su rdzogs par byed pas thos pa las nges </text></item>
<item><p>55b7</p><section>mdo sde</section><text>par byung ba shes rab kyi stobs dang / bsod nams tshad med pa yongs su rdzogs par byed pas/ bsod nams las nges par byung ba bsnyen bkur bya ba'i stobs dang / bdud thams cad nges par gzhom pa'i phyir tshul </text></item>
<item><p>55b8</p><section>mdo sde</section><text>bzhin las nges par byung ba ye shes kyi stobs dang / chos rnams bdag med pa la dogs pa med pas byams pa chen po las nges par byung ba/ snying rje chen po'i stobs dang / byang chub kyi sems brjed pa med pas nges </text></item>
<item><p>56a1</p><section>mdo sde</section><text>par sems pa las nges par byung ba'i sems kyi stobs dang / mi skye ba'i chos la bzod pa rab tu thob pas gzhan gyi dring mi 'jog pa las nges par byung ba'i bzod pa'i stobs so/ /tshangs </text></item>
<item><p>56a2</p><section>mdo sde</section><text>pa brgyad po de dag ni byang chub sems dpa' rnams kyi stobs de dag dang ldan na/ byang chub sems dpa' rnams sangs rgyas kyi chos zab mo dag la skrag par mi 'gyur ro/ /de nas bcom ldan 'das kyis byang </text></item>
<item><p>56a3</p><section>mdo sde</section><text>chub sems dpa' blo gros rgya mtsho la legs so zhes bya ba byin te/ blo gros rgya mtsho khyod kyis byang chub sems dpa' rnams kyi/ stobs de dag legs par bshad pa ni legs so legs so/ /stobs </text></item>
<item><p>56a4</p><section>mdo sde</section><text>'di lta bu dang ldan pa'i byang chub sems dpa' ni gang thos nas skrag par 'gyur ba'i/ sangs rgyas kyi chos de gang yang med do/ /blo gros rgya mtshos bstan pa'i sgra de dag thams cad ni 'jigs pa'o/ /byang chub </text></item>
<item><p>56a5</p><section>mdo sde</section><text>kyi don dam pa gang yin pa de yang brjod par mi nus so/ /de ci'i phyir zhe na/ brjod du med pa de ni bsnyad du med pa ste/ de la ni yi ge rnams kun du mi rgyu'o/ /de la ni sems dang sems las byung ba'i chos </text></item>
<item><p>56a6</p><section>mdo sde</section><text>rnams kyang kun du mi rgyu na yi ge rnams kun tu rgyu bar 'gyur ba lta smos kyang ci dgos/ 'di ltar chos zab mo yi ge med pa/ bsnyad du med pa/ brjod du med pa/ smrar med pa 'di lta bu mngon par rdzogs </text></item>
<item><p>56a7</p><section>mdo sde</section><text>par sangs rgyas kyang / yi ge'i rnam par rig pas sems can gzhan dag dang gang zag gzhan rnams la ston te/ sems can bsam gyis mi khyab pa dag la sangs rgyas bcom ldan 'das rnams kyi </text></item>
<item><p>56a8</p><section>mdo sde</section><text>thugs rje chen po ji snyed 'jug pa la ltos/ blo gros rgya mtsho 'di lta ste dper na/ skyes bu gang la la zhig gis nam mkha' gzugs med pa/ bstan du med pa/ thogs pa med pa/ rnam par rig pa med pa 'di </text></item>
<item><p>56b1</p><section>mdo sde</section><text>la tshon sna tshogs kyis ri mo bris te rta pa dang glang po che dang shing rta dang dpung bu chung dang / bzhon pa rnams su 'dir nye bar ston tam/ lha dang klu dang gnod sbyin dang dri za'i gzugs rnams 'dir nye bar ston na/ blo gros </text></item>
<item><p>56b2</p><section>mdo sde</section><text>rgya mtsho 'di la ji snyam du sems/ skyes bu de dka' ba byed pa ma yin nam/ gsol pa bcom ldan 'das dka' ba bgyid pa'o/ /bde bar gshegs pa mchog tu dka' ba bgyid pa'o/ /bcom ldan </text></item>
<item><p>56b3</p><section>mdo sde</section><text>'das kyis bka' stsal pa/ blo gros rgya mtsho sangs rgyas bcom ldan 'das gang dag brjod du med pa'i chos mngon par rdzogs par sangs rgyas nas kyang sems can gzhan dag dang gang zag </text></item>
<item><p>56b4</p><section>mdo sde</section><text>gzhan rnams la brjod du med pa'i don de brjod pas rnam par rig par byed cing go bar byed pa ni de bas kyang ches dka' ba mdzad pa'o/ /gang dag sangs rgyas kyi chos zab mo 'di dag la mi skrag mi dngang </text></item>
<item><p>56b5</p><section>mdo sde</section><text>dngang bar mi 'gyur ba de dag ni de bas kyang ches shin tu dka' ba byed pa'o/ /blo gros rgya mtsho gang dag sangs rgyas kyi chos zab mo 'di dag la skrag par mi 'gyur ba'i sems can de dag ni dge ba'i rtsa ba </text></item>
<item><p>56b6</p><section>mdo sde</section><text>bskyed pa dang sngon gyi rgyal ba la bsnyen bkur byed pa yin no/ /blo gros rgya mtsho mdo sde zab mo 'jig rten thams cad dang / mi mthun pa 'di dag rig nas 'chang ba dang / 'dzin pa dang / gzhan </text></item>
<item><p>56b7</p><section>mdo sde</section><text>dag la yang rgya cher yang dag par rab tu ston pa de dang de dag ni de bzhin gshegs pa'i chos kyi mdzod 'dzin pa dag go/ /sems can thams cad kyi dge ba'i phyogs 'dzin pa dag go/ /blo gros rgya mtsho byang chub sems </text></item>
<item><p>56b8</p><section>mdo sde</section><text>dpa' gang gis sangs rgyas kyi spyan gyis gzigs pa'i sangs rgyas kyi zhing tshad med pa thams cad rin po che thams cad kyis yongs su bkang ste/ de bzhin gshegs pa la mchod pa'i las kyi phyir dbul ba phul </text></item>
<item><p>57a1</p><section>mdo sde</section><text>na/ blo gros rgya mtsho 'di la ji snyam du sems/ byang chub sems dpa' de gzhi de las bsod nams mang du skyed dam/ gsol pa bcom ldan 'das mang lags so/ /bde bar gshegs </text></item>
<item><p>57a2</p><section>mdo sde</section><text>pa tshad ma mchis pa lags so/ /bsod nams kyi phung po de ni ji tsam du dpe bgyi bar sla ba ma lags pa de tsam du/ bsod nams kyi phung po de tshad ma mchis par 'gyur ro/ /bcom ldan 'das kyis bka' </text></item>
<item><p>57a3</p><section>mdo sde</section><text>stsal pa/ blo gros rgya mtsho khyod mos par bya'o/ /khyod kyi khong du chud par bya'o/ /gang de bzhin gshegs pa'i bstan pa kun du bsrung ba dang / dkon mchog gsum gyi rigs mi 'chad par bya ba'i phyir sems can </text></item>
<item><p>57a4</p><section>mdo sde</section><text>thams cad la snying rje chen po bskyed nas mdo sde zab mo 'di lta bu 'di de bzhin gshegs pa'i ye shes sgrub par rig nas 'dzin pa dang / 'chang ba dang / kun chub par byed pa'i byang chub sems dpa' de ni de bas </text></item>
<item><p>57a5</p><section>mdo sde</section><text>kyang ches bsod nams mang du skyed na gang de bzhin nyid du sgrub pa lta smos kyang ci dgos/ de ci'i phyir zhe na/ blo gros rgya mtsho zang zing gi sbyin pa de thams cad ni 'jig rten la sten pa'o/ /chos kyi sbyin </text></item>
<item><p>57a6</p><section>mdo sde</section><text>pa 'di ni 'jig rten thams cad las shin tu 'da' bar 'gyur ba'o/ /blo gros rgya mtsho dam pa'i chos yongs su 'dzin pa ni/ yongs su bzung ba bzhi rab tu 'thob ste/ bzhi gang zhe na/ sangs </text></item>
<item><p>57a7</p><section>mdo sde</section><text>rgyas kyis yongs su bzung ba rab tu 'thob pa dang / lhas yongs su bzung ba dang / bsod nams kyis yongs su bzung ba dang / ye shes kyis yongs su bzung ba 'thob pa'o/ /blo gros rgya mtsho sangs </text></item>
<item><p>57a8</p><section>mdo sde</section><text>rgyas kyis yongs su bzung ba'i byang chub sems dpa'i khyad par du 'gyur ba bzhi ste/ bzhi gang zhe na/ de bzhin gshegs pa mthong ba dang mi 'bral bar 'gyur ba dang / de la bdud thams cad kyis glags </text></item>
<item><p>57b1</p><section>mdo sde</section><text>mi rnyed par 'gyur ba dang / gzungs rab tu thob pas mi zad par 'gyur ba dang / mngon par shes pa myur te phyir mi ldog pa'i sa thob par 'gyur ba ste/ blo gros rgya mtsho sangs rgyas kyis yongs su bzung ba'i </text></item>
<item><p>57b2</p><section>mdo sde</section><text>byang chub sems dpa'i khyad par du 'gyur ba bzhi po de dag go/ /blo gros rgya mtsho lhas yongs su bzung ba'i byang chub sems dpa'i rnam par dag par 'gyur ba bzhi ste/ bzhi gang zhe na/ lha rnams kyis de'i 'khor </text></item>
<item><p>57b3</p><section>mdo sde</section><text>gyi dkyil 'khor rnam par sbyong ba dang / chos mnyan pa la sems rtse gcig tu bya bar 'jog pa dang / de la pha rol gyi gnod pa thams cad mi 'byung bar byed pa dang / de la sems ma dad pa thams cad kyang lha </text></item>
<item><p>57b4</p><section>mdo sde</section><text>rnams kyi dbang gis dad par byed pa ste/ blo gros rgya mtsho lhas yongs su bzung ba'i byang chub sems dpa'i rnam par dag par 'gyur ba bzhi po dag go/ /blo gros rgya mtsho bsod nams kyis yongs su bzung ba'i </text></item>
<item><p>57b5</p><section>mdo sde</section><text>byang chub sems dpa'i rgyan du 'gyur ba bzhi ste/ bzhi gang zhe na/ mtshan dang dpe byad bzang po yongs su rdzogs pas lus kyi rgyan dang / sems can thams cad mgu bar byed pas ngag gi rgyan dang / bya ba thams </text></item>
<item><p>57b6</p><section>mdo sde</section><text>cad kun tu ston pas zhing gi rgyan dang / brgya byin dang tshangs pa dang 'jig rten skyong du skye ba rab tu thob pas skye ba'i rgyan te/ blo gros rgya mtsho bsod nams kyis yongs su bzung ba'i byang chub sems dpa'i rgyan du </text></item>
<item><p>57b7</p><section>mdo sde</section><text>'gyur ba bzhi po de dag go/ /blo gros rgya mtsho ye shes kyis yongs su bzung ba'i byang chub sems dpa'i snang ba bzhi ste/ bzhi gang zhe na/ so sor ci rigs par chos ston pas sems can gyi dbang po snang ba dang /</text></item>
<item><p>57b8</p><section>mdo sde</section><text>chos kyi sman yang dag par sbyor bas nyon mongs pa'i nad thams cad snang ba dang / sangs rgyas kyi zhing gzhan du 'gro bas mngon par shes pa snang ba dang / chos thams cad yang dag pa ji lta ba bzhin du yongs su shes </text></item>
<item><p>58a1</p><section>mdo sde</section><text>pas chos kyi dbyings snang ba ste/ blo gros rgya mtsho ye shes kyis yongs su bzung ba'i byang chub sems dpa'i snang bar 'gyur ba bzhi po de dag go/ /blo gros rgya mtsho de lta bas na byang chub sems </text></item>
<item><p>58a2</p><section>mdo sde</section><text>dpa' sems dpa' chen po yon tan gyi phan yon 'di dag yongs su 'dzin par 'dod pas dam pa'i chos yongs su bzung ba la mngon par brtson par bya'o/ /blo gros rgya mtsho dam pa'i chos yongs su 'dzin pa </text></item>
<item><p>58a3</p><section>mdo sde</section><text>la mngon par brtson pa'i byang chub sems dpa' rnams kyi yon tan gyi khyad par tshad med par 'gyur ro/ /de nas de'i tshe bcom ldan 'das kyis tshigs su bcad pa 'di dag gsungs so/ /de bzhin gshegs pa'i </text></item>
<item><p>58a4</p><section>mdo sde</section><text>dam chos gang 'dzin pa/ /de dag phan yon rnam pa mang 'gyur te/ /de las phyogs tsam yongs su brjod par bya/ /dper na rgya mtsho'i chu las thigs pa bzhin/ /de bzhin gshegs pa'i dam pa'i chos 'dzin pa/ /</text></item>
<item><p>58a5</p><section>mdo sde</section><text>de ni de bzhin gshegs la byas bzo yin/ /rgyal ba rnams kyis mdzod 'dzin yid brtan zhing / /phyogs bcu rnams su sangs rgyas mchod pa yin/ /sangs rgyas spyan gyis gzigs pa'i zhing mang po/ /</text></item>
<item><p>58a6</p><section>mdo sde</section><text>rin chen bkang ste de bzhin gshegs la phul/ /zad pa'i dus na ji ltar chos 'dzin ltar/ /bsod nams phung po de tsam 'phel ma yin/ /'jig rten zang zing rgyal la sti stang byas/ /'jig rten byed las nam yang </text></item>
<item><p>58a7</p><section>mdo sde</section><text>grol mi 'gyur/ /'jig rten 'das pa'i chos ni gang tshol ba/ /mkhas pa de ni 'jig rten chos las 'da'/ /de bzhin gshegs pa'i dam pa'i chos 'dzin pa/ /rgyal ba rnams kyis yongs su bzung bar 'gyur/ /</text></item>
<item><p>58a8</p><section>mdo sde</section><text>lha dang klu dang mi 'am ci rnams dang / /bsod nams ye shes kyis ni yongs su bzung / /de bzhin gshegs pa'i dam pa'i chos 'dzin pa/ /dran ldan blo gros ldan zhing blo ldan 'gyur/ /shes rab rgya chen kun nas ye shes </text></item>
<item><p>58b1</p><section>mdo sde</section><text>ldan/ /mkhas pa bag chags bcas pa'i nyon mongs spong / /de bzhin gshegs pa'i dam pa'i chos 'dzin pa/ /de la bdud kyi skyon chags rnyed mi 'gyur/ /de la 'gyod dang de bzhin dogs pa med/ /de la bcings med sgrib pa </text></item>
<item><p>58b2</p><section>mdo sde</section><text>cung zad med/ /de bzhin gshegs pa'i dam pa'i chos 'dzin pa/ /zhing stong dag tu nam yang mi skye ste/ /skye ba kun tu de ni rgyal ba mthong / /mthong nas de la dad pa rab tu 'thob/ /de bzhin gshegs pa'i dam pa'i chos 'dzin pa/ /chos </text></item>
<item><p>58b3</p><section>mdo sde</section><text>kyi bdag nyid chen po skye dran 'gyur/ /yang dang yang du rab tu 'byung ba 'thob/ /spyod pa yongs dag sgrub pa snying por byed/ /de bzhin gshegs pa'i dam pa'i chos 'dzin pa/ /tshul khrims thos pas 'phags pa'i chos spyod pa/ /</text></item>
<item><p>58b4</p><section>mdo sde</section><text>mkhas pa mngon shes lnga la myur du reg /ma smad bsam gtan rnam par thar pa 'thob/ /de bzhin gshegs pa'i dam pa'i chos 'dzin pa/ /de ni zab chos rtogs par khong du chud/ /sangs rgyas spyod yul stong nyid the </text></item>
<item><p>58b5</p><section>mdo sde</section><text>tsom med/ /sems can bdag med par yang mos par 'gyur/ /de bzhin gshegs pa'i dam pa'i chos 'dzin pa/ /de ni so so yang dag rig pa 'thob/ /'jigs med shes rab rno zhing chags med dag /de ni srog chag </text></item>
<item><p>58b6</p><section>mdo sde</section><text>kun gyi the tsom gcod/ /de bzhin gshegs pa'i dam pa'i chos 'dzin pa/ /mkhas pa de ni gzungs rnams 'thob par 'gyur/ /bskal pa brgyar yang gang thos chud mi za/ /spobs dang ldan zhing chags pa med par 'gyur/</text></item>
<item><p>58b7</p><section>mdo sde</section><text>de bzhin gshegs pa'i dam pa'i chos 'dzin pa/ /de la mkhas pa rtag tu dga' bar 'gyur/ /lha dang lha min mi ci'i yid du 'ang / /de la sangs rgyas bu cig bzhin du bstod/ /de bzhin gshegs pa'i dam pa'i chos 'dzin </text></item>
<item><p>58b8</p><section>mdo sde</section><text>par/ /brgya byin tshangs pa de bzhin 'jig rten skyong / /'khor los sgyur dang mi yi rgyal por 'gyur/ /bde dang yid bde byang chub de 'tshang rgya/ /de bzhin gshegs pa'i dam pa'i chos 'dzin pa/ /de lus sum bcu rtsa gnyis mtshan ldan </text></item>
<item><p>59a1</p><section>mdo sde</section><text>zhing / /mkhas pa yan lag smad pa med par 'gyur/ /de la lta bas ngoms par yong mi 'gyur/ /de bzhin gshegs pa'i dam pa'i chos 'dzin pa/ /gang dag chos kyi phyag rgya 'di ston pa'i/ /dge ba'i bshes gnyen </text></item>
<item><p>59a2</p><section>mdo sde</section><text>de la dkon mi 'gyur/ /chos mdzod zad mi shes pa nyan par byed/ /de bzhin gshegs pa'i dam pa'i chos 'dzin pa/ /lus dang ngag dang yid kyang rnam par dag /tshul khrims ting 'dzin shes rab rnam par dag /rnam grol ye shes </text></item>
<item><p>59a3</p><section>mdo sde</section><text>shin du rnam par dag /de bzhin gshegs pa'i dam pa'i chos 'dzin pa/ /de ni byang chub sems brjed 'gyur ba med/ /pha rol phyin pa spyod dang 'gal mi 'gyur/ /dge ba brgya rnams kyis kyang rab tu bzung / /de dag rnams kyi yon tan </text></item>
<item><p>59a4</p><section>mdo sde</section><text>phan yon rnams/ /bskal pa rgyun mi 'chad par rab brjod kyang / /dam chos 'dzin pa'i phan yon 'di dag ni/ /brjod pas mtha' mar phyin par mi 'gyur ro/ /sangs rgyas kyi chos bstan pa'i le'u ste drug pa'o// //</text></item>
<item><p>59a5</p><section>mdo sde</section><text>de nas byang chub sems dpa' sems dpa' chen po yon tan gyi rgyal po snang ba/ zhes bya ba 'khor de nyid du 'dus par gyur te 'dug pa des/ bcom ldan 'das la 'di skad ces gsol to/ /bcom ldan 'das kyis ngas chos gang </text></item>
<item><p>59a6</p><section>mdo sde</section><text>mngon par rdzogs par sangs rgyas pa de brjod du med do zhes gsungs na/ bcom ldan 'das chos brjod du ma mchis pa lags na dam pa'i chos yongs su bzung ba ji lta bu zhig lags/ bcom ldan 'das kyis bka' stsal pa/ rigs kyi bu </text></item>
<item><p>59a7</p><section>mdo sde</section><text>de de bzhin no/ /ji skad smras pa bzhin te/ chos gang ngas mngon par rdzogs par sangs rgyas pa de brjod du med do/ /rigs kyi bu 'on kyang yi ge'i nges pa'i tshig gang dag gis brjod du med pa 'dus ma byas kyi chos de bsnyad pa'i yi ge'i nges pa'i tshig </text></item>
<item><p>59a8</p><section>mdo sde</section><text>de dag gang len pa dang 'dzin pa dang ston pa dang / rab tu shes par byed pa dang / 'jog pa dang rnam par 'grel pa dang / rnam par 'byed pa dang gsal bar byed pa dang / yang dag par rab tu ston pa 'di ni dam pa'i chos yongs su 'dzin pa zhes bya'o/ /rigs </text></item>
<item><p>59b1</p><section>mdo sde</section><text>kyi bu gzhan yang chos smra ba gang dag mdo sde 'di lta bu 'di dag 'dzin pa dang / ston pa dang / sgrub pa'i chos smra ba de dag la gang snyen pa dang / sten pa dang / bsnyen bkur byed pa dang / ldang ba dang / rim gro byed pa dang / gus par byed pa dang / zhe sa byed pa dang /</text></item>
<item><p>59b2</p><section>mdo sde</section><text>sti stang byed pa dang / kun du srung ba dang / sbed pa dang / yongs su 'dzin pa dang / gos dang / zas dang / mal cha dang / na ba'i gsos sman dang / yo byad sbyin pa dang / legs so zhes bya ba sbyin pa dang / rje bo ltar kun du srung ba dang / dge ba srung ba dang /</text></item>
<item><p>59b3</p><section>mdo sde</section><text>bsngags pa brjod pa dang / mi snyan pa 'chab pa 'di yang dam pa'i chos yongs su 'dzin pa'o/ /rigs kyi bu gzhan yang gang stong pa nyid la mos pa dang / mtshan ma med pa la yid ches pa dang / smon pa med pa la som nyi med pa dang / mngon </text></item>
<item><p>59b4</p><section>mdo sde</section><text>par 'du bya ba med pa la de kho na nyid du nges par sems pa 'di yang dam pa'i chos yongs su 'dzin pa'o/ /rigs kyi bu gzhan yang rtsod pa med pa lhur len pa dang / chos ma yin pas rtsod pa rnams chos dang mthun pas tshar cod pa 'di </text></item>
<item><p>59b5</p><section>mdo sde</section><text>yang dam pa'i chos yongs su 'dzin pa'o/ /rigs kyi bu gzhan yang zhe sdang med pa'i rgyud dang / sems can bsdu ba dang rab tu thar bar bya ba'i blo dang / zang zing med pa'i sems kyis gzhan dag la chos sbyin pa 'di yang dam pa'i chos </text></item>
<item><p>59b6</p><section>mdo sde</section><text>yongs su 'dzin pa'o/ /rigs kyi bu gzhan yang lus dang srog 'dor zhing mdo sde 'di lta bu 'di dag kun du srung ba dang / sbed pa dang / sgrub par dgon pa la gnas pa 'di yang dam pa'i chos yongs su 'dzin pa'o/ /rigs kyi bu gzhan yang gang chos </text></item>
<item><p>59b7</p><section>mdo sde</section><text>mnyan pa'i rgyu las byung ba 'am/ chos stan pa'i rgyu las byung bas tha na gom pa gcig 'dor ram/ tha na dbugs 'byin pa 'am rngub pa gcig kyang rung ste 'di yang dam pa'i chos yongs su 'dzin pa'o/ /rigs kyi bu gzhan yang gang chos thams </text></item>
<item><p>59b8</p><section>mdo sde</section><text>cad yongs su mi 'dzin cing mi len pa 'di yang dam pa'i chos yongs su 'dzin pa zhes bya'o/ /yon tan gyi rgyal po snang ba khyod kyis rnam grangs 'dis kyang 'di ltar rig par bya'o/ /rigs kyi bu sngon byung ba 'das pa'i dus na bskal pa grangs </text></item>
<item><p>60a1</p><section>mdo sde</section><text>med pa'i yang ches grangs med par gyur pa de'i tshe de'i dus na/ dga' ba 'phags pa'i bskal pa la 'jig rten gyi khams 'od rnam par dag par bcom ldan 'das ye shes chen po'i stobs bsgrags pa zhes bya ba'i de </text></item>
<item><p>60a2</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa skyes bu 'dul ba'i kha lo sgyur ba bla na med pa/ lha dang mi rnams kyi ston pa/</text></item>
<item><p>60a3</p><section>mdo sde</section><text>sangs rgyas bcom ldan 'das 'jig rten du byung ngo / /rigs kyi bu 'jig rten gyi khams 'od rnam par dag pa de ni bai dUr+ya las grub pa/ shin du rnam par dag pa/ phyogs bcu snang bas rgyas par 'gengs pa/ byang chub sems dpa' </text></item>
<item><p>60a4</p><section>mdo sde</section><text>sems dpa' chen po mngon par shes pa chen po'i stobs kyis rnam par rtsen pa/ chos zab mo la nges par byung ba nyi tshe'i gnas su gyur pa'o/ /de'i tshe sems can de dag gi longs spyod ni lha'i bu rab 'phrul gyi dang 'dra bar gyur </text></item>
<item><p>60a5</p><section>mdo sde</section><text>cing lha'i bu'i gzugs nyid kyis bcom ldan 'das de la chos nyan to/ /de na khyim pa dang rab tu byung ba tha dad du bya ba med do/ /bcom ldan 'das ye shes chen po'i stobs bsgrags pa'i de bzhin gshegs pa des rigs kyi </text></item>
<item><p>60a6</p><section>mdo sde</section><text>bu dag khyed kyis lus srog dor zhing dam pa'i chos yongs su gzung ba la mngon par brtson par bya'o/ /zhes dam pa'i chos yongs su gzung ba'i gtam nyid rgya cher yang dag par rab tu ston to/ /de'i tshe de'i dus na byang chub </text></item>
<item><p>60a7</p><section>mdo sde</section><text>sems dpa' sems dpa' chen po chos smra ba zhes bya ba 'khor de nyid du 'dus par gyur te 'dug go/ /de nas bcom ldan 'das ye shes chen po'i stobs bsgrags pa'i de bzhin gshegs pa de la byang chub </text></item>
<item><p>60a8</p><section>mdo sde</section><text>sems dpa' sems dpa' chen po chos smra bas 'di skad ces gsol to/ /bcom ldan 'das ji ltar na byang chub sems dpa' dam pa'i chos yongs su 'dzin pa lags/ byang chub sems dpas gang </text></item>
<item><p>60b1</p><section>mdo sde</section><text>yongs su gzung bar bgyi ba'i chos de gang lags/ de skad ces gsol pa dang / bcom ldan 'das ye shes chen po'i stobs bsgrags pa'i de bzhin gshegs pa des byang chub sems dpa' chos smra ba la 'di </text></item>
<item><p>60b2</p><section>mdo sde</section><text>skad ces bka' stsal to/ /rigs kyi bu kye ma'o sems 'di ni yul la rab tu phyar ba ste/ gang de zlog pa dang / yongs su srung ba dang / rtse gcig tu 'gyur ba dang / dul ba dang / zhi ba dang / nye bar zhi ba dang 'dul ba </text></item>
<item><p>60b3</p><section>mdo sde</section><text>'di ni dam pa'i chos yongs su 'dzin pa zhes bya'o/ /de ci'i phyir zhe na/ mig dang / gzugs rnams dang / mig gi rnam par shes pa shes bya ba chos ma yin pa 'di ni chos ma yin pa'o/ /rna ba dang / sgra rnams </text></item>
<item><p>60b4</p><section>mdo sde</section><text>dang / rna ba'i rnam par shes pa dang / sna dang / dri rnams dang / sna'i rnam par shes pa dang / lce dang / ro rnams dang / lce'i rnam par shes pa dang / lus dang / reg bya rnams dang / lus kyi rnam par shes pa dang /</text></item>
<item><p>60b5</p><section>mdo sde</section><text>yid dang / chos rnams dang / yid kyi rnam par shes pa zhes bya ba chos ma yin pa 'di ni chos ma yin pa'o/ /gang mig dang gzugs stong par rig nas mig dang gzugs rnams la rnam par mi rtog cing mig gi </text></item>
<item><p>60b6</p><section>mdo sde</section><text>rnam par shes pa la gnas pa med pa 'di ni dam pa'i chos yongs su 'dzin pa'o/ /gang yang dag pa'i ye shes kyis de gzhan dag la go bar byed pa la mkhas pa 'di ni dam pa'i chos yongs su 'dzin pa'o/ /de bzhin </text></item>
<item><p>60b7</p><section>mdo sde</section><text>du rna ba dang / sgra dang sna dang / dri dang lce dang / ro dang lus dang / reg bya dang yid dang / chos rnam stong par rig nas yid dang chos rnams la rnam par mi rtog cing yid kyi rnam par shes pa la gnas pa med pa 'di ni dam pa'i chos </text></item>
<item><p>60b8</p><section>mdo sde</section><text>yongs su 'dzin pa'o/ /de yang yang dag pa'i ye shes kyi gzhan dag la go bar byed pa la mkhas pa 'di ni dam pa'i chos yongs su 'dzin pa'o/ /rigs kyi bu gzhan yang chos gang gis chos gang byung ba'i chos de la yongs su </text></item>
<item><p>61a1</p><section>mdo sde</section><text>mi 'dzin pa dang / mi len pa 'di ni dam pa'i chos yongs su 'dzin pa'o/ /lta ba gang gis log par lta ba la gnas par byed pa'i lta ba de la yongs su mi 'dzin cing mi len pa 'di ni dam pa'i chos yongs su 'dzin </text></item>
<item><p>61a2</p><section>mdo sde</section><text>pa'o/ /mi shes pa gti mug gi ling tog gang gis sems yongs su dkar bar mi 'gyur ba'i mi shes pa'i gti mug gi ling tog de la gang yongs su mi 'dzin cing mi len pa 'di ni dam pa'i chos yongs su 'dzin pa </text></item>
<item><p>61a3</p><section>mdo sde</section><text>zhes bya'o/ /rigs kyi bu gzhan yang gang bsgrubs nas spang bar bya ba de ni chos ma yin 'dul ba ma yin no/ /gang sgrub par yang mi bya spang bar yang mi bya ba 'di ni chos so/ /de ni 'dul ba'o bsgrubs nas spang bar bya ba'i chos gang zhe na </text></item>
<item><p>61a4</p><section>mdo sde</section><text>'dus byas kyi lam ste/ bsgrubs nas spang bar bya ba de ni chos ma yin 'dul ba ma yin no/ /sgrub par bya ba yang ma yin spang bar bya ba yang ma yin pa gang zhe na/ gang brjod du med pa dang skye ba med pa dang 'byung ba med pa ste/ de ni bsgrub par </text></item>
<item><p>61a5</p><section>mdo sde</section><text>bya ba yang ma yin spang bar bya ba yang ma yin pa'o/ /gang bsgrub par bya ba yang ma yin spang bar bya ba yang ma yin pa de chos so/ /de ni 'dul ba'o ci'i phyir de chos yin de 'dul ba yin zhe na/ rang bzhin gyis ma skyes pa'i nyon mongs pa rnam skye bar mi </text></item>
<item><p>61a6</p><section>mdo sde</section><text>byed pas de'i phyir de chos yin/ de 'dul ba yin zhes bya'o/ /chos dang 'dul ba gang yin pa de ni skye ba med pa 'gag pa med pa'o/ /gang skye ba med 'gag pa med pa de ni zad par mi 'gyur ro de ltar zad pa med pa dang / skye ba med pa'i chos dang 'dul ba </text></item>
<item><p>61a7</p><section>mdo sde</section><text>de ni ji ltar 'byung ba med pa de ltar yongs su gzung ba med do/ /gang yongs su gzung ba med pa de dam pa'i chos yongs su 'dzin pa'o/ /rigs kyi bu de ltar bcom ldan 'das ye shes chen po'i stobs bsgrags pa'i de bzhin gshegs pa des bstan pa 'di bshad pa </text></item>
<item><p>61a8</p><section>mdo sde</section><text>na byang chub sems dpa' sems dpa' chen po sum khri nyis stong gis mi skye ba'i chos la bzod pa skyes so/ /byang chub sems dpa' chos smra bas bcom ldan 'das de las bstan pa 'di thos nas tshim zhing mgu la yi rangs shing rab tu dga' ste dga' ba dang yid bde </text></item>
<item><p>61b1</p><section>mdo sde</section><text>ba skyes nas/ bcom ldan 'das de la 'di skad ces gsol to/ /bcom ldan 'das ji tsam du de bzhin gshegs pas byang chub sems dpa' rnams kyi dam pa'i chos yongs su 'dzin pa 'di legs par gsungs pa ni ngo mtshar to/ /bcom </text></item>
<item><p>61b2</p><section>mdo sde</section><text>ldan 'das ji ltar bdag gis bcom ldan 'das kyis gsungs pa'i don 'tshal ba ltar na bdag 'di snyam bgyid de/ bcom ldan 'das chos thams cad ni chos ma lags so/ /gang chos ma lags pa de ni chos so/ /de ci'i slad du zhe na/ bcom ldan 'das </text></item>
<item><p>61b3</p><section>mdo sde</section><text>chos thams cad ni mngon par zhen pas chos ma lags so/ /gang mngon par zhen pa ma mchis pa de ni chos so/ /bcom ldan 'das chos dang chos ma lags pa gnyis kyi 'du shes dang ldan pa'i chos thams cad ni chos ma lags pa'o/ /bcom ldan </text></item>
<item><p>61b4</p><section>mdo sde</section><text>'das 'du shes yongs su shes pa dang ldan pa'i chos thams cad ni chos so/ /bcom ldan 'das don dam par bstan na chos dang chos ma lags pa mi dmigs so/ /gang la chos kyi 'du shes kyang ma mchis/ chos ma lags pa'i </text></item>
<item><p>61b5</p><section>mdo sde</section><text>'du shes kyang ma mchis pa de la chos su bgrang ba gang yang ma mchis so/ /gang la chos su bgrang ba gang yang ma mchis pa de mtha' ma lags pa'o/ /gang mtha' ma lags pa de yang dag pa'i mtha'o/ /de ci'i slad du zhe na/</text></item>
<item><p>61b6</p><section>mdo sde</section><text>nam mkha'i mtha' ni yang dag pa'i mtha' ste/ nam mkha' la ni tshar bcad pa'i mtha' gang yang ma mchis so/ /ji ltar nam mkha' la tshar bcad pa'i mtha' gang yang ma mchis pa de bzhin du chos thams cad la yang tshar </text></item>
<item><p>61b7</p><section>mdo sde</section><text>gcad pa'i mtha' gang yang ma mchis te/ de'i slad du chos thams cad ni nam mkha'i zhes bgyi'o/ /bcom ldan 'das byang chub sems dpa' gang dag gis yang dag pa'i mtha' bstan pa 'di thos nas de bzhin du yang dag pa nyid du khas len pa de dag ni chos </text></item>
<item><p>61b8</p><section>mdo sde</section><text>gang la yang gnyis su dbye bar khas len pa ma lags so/ /bcom ldan 'das bdag gis ni chos gang yongs su bzung bas dam pa'i chos yongs su 'dzin pa bstan pa'i chos gang yang yang dag par rjes su ma mthong ngo / /bcom ldan 'das bdag gis de ltar </text></item>
<item><p>62a1</p><section>mdo sde</section><text>bstan na de bzhin gshegs pas gsungs pa smra ba dang / chos smra ba dang / chos kyi rjes su 'thun pa'i chos su lung ston pa lta lags sam/ yang dag pa'i lung bstan pas lung ston pa lta lags sam/ bcom ldan 'das des </text></item>
<item><p>62a2</p><section>mdo sde</section><text>bka' stsal pa/ rigs kyi bu yang dag pa ste/ de bzhin gshegs pas gsungs pa smra ba dang / chos smra ba dang / chos kyi rjes su 'thun pa'i chos su lung ston pa yin no/ /yang dag pa'i lung bstan pas lung ston pa yin no/ /rigs kyi bu de ltar </text></item>
<item><p>62a3</p><section>mdo sde</section><text>byang chub sems dpa' chos smra bas lung bstan pa 'di bshad pa na lha'i 'khor de las lha'i bu khris rjes su 'thun pa'i chos kyi bzod pa thob par gyur to/ /yon tan gyi rgyal po snang ba de'i tshe de'i dus na byang chub sems dpa' chos smra bar gyur pa </text></item>
<item><p>62a4</p><section>mdo sde</section><text>zhes bya ba de gzhan zhig yin pa snyam du khyod dogs shing the tsom za 'am/ yid gnyis su gyur na de ltar mi blta'o/ /de ci'i phyir zhe na/ yon tan gyi rgyal po snang ba khyod nyid de'i tshe de'i dus na chos smra ba'i byang chub sems dpa' zhes bya bar </text></item>
<item><p>62a5</p><section>mdo sde</section><text>gyur to/ /de'i phyir yon tan gyi rgyal po snang ba ngas bskal pa grangs med pa bye bar bsgrubs pa bla na med pa yang dag par rdzogs pa'i byang chub 'di khyod la gtad do/ /gzung ba dang / bcang ba dang / kun chub par bya ba dang / gzhan dag la'ang rgya </text></item>
<item><p>62a6</p><section>mdo sde</section><text>cher yang dag par bstan par bya ba'i phyir 'khor 'di'i mdun du ngas khyod la bcol to/ /bcom ldan 'das kyis gsung 'di gsungs ma thag tu de nas byang chub sems dpa' bye ba phrag drug bcu stan las langs te mgrin gcig tu bcom ldan </text></item>
<item><p>62a7</p><section>mdo sde</section><text>'das bdag cag gis de bzhin gshegs pa'i byang chub 'di gzung bar bgyi'o zhes smras so/ /de skad ces gsol pa dang / bcom ldan 'das kyis byang chub sems dpa' de rnams la 'di skad ces bka' stsal to/ /rigs kyi </text></item>
<item><p>62a8</p><section>mdo sde</section><text>bu dag khyed kyis chos ji lta bu zhig la gnas te ngas bskal pa grangs med pa bye bar bsgrubs pa'i byang chub 'di 'dzin par byed/ de nas byang chub sems dpa' ri dbang gi rgyal po zhes bya ba der 'dus par gyur te 'dug pa des bcom ldan </text></item>
<item><p>62b1</p><section>mdo sde</section><text>'das la 'di skad ces gsol to/ /bcom ldan 'das lus dang srog la lta bas dam pa'i chos yongs su gzung bar mi nus te/ bcom ldan 'das bdag gis lus dang srog la mi lta bar bgyis la bcom ldan 'das kyi dam pa'i chos yongs su gzung </text></item>
<item><p>62b2</p><section>mdo sde</section><text>bar bgyi'o/ /byang chub sems dpa' dpal brtsegs rgyal po zhes bya ba des 'di skad ces gsol to/ /bcom ldan 'das rnyed pa dang bkur sti dang tshigs su bcad pa la re bas dam pa'i chos yongs su gzung bar mi nus te/ bcom ldan </text></item>
<item><p>62b3</p><section>mdo sde</section><text>'das bdag gis rnyed pa dang bkur sti dang tshigs su bcad pa thams cad bor la 'phags pa ma lags pa dang sten pa thams cad yongs su spangs te de bzhin gshegs pa'i dam pa'i chos yongs su gzung bar bgyi'o/ /byang chub sems dpa' </text></item>
<item><p>62b4</p><section>mdo sde</section><text>tog chen pos gsol pa/ bcom ldan 'das chos dang chos ma lags pa gnyis kyi 'du shes dang ldan pas dam pa'i chos yongs su gzung bar mi nus te/ bcom ldan 'das bdag gis chos thams cad gnyis dang bral ba mnyam pa nyid thob par </text></item>
<item><p>62b5</p><section>mdo sde</section><text>bgyis te dam pa'i chos yongs su gzung bar bgyi'o/ /byang chub sems dpa' dpal sbas kyis gsol pa/ bcom ldan 'das nyon mongs pa rnams kyis zil gyis non pas dam pa'i chos yongs su gzung bar mi nus te/ bcom ldan 'das </text></item>
<item><p>62b6</p><section>mdo sde</section><text>bdag gis 'phags pa'i shes rab dang ye shes kyis nyon mongs pa thams cad zil gyis mnan te dam pa'i chos yongs su gzung bar bgyi'o/ /byang chub sems dpa' sgron ma 'dzin gyis gsol pa/ bcom ldan 'das </text></item>
<item><p>62b7</p><section>mdo sde</section><text>gti mug gi mun pa'i spyod yul gyis dam pa'i chos yongs su gzung bar mi nus te/ bcom ldan 'das bdag gis chags pa ma mchis pa'i ye shes kyi snang ba thob par bgyis la chos thams cad la gti mug gi mun </text></item>
<item><p>62b8</p><section>mdo sde</section><text>pa dang bral bar bgyis te dam pa'i chos yongs su gzung bar bgyi'o/ /byang chub sems dpa' glog lhas gsol pa/ bcom ldan 'das gzhan la rag las pa'i ye shes kyis dam pa'i chos yongs su </text></item>
<item><p>63a1</p><section>mdo sde</section><text>gzung bar mi nus te/ bcom ldan 'das bdag gis chos thams cad la gzhan gyi dring mi 'jog par mngon sum gyi ye shes thob par bgyis te dam pa'i chos yongs su gzung bar bgyi'o/ /byang chub </text></item>
<item><p>63a2</p><section>mdo sde</section><text>sems dpa' kun tu sbas kyis gsol pa/ bcom ldan 'das dbang po phal pa dang 'khrul pa'i sems kyis dam pa'i chos yongs su gzung bar mi nus te/ bcom ldan 'das bdag gis dbang po thams cad dang sgo dang skye </text></item>
<item><p>63a3</p><section>mdo sde</section><text>mched thams cad shin du sbas shing shin du brtul la dam pa'i chos yongs su gzung bar bgyi'o/ /byang chub sems dpa' 'od dri ma med pas gsol pa/ bcom ldan 'das sems can dang chos tha dad pa'i 'du shes dang ldan </text></item>
<item><p>63a4</p><section>mdo sde</section><text>pas dam pa'i chos yongs su gzung bar mi nus te/ bcom ldan 'das bdag gis sems can thams cad la sems snyoms pa dang / chos thams cad la mnyam pa nyid thob par bgyis te/ dam pa'i chos yongs su </text></item>
<item><p>63a5</p><section>mdo sde</section><text>gzung bar bgyi'o/ /byang chub sems dpa' khyad par du 'gro bas gsol pa/ bcom ldan 'das mnyam par ma bzhag cing g.yeng ba'i sems kyis dam pa'i chos yongs su gzung bar mi nus te/ bcom ldan 'das </text></item>
<item><p>63a6</p><section>mdo sde</section><text>bdag gis mnyam par bzhag la mi g.yeng ba'i sems kyis dam pa'i chos yongs su gzung bar bgyi'o/ /byang chub sems dpa' ded dpon gyis gsol pa/ bcom ldan 'das lam shes pa'i cho ga ma 'tshal cing lam </text></item>
<item><p>63a7</p><section>mdo sde</section><text>ngan par zhugs pas dam pa'i chos yongs su gzung bar mi nus te/ bcom ldan 'das bdag gis lam shes pa'i cho ga 'tshal bar bgyis la sems can rnams lam ngan pa las yang dag pa'i lam la rab tu dgod </text></item>
<item><p>63a8</p><section>mdo sde</section><text>cing dam pa'i chos yongs su gzung bar bgyi'o/ /byang chub sems dpa' blo gros legs pas gsol pa/ bcom ldan 'das dogs pa'i sems the tsom du gyur pas dam pa'i chos yongs su gzung bar </text></item>
<item><p>63b1</p><section>mdo sde</section><text>mi nus te/ bcom ldan 'das bdag gis dogs pa dang bral zhing the tsom thams cad spangs la dogs pa'i zug rngu thams cad bsal ba thob par bgyis te/ dam pa'i chos yongs su gzung bar bgyi'o/ /byang </text></item>
<item><p>63b2</p><section>mdo sde</section><text>chub sems dpa' rnam par snang byed kyis gsol pa/ bcom ldan 'das chos la mi gnas shing sgrub pa nyams pas dam pa'i chos yongs su gzung bar mi nus te/ bcom ldan 'das bdag gis chos la </text></item>
<item><p>63b3</p><section>mdo sde</section><text>gnas shing sgrub pa snying por bgyid te sems can rnams yang dag pa'i nan tan la rab tu dgod cing dam pa'i chos yongs su gzung bar bgyi'o/ /byang chub sems dpa' snang ba mthong bas gsol pa/ bcom </text></item>
<item><p>63b4</p><section>mdo sde</section><text>ldan 'das shes rab 'chal pa chos kyi snang ba dang bral bas dam pa'i chos yongs su gzung bar mi nus te/ bcom ldan 'das bdag gis shes rab kyis rnam par nges pa'i ye shes la mkhas shing chos kyi snang </text></item>
<item><p>63b5</p><section>mdo sde</section><text>ba dang ldan pas dam pa'i chos yongs su gzung bar bgyi'o/ /byang chub sems dpa' zhe 'gras pa med pa'i blo gros kyis gsol pa/ bcom ldan 'das zhe 'gras pa'i sems dang sems can rjes su mi srung </text></item>
<item><p>63b6</p><section>mdo sde</section><text>ba'i blos dam pa'i chos yongs su gzung bar mi nus te/ bcom ldan 'das bdag gis zhe 'gras pa mi mchis pa'i sems dang sems can rjes su bsrung ba la gnas pas dam pa'i chos yongs su gzung bar </text></item>
<item><p>63b7</p><section>mdo sde</section><text>bgyi'o/ /byang chub sems dpa' spyod pa rnam dag blo gros kyis gsol pa/ bcom ldan 'das sems can gyi dbang po la mi mkhas shing sems can gyi spyod pa'i cho ga ma 'tshal bas dam pa'i chos yongs su </text></item>
<item><p>63b8</p><section>mdo sde</section><text>gzung bar mi nus te/ bcom ldan 'das bdag gis sems can gyi dbang po dang spyod pa shes pa la zhugs la dam pa'i chos yongs su gzung bar bgyi'o/ /byang chub sems dpa' bkod pa'i rgyal pos </text></item>
<item><p>64a1</p><section>mdo sde</section><text>gsol pa/ bcom ldan 'das chos la yongs su rtog pa'i 'du shes dang ldan pas bdag dang sems can dang chos la gnas pas dam pa'i chos yongs su gzung bar mi nus te/ bcom ldan 'das bdag </text></item>
<item><p>64a2</p><section>mdo sde</section><text>gis rtog pa dang rnam par rtog pa dang yongs su rtog pa thams cad dang bral zhing 'khor gsum yongs su dag la bdag dang sems can dang chos la mi gnas par bgyid cing bcom ldan 'das kyis dam pa'i chos yongs su gzung </text></item>
<item><p>64a3</p><section>mdo sde</section><text>bar bgyi'o/ /byang chub sems dpa' seng ge'i tog gis gsol pa/ bcom ldan 'das 'jig rten 'di ni 'di lta ste/ chos thams cad ma skyes pa dang ma byung ba la skrag pa'o/ /bcom ldan 'das bdag gis ni </text></item>
<item><p>64a4</p><section>mdo sde</section><text>chos thams cad ma skyes pa dang ma byung bar 'tshal nas skrag pa ma mchis kun tu skrag pa ma mchis shing chos gang la yang nye ba 'am ring bar mi gnas par bcom ldan 'das kyi dam pa'i chos yongs su gzung bar bgyi'o/ /</text></item>
<item><p>64a5</p><section>mdo sde</section><text>byang chub sems dpa' byams pas gsol pa/ bcom ldan 'das byang chub la ring ba'i 'du shes can gyis dam pa'i chos yongs su gzung bar mi nus te/ bcom ldan 'das byang chub sems dpa' gang 'di </text></item>
<item><p>64a6</p><section>mdo sde</section><text>snyam du bdag gis bla na med pa yang dag par rdzogs pa'i byang chub thob nas byang chub lus dang sems dang ldan pa yang ma yin mi ldan pa yang ma yin par mthong ngo snyam pa des de bzhin gshegs pa'i dam pa'i chos </text></item>
<item><p>64a7</p><section>mdo sde</section><text>yongs su gzung bar nus so/ /byang chub sems dpa' yon tan gyi rgyal po snang bas gsol pa/ bcom ldan 'das yon tan la mi gnas shing yon tan dang bral la de bzhin gshegs pa'i yon tan don du </text></item>
<item><p>64a8</p><section>mdo sde</section><text>mi gnyer bas dam pa'i chos yongs su gzung bar mi nus te/ bcom ldan 'das bdag gis yon tan thams cad dang ma bral zhing byang chub sems dpa'i yon tan yang dag pa la gnas te de bzhin gshegs pa'i yon </text></item>
<item><p>64b1</p><section>mdo sde</section><text>tan yongs su btsal ba la mngon par brtson pas bcom ldan 'das kyi dam pa'i chos yongs su gzung bar bgyi'o/ /'jam dpal gzhon nur gyur pas gsol pa/ bcom ldan 'das gang 'di skad du bdag </text></item>
<item><p>64b2</p><section>mdo sde</section><text>gis dam pa'i chos yongs su gzung ngo zhes de skad mchi ba'i 'jig rten de ni rnam par smra ba legs so/ /bcom ldan 'das de ci'i slad du zhe na/ bcom ldan 'das byang chub kyi snying po la bzhugs nas </text></item>
<item><p>64b3</p><section>mdo sde</section><text>chos gang ma brnyes shing mngon par rdzogs par sangs ma rgyas pa de la yongs su gzung ba gang yang ma mchis so/ /bcom ldan 'das bdag gis chos thams cad yongs su mi gzung ba dang sems can </text></item>
<item><p>64b4</p><section>mdo sde</section><text>thams cad yongs su 'dzin pa 'dor du stsal ba'i slad du snying rje chen po'i chos nyid 'di gzung bar bgyi/ chos gang yang 'phros par mi bgyi/ 'phros pa dang bral bar yang mi bgyi'o/ /de nas bcom ldan </text></item>
<item><p>64b5</p><section>mdo sde</section><text>'das kyis 'jam dpal gzhon nur gyur pa la legs so zhes byi ba byin te/ 'jam dpal legs so legs so/ /de de bzhin no/ /ji skad smras pa bzhin te/ ngas chos gang yang ma thob par byang </text></item>
<item><p>64b6</p><section>mdo sde</section><text>chub kyi snying po la 'dug go/ /ma thob bzhin du byang chub kyi snying po las langs so/ /'jam dpal gyis gsol pa/ bcom ldan 'das byang chub kyi snying po la bzhugs sam ci nas gang 'di skad du ngas </text></item>
<item><p>64b7</p><section>mdo sde</section><text>ma thob bzhin du byang chub kyi snying po las langs shes gsung / gal te bzhugs na ni byang chub la gnyis 'jug par 'gyur te/ bcom ldan 'das kyang gzhan la byang chub kyi snying po yang gzhan du 'jug par </text></item>
<item><p>64b8</p><section>mdo sde</section><text>'gyur ro/ /bcom ldan 'das byang chub ni gnyis kyis rab tu phye ba ma lags so/ /bcom ldan 'das kyis bka' stsal pa/ 'jam dpal nga byang chub kyi snying po'i ngo bo nyid kyi rjes su zhugs pa'i phyir </text></item>
<item><p>65a1</p><section>mdo sde</section><text>byang chub kyi snying po la 'dug go/ /nga'i ngo bo nyid gang yin pa de byang chub kyi snying po'i ngo bo nyid de byang chub kyang de'i ngo bo nyid sems can thams cad de'i ngo bo nyid/ chos thams cad kyang de'i </text></item>
<item><p>65a2</p><section>mdo sde</section><text>ngo bo nyid do/ /'jam dpal byang chub kyi snying por gang ngas mngon par rdzogs par sangs rgyas pa de ni ngo bo nyid gcig pa'o/ /ro gcig pa'o/ /mngon par rdzogs par sangs rgyas nas kyang de bzhin gshegs </text></item>
<item><p>65a3</p><section>mdo sde</section><text>pas byang chub kyi snying po las rnam par grol ba'i chos gang yang ma gzigs so/ /byang chub mnyam pa nyid pas chos thams cad mnyam pa nyid du mngon par rdzogs par sangs rgyas so/ /mnyam pa nyid ni chos gang gi grangs </text></item>
<item><p>65a4</p><section>mdo sde</section><text>su 'gro ba ma yin te grangs med pa grangs dang bral ba'o/ /de'i phyir de bzhin gshegs pa 'dus ma byas pa zhes bya'o/ /'jam dpal de bzhin gshegs pa ni 'dus ma byas thob pa ste/ 'dus byas thams cad </text></item>
<item><p>65a5</p><section>mdo sde</section><text>las shin du 'das so/ /'jam dpal gang dag de bzhin gshegs pa'i bstan pa 'di la mos pa de dag thams cad de bzhin gshegs pa'i rnam par grol bas rnam par grol bar 'gyur ro/ /rnam par grol nas chos </text></item>
<item><p>65a6</p><section>mdo sde</section><text>nyid de las 'da' bar mi 'gyur ro/ /de nas byang chub sems dpa' gang dag byang chub sems dpa' blo gros rgya mtsho dang lhan cig tu 'jig rten gyi khams mi mjed 'dir lhags pa de dag gis bstan pa 'di thos </text></item>
<item><p>65a7</p><section>mdo sde</section><text>nas tshim zhing mgu la yi rangs shing rab tu dga' ste dga' ba dang yid bde ba skyes nas bdag cag sangs rgyas kyi zhing 'dir legs par lhags pa dang / bcom ldan 'das dang / 'jam dpal gzhon nur gyur </text></item>
<item><p>65a8</p><section>mdo sde</section><text>pa dang / skyes bu dam pa 'di dag kyang mthong ba dang / chos zab mo bstan pa 'di yang thos pa ni bdag cag gis rnyed pa legs par rnyed do zhes ched du brjod pa ched du brjod do/ /gang du chos kyi rnam grangs 'di gnas par </text></item>
<item><p>65b1</p><section>mdo sde</section><text>'gyur ba der sangs rgyas byung bar blta'o/ /gang du chos kyi rnam grangs 'di spyod par 'gyur ba der chos kyi 'khor lo rab tu bskor bar blta'o/ /de ltar byung ba 'am de bzhin gshegs pa yongs su mya ngan las 'das kyang </text></item>
<item><p>65b2</p><section>mdo sde</section><text>rung ste/ gang dag chos kyi rnam grangs 'di nyan pa dang / thos nas kyang mos pa dang / 'dzin pa dang / 'chang ba dang / klog pa dang / kun chub par byed pa dang / gzhan la yang rgya cher yang dag par rab tu ston par </text></item>
<item><p>65b3</p><section>mdo sde</section><text>'gyur ba'i sems can de dag kyang rnyed pa legs par rnyed pa dag go/ bcom ldan 'das kyis bka' stsal pa/ rigs kyi bu dag khyed kyis ji ltar byang chub sems dpas rnyed pa legs par rnyed pa shes sam/</text></item>
<item><p>65b4</p><section>mdo sde</section><text>de dag gis gsol pa/ bcom ldan 'das byang chub sems dpa' rnams kyi rnyed pa legs par rnyed pa ni bcu po 'di dag ste/ rnyed pa chen po bsam gyis mi khyab par 'gyur ba dag go/ /bcu gang zhe na/ 'di lta ste/ sangs rgyas </text></item>
<item><p>65b5</p><section>mdo sde</section><text>'byung ba mnyes par byed pa rab tu 'thob pa dang / mthong nas kyang lhag pa'i bsam pas de la dad pa rab tu 'thob pa dang / sems dad nas chos mnyan pa rab tu 'thob pa dang chos thos nas kyang the tsom ma mchis </text></item>
<item><p>65b6</p><section>mdo sde</section><text>pa rab tu 'thob pa dang / the tsom ma mchis nas kyang rab tu 'byung ba 'thob pa dang / rab tu byung nas kyang 'tsho ba yongs su dag pa rab tu 'thob pa dang / 'tsho ba yongs su dag nas kyang chos bstan pa la mkhas pa </text></item>
<item><p>65b7</p><section>mdo sde</section><text>rab tu 'thob pa dang / tshe rabs tshe rabs su byang chub kyi sems rab tu 'thob pa dang / byang chub kyi sems ma brjed nas kyang byang chub sems dpa'i sde snod kyi chos mnyan pa rab tu 'thob pa dang / byang chub sems </text></item>
<item><p>65b8</p><section>mdo sde</section><text>dpa'i sde snod thos nas kyang sgrub pa rab tu 'thob pa ste/ bcom ldan 'das rnyed pa bcu po de dag ni rnyed pa chen po bsam gyis mi khyab par 'gyur ba dag go/ /de la rab tu gnas pa'i byang chub sems dpa' sems </text></item>
<item><p>66a1</p><section>mdo sde</section><text>dpa' chen po dag ni rnyed pa legs par rnyed pa zhes bgyi'o/ /bcom ldan 'das kyis bka' stsal pa/ skyes bu dam pa dag khyed kyis byang chub sems dpa' sems dpa' chen po rnams kyi rnyed pa de dag </text></item>
<item><p>66a2</p><section>mdo sde</section><text>legs par smras pa ni legs so legs so/ /bstan pa 'di bshad pa na srog chags sum khri drug stong gis bla na med pa yang dag par rdzogs pa'i byang chub tu sems bskyed do/ /yongs su gtad pa'i </text></item>
<item><p>66a3</p><section>mdo sde</section><text>le'u ste bdun pa rdzogs te/ 'phags pa blo gros rgya mtshos zhus pa phyed gong ma'o// //bam po drug pa/ de nas bcom ldan 'das la byang chub sems dpa' blo gros rgya </text></item>
<item><p>66a4</p><section>mdo sde</section><text>mtshos 'di skad ces gsol to/ /bcom ldan 'das 'di lta ste/ lha dang mi'i phun sum tshogs pa myong bar bgyi ba dang / mya ngan las 'das pa'i phun sum tshogs pa bla na med pa thob par bgyi </text></item>
<item><p>66a5</p><section>mdo sde</section><text>ba'i slad du ji tsam du theg pa chen po sems can thams cad la phan par bgyid par gyur pa ni ngo mtshar to/ /bcom ldan 'das theg pa chen po sdud par 'gyur ba'i chos rnams ni gang lags/ theg pa chen po </text></item>
<item><p>66a6</p><section>mdo sde</section><text>la gces spras bgyid pa'i chos rnams ni gang lags/ theg pa chen po la dka' ba bgyid pa'i chos rnams ni gang lags/ theg pa chen po ston par 'gyur ba'i chos rnams ni gang lags/ bcom ldan </text></item>
<item><p>66a7</p><section>mdo sde</section><text>'das theg pa chen po'i bar chad du 'gyur ba'i chos rnams ni gang lags/ bcom ldan 'das ci'i slad du theg pa chen po la theg pa chen po zhes bgyi/ de skad ces gsol pa dang / bcom ldan 'das kyis </text></item>
<item><p>66a8</p><section>mdo sde</section><text>byang chub sems dpa' blo gros rgya mtsho la 'di skad ces bka' stsal to/ /blo gros rgya mtsho de'i phyir nyon cig dang bstan par bya'o/ /blo gros rgya mtsho theg pa chen po sdud par 'gyur ba'i chos gcig ste/</text></item>
<item><p>66b1</p><section>mdo sde</section><text>chos gcig po gang zhe na/ 'di lta ste/ byang chub kyi sems brjed pa med cing bag yod pa ste/ blo gros rgya mtsho 'di ni theg pa chen po sdud par 'gyur ba'i chos gcig go/ blo gros rgya mtsho gzhan yang theg </text></item>
<item><p>66b2</p><section>mdo sde</section><text>pa chen po sdud par 'gyur ba'i chos gcig ste/ chos gcig po gang zhe na/ 'di lta ste/ bya bar 'jug pa la zhugs shing rnam par smin pa la yid ches pa'o/ /gzhan yang chos gcig ste/ 'di lta ste/</text></item>
<item><p>66b3</p><section>mdo sde</section><text>bstan pa'i chos dang mi 'gal ba yang dag pa'i lta ba'o/ /gzhan yang chos gcig ste/ de sdug pa dang mi sdug pa bsal te sems can thams cad la sems mnyam pa nyid do/ /gzhan yang chos gcig </text></item>
<item><p>66b4</p><section>mdo sde</section><text>ste/ thams cad bskyab pa dang ldan pa'i byams pa chen po'o/ /gzhan yang chos gcig ste/ bdag bde ba la mi chags pa'i snying rje chen po'o/ /gzhan yang chos gcig ste/ sangs rgyas kyi </text></item>
<item><p>66b5</p><section>mdo sde</section><text>sku 'dod pa'i sangs rgyas rjes su dran pa'o/ /gzhan yang chos gcig ste/ chos sgrub pa'i snying por byed pa'i chos rjes su dran pa'o/ /gzhan yang chos gcig ste/ phyir mi ldog pa'i dge 'dun dang ldan pa'i </text></item>
<item><p>66b6</p><section>mdo sde</section><text>dge 'dun rjes su dran pa'o/ /gzhan yang chos gcig ste/ nyon mongs pa thams cad bsal ba'i gtong ba'i rjes su dran pa'o/ /gzhan yang chos gcig ste/ byang chub kyi sems ma brjed pa'i </text></item>
<item><p>66b7</p><section>mdo sde</section><text>tshul khrims rjes su dran pa'o/ /gzhan yang chos gcig ste/ rnam par dag pa'i chos dang ldan pa'i lha rjes su dran pa'o/ /gzhan yang chos gcig ste phan pa dang bde ba dang ldan pa'i phan par 'dod pa'o/ /</text></item>
<item><p>66b8</p><section>mdo sde</section><text>gzhan yang chos gcig ste/ bsam pa brtan par gyur cing mos pa drag po'o/ /gzhan yang chos gcig ste/ sems can thams cad rab tu thar bar bya ba la mchog tu dga' ba'o/ /gzhan yang chos gcig </text></item>
<item><p>67a1</p><section>mdo sde</section><text>ste/ chos zab mo la nges par 'byung ba'i dam pa'i chos yongs su tshol ba'o/ /gzhan yang chos gcig ste/ zang zing med pa'i sems kyis chos sbyin pa'o/ /gzhan yang chos gcig ste/ chos mnyan </text></item>
<item><p>67a2</p><section>mdo sde</section><text>pa'i phyir lhag pa rnams la nad par 'du shes pa'o/ /gzhan yang chos gcig ste/ chos la sman du 'du shes pa'o/ /gzhan yang chos gcig ste/ bdag la sman par 'du shes pa'o/ /gzhan yang chos gcig </text></item>
<item><p>67a3</p><section>mdo sde</section><text>ste/ dam pa'i chos yun ring du gnas pa'i phyir kun du srung ba'o/ /gzhan yang chos gcig ste/ dkon mchog gsum gyi rigs mi gcod pa'o/ /gzhan yang chos gcig ste/ mi brkam zhing ngan ngon gyis chog </text></item>
<item><p>67a4</p><section>mdo sde</section><text>shes pa'o/ /gzhan yang chos gcig ste/ bdog pa thams cad yongs su gtong ba la zhum pa med pa'o/ /gzhan yang chos gcig ste/ rang gi tshul khrims kyis tshul khrims 'chal ba'i sems can yongs </text></item>
<item><p>67a5</p><section>mdo sde</section><text>su smin par byed pa'o/ /gzhan yang chos gcig ste/ nyes par byed pa la gsher mi gnyer ba'i bzod pa'o/ /gzhan yang chos gcig ste/ legs pa byas pa la lan blan pa'i blo'o/ /gzhan yang chos </text></item>
<item><p>67a6</p><section>mdo sde</section><text>gcig ste/ byas pa mi gzo ba la snying rje'i blo'o/ /gzhan yang chos gcig ste/ byas pa gzo ba rnams la rim gro bya ba'i blo'o/ /gzhan yang chos gcig ste/ mi shes pa rnams la nga rgyal med pa'o/ /</text></item>
<item><p>67a7</p><section>mdo sde</section><text>gzhan yang chos gcig ste/ shes pa rnams kyi rjes su slob pa'o/ /gzhan yang chos gcig ste/ dge ba'i rtsa ba la lhag pa'i bsam pa'i sems mi 'dor ba'o/ /gzhan yang chos gcig ste/ mi dge ba'i </text></item>
<item><p>67a8</p><section>mdo sde</section><text>sems kyi rjes su mi 'jug pa'o/ /gzhan yang chos gcig ste/ tshul 'chos pa med cing kha bsag med pas sdom pa gsum yongs su dag pa'o/ /gzhan yang chos gcig ste/ chos smra ba rnams la ston pa </text></item>
<item><p>67b1</p><section>mdo sde</section><text>dang bla ma ltar phangs par rim gro byed pa'o/ /gzhan yang chos gcig ste/ 'jig rten rgyang phan pa dang ma 'dres pa legs par thos pa'i chos nyan pa'o/ /gzhan yang chos gcig ste/ dge ba'i rtsa ba yongs </text></item>
<item><p>67b2</p><section>mdo sde</section><text>su sbyang ba yongs su dag nas 'khor ba na yongs su mi skyo ba'o/ /gzhan yang chos gcig ste/ de bzhin gshegs pa bzhugs pa rnams sam yongs su mya ngan las 'das pa rnams la mchod pa byed pas mi </text></item>
<item><p>67b3</p><section>mdo sde</section><text>ngoms pa'o/ /gzhan yang chos gcig ste/ sems can thams cad kyis gsol ba ma btab par bshes gnyen byed pa'o/ /gzhan yang chos gcig ste/ dngos po thams cad la mi gnas shing yongs su mi </text></item>
<item><p>67b4</p><section>mdo sde</section><text>'dzin mi chags pa'o/ /gzhan yang chos gcig ste/ khyim na gnas pa'i skyon rig nas rtag par rgyun du rab tu 'byung ba la gzhol ba'o/ /gzhan yang chos gcig ste/ skyes bu dam pa'i las rnams la </text></item>
<item><p>67b5</p><section>mdo sde</section><text>zhugs pa'o/ /gzhan yang chos gcig ste/ nges par byas pa la zhugs pa'i byang chub kyi lam gyi tshogs bsogs pa'o/ /gzhan yang chos gcig ste/ theg pa mtshungs par yang dag par zhugs pa </text></item>
<item><p>67b6</p><section>mdo sde</section><text>rnams la zhe mi sdang ba'o/ /gzhan yang chos gcig ste/ byang chub kyi sems yang dag par 'dzin du gzhug pa la yongs su mi skyo ba'o/ /gzhan yang chos gcig ste/ gsang ba'i sngags rnams kun </text></item>
<item><p>67b7</p><section>mdo sde</section><text>du srung bas rnam par 'phros par mi byed pa'o/ /gzhan yang chos gcig ste/ chos dang bzo yongs su btsal ba shes pa'o/ /gzhan yang chos gcig ste/ bden pa'i ngag la rab tu gnas pas chos </text></item>
<item><p>67b8</p><section>mdo sde</section><text>mthong ba'o/ /gzhan yang chos gcig ste/ kha 'og tu lus 'khrus par byed pa'o/ /gzhan yang chos gcig ste/ 'gyod pa med pa'i sems kyis sbyin pa 'gyed pa'o/ /gzhan yang chos gcig ste/</text></item>
<item><p>68a1</p><section>mdo sde</section><text>bdud kyi las rnams rtogs nas yongs su spong ba'o/ /gzhan yang chos gcig ste/ nga rgyal dang bral ba'i ye shes kyi las so/ /gzhan yang chos gcig ste/ shes kyi khe bral bar dgon </text></item>
<item><p>68a2</p><section>mdo sde</section><text>pa na gnas pa'o/ /gzhan yang chos gcig ste/ lhag pa'i nga rgyal dang bral zhing bdag la mi bstod gzhan la mi smod pa'o/ /gzhan yang chos gcig ste/ nyon mongs pa dang bral zhing 'jig rten gyi rjes </text></item>
<item><p>68a3</p><section>mdo sde</section><text>su 'thun pa'o/ /gzhan yang chos gcig ste/ 'tsho ba yongs su dag ste dben pa la dga' ba'o/ /gzhan yang chos gcig ste/ tshul bzhin la brtson pas nang du yang dag 'jog pa'o/ /gzhan yang chos </text></item>
<item><p>68a4</p><section>mdo sde</section><text>gcig ste/ mang du thos nas sems nges par sems pa'o/ /gzhan yang chos gcig ste/ yang dag par rab tu brtson pa'i rnal 'byor spyod pa'i sa'o/ /gzhan yang chos gcig ste/ stong pa nyid kyi </text></item>
<item><p>68a5</p><section>mdo sde</section><text>spyod yul gyi chos la so sor rtog pa'o/ /gzhan yang chos gcig ste/ rnyed pa dang ma rnyed pas khengs pa med cing gdung ba med pa'o/ /gzhan yang chos gcig ste/ 'du 'dzis 'jigs shing skrag </text></item>
<item><p>68a6</p><section>mdo sde</section><text>nas gcig pu dga' ba'o/ /gzhan yang chos gcig ste/ chos kyis rnyed pa gzhan dag dang kun tu 'ged pa'o/ /gzhan yang chos gcig ste/ 'phags pa'i bden pa shes pa la mkhas pa'o/ /</text></item>
<item><p>68a7</p><section>mdo sde</section><text>gzhan yang chos gcig ste/ shes pa thams cad la slob dpon dpe mkhyud med pa'o/ /gzhan yang chos gcig ste/ ma bslabs pa rnams bslab pa la sbyor zhing mi brnyas pa'o/ /gzhan yang chos gcig </text></item>
<item><p>68a8</p><section>mdo sde</section><text>ste/ rnyed pa dang ma rnyed pa rnams la las kyi rnam par smin pa la yid ches shing yongs su gdung ba med pa'o/ /gzhan yang chos gcig ste/ gus par byas te chos nyan pa rnams la chos ston pa'o/ /</text></item>
<item><p>68b1</p><section>mdo sde</section><text>gzhan yang chos gcig ste/ sdug pa rnams la rjes su chags pa spangs nas sems can thams cad la sems mnyam pa nyid do/ /gzhan yang chos gcig ste/ chos smra ba rnams la g.yo ba med par legs so </text></item>
<item><p>68b2</p><section>mdo sde</section><text>zhes bya ba sbyin pa'o/ /gzhan yang chos gcig ste/ cang shes kyi sems kyis sems can thams cad kyi khur khyer ba'o/ /gzhan yang chos gcig ste/ pha rol tu phyin pa rnams la sbyor ba yongs su tshol ba'o/ /</text></item>
<item><p>68b3</p><section>mdo sde</section><text>gzhan yang chos gcig ste/ byang chub kyi lam gyi tshogs sogs pa'i brtson 'grus so/ /gzhan yang chos gcig ste/ dad pa'i rtsa ba brtan zhing mi g.yo ba'o/ /gzhan yang chos gcig ste/ yul 'khor </text></item>
<item><p>68b4</p><section>mdo sde</section><text>bsod snyoms don yod par yongs su spyod pa'o/ /gzhan yang chos gcig ste/ nor bdun yang dag par 'du bas dbul ba med pa'o/ /gzhan yang chos gcig ste/ snying po blangs pa'i srog gi dbang po'o/ /</text></item>
<item><p>68b5</p><section>mdo sde</section><text>gzhan yang chos gcig ste/ thabs la mkhas pas sems can yongs su smin par byed pa'o/ /gzhan yang chos gcig ste/ chos kyi mchod sbyin sbyin pas bsdu ba'i dngos po'o/ /gzhan yang chos gcig ste/</text></item>
<item><p>68b6</p><section>mdo sde</section><text>rtsod pa med la lhur len pa'i chos kyi gtam mo/ /gzhan yang chos gcig ste/ klan ka mi tshol ba'i sems kyis mnyan pa'o/ /gzhan yang chos gcig ste/ dge sbyong gi dri ma dang bral ba'i dge sbyong nyid do/ /</text></item>
<item><p>68b7</p><section>mdo sde</section><text>gzhan yang chos gcig ste/ 'dre ba med par grong dang grong khyer dang grong rdal du 'jug pa'o/ /gzhan yang chos gcig ste/ rang gi 'khrul pa la so sor rtog pas sems can thams cad kun srung ba'o/ /gzhan yang chos </text></item>
<item><p>68b8</p><section>mdo sde</section><text>gcig ste/ 'jig rten gyi sna tshogs la btang snyoms su byed pa'o/ /gzhan yang chos gcig ste/ dge ba'i bshes gnyen rnams la mi slu ba'o/ /gzhan yang chos gcig ste/ rang gi sems yongs su dag pas </text></item>
<item><p>69a1</p><section>mdo sde</section><text>sems can thams cad kyi sems yongs su dag par shes pa'o/ /gzhan yang chos gcig ste/ bcos ma ma yin pas bsam pa dag pa'o/ /gzhan yang chos gcig ste/ khyad par du 'gro bas lhag </text></item>
<item><p>69a2</p><section>mdo sde</section><text>pa'i bsam pa dag pa'o/ /gzhan yang chos gcig ste/ legs par byed pa'i las byed pas sbyor ba dag pa'o/ /gzhan yang chos gcig ste/ bsod nams yongs su dag pas mtshan yongs su dag pa'o/ /gzhan </text></item>
<item><p>69a3</p><section>mdo sde</section><text>yang chos gcig ste/ shes pa yongs su dag pas nyon mongs pa yongs su dag pa'o/ /gzhan yang chos gcig ste/ sems can yongs su dag pas zhing yongs su dag pa'o/ /gzhan yang chos gcig ste/ mtshan </text></item>
<item><p>69a4</p><section>mdo sde</section><text>ma med pa la so sor brtags te yongs su bsngo ba la mkhas pa'o/ /gzhan yang chos gcig ste/ rjes su 'thun pa'i chos kyi bzod pa'o/ /gzhan yang chos gcig ste/ rnam par thar pa'i sgo gsum yongs su </text></item>
<item><p>69a5</p><section>mdo sde</section><text>bsgoms nas nges par gyur pa la so sor rtog pa'o/ /gzhan yang chos gcig ste/ gnas med pa la gnas pas gnas brtan pa'o/ /gzhan yang chos gcig ste/ mngon par shes pas rnam par rtsen </text></item>
<item><p>69a6</p><section>mdo sde</section><text>zhing zag pa zad pa shes pa la 'jug pa'o/ /gzhan yang chos gcig ste/ zhi gnas dang lhag mthong gis yongs su sbyang ba byas pa'i rigs pa dang rnam par grol ba'o/ /gzhan yang chos gcig ste/ thabs </text></item>
<item><p>69a7</p><section>mdo sde</section><text>kyis yang dag par zin pa'i shes rab sgom pa'o/ /gzhan yang chos gcig ste/ khams gsum gyi snying po thob pa byang chub kyi snying po'i rgyan no/ /gzhan yang chos gcig ste/ 'di lta ste chos thams cad </text></item>
<item><p>69a8</p><section>mdo sde</section><text>mnyam pa nyid du mngon par rdzogs par khong du chud pas bla na med pa yang dag par rdzogs pa'i byang chub pa'o/ /blo gros rgya mtsho gzhan yang theg pa chen po sdud par 'gyur ba'i chos gcig ste/ chos gcig po gang zhe na/ 'di </text></item>
<item><p>69b1</p><section>mdo sde</section><text>lta ste/ chos thams cad rang bzhin gyis ma skyes pa dang ma byung bar rig nas mi skye ba'i chos la bzod pa rab tu thob pa ste/ blo gros rgya mtsho 'di ni theg pa chen po sdud par 'gyur ba'i chos gcig go/ /blo gros rgya mtsho chos </text></item>
<item><p>69b2</p><section>mdo sde</section><text>de dag ni theg pa chen po sdud par 'gyur ba dang / 'dzin pa dang / gnas pa thams cad 'dod par 'gyur ba dag go/ /blo gros rgya mtsho gzhan yang theg pa chen po la gces spras byed pa'i chos gnyis te/ gnyis </text></item>
<item><p>69b3</p><section>mdo sde</section><text>gang zhe na/ 'di lta ste/ sangs rgyas kyi chos rnams la mos pa dang / nyan thos dang rang sangs rgyas kyi chos rnams la 'dod pa med pa ste/ blo gros rgya mtsho chos gnyis po de dag ni theg pa chen po la gces spras byed pa'o/ /</text></item>
<item><p>69b4</p><section>mdo sde</section><text>blo gros rgya mtsho theg pa chen po la dga' ba byed pa'i chos gnyis te gnyis gang zhe na/ mos pas rnam par grol ba de kun du spong ba dang / rnam par grol ba de'i phyir chos ston pa ste/ blo gros rgya mtsho chos gnyis po de dag </text></item>
<item><p>69b5</p><section>mdo sde</section><text>ni theg pa chen po la dga' ba byed pa'o/ /blo gros rgya mtsho theg pa chen po la gces spras byed pa'i chos gnyis te/ gnyis gang zhe na/ byang chub kyi sems las mi nyams pa dang / sems la lta ba la brtan pa'o/ /</text></item>
<item><p>69b6</p><section>mdo sde</section><text>dka' ba byed pa'i chos gnyis te/ byang chub kyi sems la sgyu ma lta bur so sor rtog pa dang / sems can thams cad la bdag med par so sor rtog pa'o/ /gces spras byed pa'i chos gnyis te/ bsam pa mi 'dor ba </text></item>
<item><p>69b7</p><section>mdo sde</section><text>dang / sbyor ba bcos ma ma yin pa'o/ /dka' ba byed pa'i chos gnyis te/ rtsa ba yongs su dag pa'i bsam pa dang / byed pa med cing bral ba yang ma yin par bsod nams stsogs pa'o/ /gces spras byed pa'i chos </text></item>
<item><p>69b8</p><section>mdo sde</section><text>gnyis te/ dge ba'i rtsa ba rnams la sbyor ba dang / sbyor ba yang nyams 'og tu chud par byed pa'o/ /dka' ba byed pa'i chos gnyis te/ spros pa med par sbyor ba dang / sbyor ba nyams 'og tu chud par byed pas dben pa'o/ /</text></item>
<item><p>70a1</p><section>mdo sde</section><text>gces spras byed pa'i chos gnyis te/ lhag pa'i bsam pas khyad par du 'gro ba dang / khyad par gyis khyad par du lhag par dmigs pa'o/ /dka' ba byed pa'i chos gnyis te/ bdag nyid nyes pa mi byed </text></item>
<item><p>70a2</p><section>mdo sde</section><text>pa dang / gzhan yang nyes pa las 'byin pa'o/ /gces spras byed pa'i chos gnyis te/ bdog pa thams cad yongs su gtong ba dang / rnam par smin pa la mi re ba'o/ /dka' ba byed pa'i chos gnyis te/ mnyam </text></item>
<item><p>70a3</p><section>mdo sde</section><text>pa'i sems gtong ba dang / yongs su bsngo ba la mkhas pa'o/ /gces spras byed pa'i chos gnyis te/ bslab pa ma nyams pa dang / skye bar smon pa med pa'o/ /dka' ba byed pa'i chos gnyis te/ tshul khrims </text></item>
<item><p>70a4</p><section>mdo sde</section><text>'chal pa rnams la cher snying rje ba dang / bdag la mi bstod pa'o/ /gces spras byed pa'i chos gnyis te/ bzod cing des pa dang / byang chub tu yongs su bsngo ba'o/ /dka' ba byed pa'i chos gnyis te/ rjes </text></item>
<item><p>70a5</p><section>mdo sde</section><text>su chags pa 'dor ba dang / rje bo la bzod pa bsgom pa'o/ /gces spras byed pa'i chos gnyis te/ dge ba'i chos thams cad yongs su btsal bar rtsom pa'i brtson 'grus dang / dge ba'i rtsa ba la yi rang </text></item>
<item><p>70a6</p><section>mdo sde</section><text>ba'o/ /dka' ba byed pa'i chos gnyis te/ lus dang sems dben pa dang / sems gnas pa yongs su thar bar byed pa'o/ /gces spras byed pa'i chos gnyis te/ bsam gtan gyi yan lag yang </text></item>
<item><p>70a7</p><section>mdo sde</section><text>dag par sdud pa dang / sems las su rung ba'o/ /dka' ba byed pa'i chos gnyis te/ bsam gtan las ldog pa shes pa dang / 'dod pa'i khams la smod pa'o/ /gces spras byed pa'i chos gnyis te/</text></item>
<item><p>70a8</p><section>mdo sde</section><text>chos don du gnyer ba dang chos 'dod pa'o/ /dka' ba byed pa'i chos gnyis te chos la so sor rtog pa dang / chos nges par sems pa'o/ /gces spyas byed pa'i chos gnyis te/ dge ba'i bshes la rten pa dang /</text></item>
<item><p>70b1</p><section>mdo sde</section><text>bla ma la gus par sten pa'o/ /dka' ba byed pa'i chos gnyis te gus pa dang bka' blo bde ba'o/ /gces spras byed pa'i chos gnyis te/ dus dang dus ma yin par yongs su 'dri ba dang / don myong bar byed pa'o/ /</text></item>
<item><p>70b2</p><section>mdo sde</section><text>dka' ba byed pa'i chos gnyis te/ don shes pa dang / chos shes pa'o/ /gces spras byed pa'i chos gnyis te/ thos pa'i nor gyis mi ngoms pa dang / thos pa'i shes rab kyis ngoms mi myong ba'o/ /dka' </text></item>
<item><p>70b3</p><section>mdo sde</section><text>ba byed pa'i chos gnyis te/ tshul bzhin chos la so sor rtog pa dang / tshul bzhin ma yin pa'i chos rnam par spong ba'o/ /gces spras byed pa'i chos gnyis te/ chos ston pa dang / chos nyan pa rnams la snying </text></item>
<item><p>70b4</p><section>mdo sde</section><text>rje ba'o/ /dka' ba byed pa'i chos gnyis te/ slob dpon dpe mkhyud med pa dang / zang zing med pa'i sems kyis chos ston pa'o/ /gces spras byed pa'i chos gnyis te/ rna ba blags te nyan pa dang /</text></item>
<item><p>70b5</p><section>mdo sde</section><text>thams cad du sems kyis sems pa'o/ /dka' ba byed pa'i chos gnyis te/ sgrib pa sel ba dang / byang chub kyi yan lag sgom pa'o/ /gces spras byed pa'i chos gnyis te/ mchog tu dga' ba thob pa dang /</text></item>
<item><p>70b6</p><section>mdo sde</section><text>dga' ba myong ba'o/ /dka' ba byed pa'i chos gnyis te/ rung ba rnams la tshod shes pa dang / bdag shes pa la 'jug pa'o/ /gces spras byed pa'i chos gnyis te/ las kyi rnam par smin pa la yid ches pa </text></item>
<item><p>70b7</p><section>mdo sde</section><text>dang / legs par bya ba'i las byed pa'o/ /dka' ba byed pa'i chos gnyis te/ las med cing rnam par smin pa med par mos pa dang / dge ba'i chos kyang ston pa'o/ /gces spras byed pa'i chos gnyis te/</text></item>
<item><p>70b8</p><section>mdo sde</section><text>tshig dben pa dang / 'phags pa'i skye bo la mi slu ba'o/ /dka' ba byed pa'i chos gnyis te/ ji skad smras pa de bzhin du byed pa dang / sangs rgyas kyi tshul mi 'khrugs par byed pa'o/ /gces spras byed </text></item>
<item><p>71a1</p><section>mdo sde</section><text>pa'i chos gnyis te/ lus yongs su dag pa dang / mi dge ba rnam gsum yongs su spong ba'o/ /dka' ba byed pa'i chos gnyis te/ rus gzugs brnyan lta bu dang / rtswa dang rtsig pa dang shing </text></item>
<item><p>71a2</p><section>mdo sde</section><text>lta bur so sor rtog pa'o/ /gces spras byed pa'i chos gnyis te/ ngag yongs su dag pa dang / ngag gi skyon bzhi yongs su spong ba'o/ /dka' ba byed pa'i chos gnyis te chos brjod du med par khong du chud pa </text></item>
<item><p>71a3</p><section>mdo sde</section><text>dang / sgra thams cad brag cha dang mtshungs par shes pa'o/ /gces spras byed pa'i chos gnyis te/ sems yongs su dag pa dang / brnab sems dang gnod sems dang log par lta ba yongs su spong ba'o/ /dka' </text></item>
<item><p>71a4</p><section>mdo sde</section><text>ba byed pa'i chos gnyis te/ nang nye bar zhi ba dang / phyi rol tu mi rgyu ba'o/ /gces spras byed pa'i chos gnyis te/ byams pa sgom pa dang / sems can thams cad la sems mnyam pa nyid do/ /dka' ba byed pa'i </text></item>
<item><p>71a5</p><section>mdo sde</section><text>chos gnyis te/ nam mkha' ltar rnam par dag cing dri ma med pa'i byams pa dang / sems can thams cad yongs su bskyab pa'i phyir yongs su sngo ba'o/ /gces spras byed pa'i chos gnyis te/ snying rje chen po </text></item>
<item><p>71a6</p><section>mdo sde</section><text>mi 'dor ba dang / dge ba'i rtsa ba yongs su tshol ba la yongs su mi skyo ba'o/ /dka' ba byed pa'i chos gnyis te/ skye ba med par so sor rtog pa dang / nges par gyur pa kun tu bsrung ba'o/ /gces spras byed pa'i chos gnyis te/</text></item>
<item><p>71a7</p><section>mdo sde</section><text>chos la dga' bas dga' zhing mos pa dang / mi dga' ba spong ba'o/ /dka' ba byed pa'i chos gnyis te/ mi smra ba'i brtul zhugs yongs su rdzogs par byed pa dang / brtul zhugs ma yin pa spyod pa'o/ /gces </text></item>
<item><p>71a8</p><section>mdo sde</section><text>spras byed pa'i chos gnyis te/ rjes su chags pa 'dor ba dang / khong khro ba spong ba'o/ /dka' ba byed pa'i chos gnyis te/ btang snyoms sgom pa dang / sems can la lta ba yongs su spangs pa'o/ /gces </text></item>
<item><p>71b1</p><section>mdo sde</section><text>spras byed pa'i chos gnyis te/ sangs rgyas rjes su dran pa sgom pa dang / dran pa de la gnas par sems bskyed pa'o/ /dka' ba byed pa'i chos gnyis te/ chos kyi sku sgom pa dang / mtshan gyi sku yang sgrub pa'o/ /</text></item>
<item><p>71b2</p><section>mdo sde</section><text>gces spras byed pa'i chos gnyis te/ chos rjes su dran pa sgom pa dang / sems can rnams kyang chos la sbyor ba'o/ /dka' ba byed pa'i chos gnyis te/ 'dod chags dang bral ba'i chos nyid la so sor rtog pa dang /</text></item>
<item><p>71b3</p><section>mdo sde</section><text>'dod chags la spyod pa'i sems can rnams la cher snying rje ba'o/ /gces spras byed pa'i chos gnyis te/ byang chub sems dpa'i dge 'dun rjes su dran pa dang / phyir mi ldog pa'i dge 'dun la yang ston pa'o/ /dka' </text></item>
<item><p>71b4</p><section>mdo sde</section><text>ba byed pa'i chos gnyis te/ 'dus ma byas la yang rtog pa dang / 'bras bu thob pa yang kun tu bsrung ba'o/ /gces spras byed pa'i chos gnyis te/ tshul khrims rjes su dran pa dang / byang chub kyi sems mi brjed </text></item>
<item><p>71b5</p><section>mdo sde</section><text>pa'o/ /dka' ba byed pa'i chos gnyis te/ mngon par 'du byed pa med pa'i tshul khrims la so sor rtog pa dang / tshul khrims 'chal pa'i sems can sdud cing yongs su smin par byed pa'o/ /gces spras byed </text></item>
<item><p>71b6</p><section>mdo sde</section><text>pa'i chos gnyis te/ gtong ba rjes su dran pa dang / 'gyod pa med par gtong ba'o/ /dka' ba byed pa'i chos gnyis te/ rang gi nyon mongs pa 'dor ba dang / sems can thams cad kyi nyon mongs pa spong ba ston </text></item>
<item><p>71b7</p><section>mdo sde</section><text>pa'o/ /gces spras byed pa'i chos gnyis te/ lha rjes su dran pa dang / skye bar smon pa med pa'o/ /dka' ba byed pa'i chos gnyis te/ dran pa dang shes bzhin dang / sems g.yeng ba rnams dran pa la </text></item>
<item><p>71b8</p><section>mdo sde</section><text>'god pa'o/ /gces spras byed pa'i chos gnyis te/ bsod nams kyi tshogs dang / ye shes rnams kyi tshogs so/ /dka' ba byed pa'i chos gnyis te/ mngon par 'du byed pa med pa'i ye shes dang / bsod </text></item>
<item><p>72a1</p><section>mdo sde</section><text>nams kyi tshogs ma smad pa'o/ /gces spras byed pa'i chos gnyis te/ chags pa las shin tu 'da' ba dang / chags pas zhen pa yongs su 'grel pa'o/ /dka' ba byed pa'i chos gnyis te/</text></item>
<item><p>72a2</p><section>mdo sde</section><text>'dun pa drag pa dang / sgyu med cing g.yo med pa'o/ /gces spras byed pa'i chos gnyis te/ byas pa gzo ba dang / byas pa shes pa'o/ /dka' ba byed pa'i chos gnyis te/ 'dod pa'i 'dod chags spong ba </text></item>
<item><p>72a3</p><section>mdo sde</section><text>dang / dge ba'i chos la 'dun pa mi 'dor ba'o/ /gces spras byed pa'i chos gnyis te/ sdig pa thams cad 'chags pa dang / sdig pa thams cad mi byed pa'o/ /dka' ba byed pa'i chos gnyis te/ 'gyod pa </text></item>
<item><p>72a4</p><section>mdo sde</section><text>med pa dang / kun nas ldang ba med pa'o/ /gces spras byed pa'i chos gnyis te/ gzhan gyi bsod nams la rjes su yi rang ba dang / rang gi bsod nams kyis mi ngoms pa'o/ /dka' ba byed pa'i chos gnyis </text></item>
<item><p>72a5</p><section>mdo sde</section><text>te/ sdig pa thams cad zad pa shes pa dang / bsod nams bsags pa zhes pa'o/ /gces spras byed pa'i chos gnyis te/ sangs rgyas thams cad la gsol ba 'debs pa dang / chos thams cad yongs su </text></item>
<item><p>72a6</p><section>mdo sde</section><text>'dzin pa'o/ /dka' ba byed pa'i chos gnyis te/ chos gyi dbyings 'dres pa med pa dang / tshig rab tu dbye ba thams cad bstan pa shes pa'o/ /gces spras byed pa'i chos gnyis te/ yongs su bsngo ba la mkhas </text></item>
<item><p>72a7</p><section>mdo sde</section><text>pa dang / sems can thams cad dang thun mong du yongs su bsngo ba'o/ /dka' ba byed pa'i chos gnyis te/ mtshan ma med pa 'dres par byed pa dang / mtshan ma thams cad rnam par 'jig pa'o/ /gces spras </text></item>
<item><p>72a8</p><section>mdo sde</section><text>byed pa'i chos gnyis te/ stong pa nyid la rtog pa dang / sems can la yang lta ba'o/ /dka' ba byed pa'i chos gnyis te/ shes rab kyis lta ba med pa dang / thabs kyis lta ba dang bcas pa'o/ /gces </text></item>
<item><p>72b1</p><section>mdo sde</section><text>spras byed pa'i chos gnyis te/ dge ba'i rtsa ba 'dod pa dang / dge ba'i rtsa ba thams cad la sems can thams cad sbyor ba'o/ /dka' ba byed pa'i chos gnyis te/ smon pa med pa bsgom pa dang / bsams bzhin </text></item>
<item><p>72b2</p><section>mdo sde</section><text>du skye ba shes pa'o/ /gces spras byed pa'i chos gnyis te/ de ma chags pa dang / mi g.yo ba'o/ /dka' ba byed pa'i chos gnyis te/ nga rgyal med pa dang / des pa'o/ /gces spras byed pa'i chos gnyis te/</text></item>
<item><p>72b3</p><section>mdo sde</section><text>dgon pa la gnas pa dang / dgon pa'i yon tan myong ba'o/ /dka' ba byed pa'i chos gnyis te/ nyon mongs pa med par gnas pa dang / sems can thams cad yongs su skyob pa'o/ /gces spras byed pa'i </text></item>
<item><p>72b4</p><section>mdo sde</section><text>chos gnyis te/ 'dod pa chung ba dang / chog shes pa'o/ /dka' ba byed pa'i chos gnyis te/ rang gi nyon mongs pa tshol ba dang / sems can thams cad kyi nyon mongs pa spong ba tshol ba'o/ /gces spras byed </text></item>
<item><p>72b5</p><section>mdo sde</section><text>pa'i chos gnyis te/ nges par sems pa dang / so sor rtog pa'o/ /dka' ba byed pa'i chos gnyis te/ rang gi 'khrul pa la rtog pa dang / gzhan gyi 'khrul ba la skyon du mi lta ba'o/ /gces spras byed pa'i chos gnyis </text></item>
<item><p>72b6</p><section>mdo sde</section><text>te/ bdag la mi bstod pa dang / gzhan la mi smod pa'o/ /dka' ba byed pa'i chos gnyis te/ bdag la bdag med pa dang / sems can la sems can med pa'o/ /gces spras byed pa'i chos gnyis te/ rang gi </text></item>
<item><p>72b7</p><section>mdo sde</section><text>byed pa dang / gzhan gyis skabs mi rnyed pa'o/ /dka' ba byed pa'i chos gnyis te/ 'khor ba las ldog pa dang / 'khor ba nas sems can yongs su thar bar byed pa'o/ /gces spras byed pa'i chos gnyis te/</text></item>
<item><p>72b8</p><section>mdo sde</section><text>pha rol tu phyin pa yongs su tshol ba dang / pha rol tu phyin pa yongs su btsal ba rnams la ji skad bstan pa bzhin du gnas pa'o/ /dka' ba byed pa'i chos gnyis te/ gzhan la rag ma las pa'i shes pa rab tu thob pa dang /</text></item>
<item><p>73a1</p><section>mdo sde</section><text>gzhan dag kyang shes pa la rab tu sbyor ba'o/ /gces spras byed pa'i chos gnyis te/ 'thob pa dang bkur bsti dang tshigs su bcad pa don du mi gnyer ba dang / dam pa'i chos yongs su btsal ba don du </text></item>
<item><p>73a2</p><section>mdo sde</section><text>gnyer ba'o/ /dka' ba byed pa'i chos gnyis te/ phan ma btags pa rnams la yang phan 'dogs pa dang / phan btags pa rnams la yang lhag par dga' ba med pa'o/ /gces spras byed pa'i chos gnyis te/</text></item>
<item><p>73a3</p><section>mdo sde</section><text>byams pa chen po thug pa med par byas pa dang / snying rje chen po yongs su chad pa med pa'o/ /dka' ba byed pa'i chos gnyis te/ rgal nas 'jug pa dang / ma rgal ba rnams sgrol ba'o/ /gces spras byed pa'i chos </text></item>
<item><p>73a4</p><section>mdo sde</section><text>gnyis te/ sems can thams cad yon tan yang dag par 'dzin du 'jug pa dang / yon tan med pa'i sems can rnams la cher snying rje ba'o/ /dka' ba byed pa'i chos gnyis te/ slar mi byed pa rnams la yang </text></item>
<item><p>73a5</p><section>mdo sde</section><text>phyir byed pa dang / phyir byed pa rnams la yang rlom sems med pa'o/ /gces spras byed pa'i chos gnyis te/ lus ma zhugs pa'i dran pa la gnas pa dang / lus yongs su dag pa la gnas pa'o/ /dka' </text></item>
<item><p>73a6</p><section>mdo sde</section><text>ba byed pa'i chos gnyis te/ lus la lus kyi rjes su blta ba dang / lus dang lhan cig song ba'i rnam par rtog pas rnam par mi rtog pa'o/ /gces spras byed pa'i chos gnyis te/ tshor ba la zhugs pa'i </text></item>
<item><p>73a7</p><section>mdo sde</section><text>dran pa la gnas pa dang / bde ba dang sdug bsngal gyi tshor ba gnyis kyis mi phigs pa'o/ /dka' ba byed pa'i chos gnyis te/ tshor ba rnams la tshor ba'i rjes su blta ba dang / tshor ba dang lhan cig song ba'i rnam </text></item>
<item><p>73a8</p><section>mdo sde</section><text>par rtog pas rnam par mi rtog pa'o/ /gces spras byed pa'i chos gnyis te/ sems la zhugs pa'i dran pa la gnas pa dang / sems yongs su dag pa la gnas pa'o/ /dka' ba byed pa'i chos gnyis te/</text></item>
<item><p>73b1</p><section>mdo sde</section><text>sems la sems kyi rjes su blta ba dang / sems dang lhan cig song ba'i rnam par rtog pas rnam par mi rtog pa'o/ /gces spras byed pa'i chos gnyis te/ chos la zhugs pa'i dran pa la gnas pa dang / chos </text></item>
<item><p>73b2</p><section>mdo sde</section><text>rab tu rnam par 'byed pa shes pa'o/ /dka' ba byed pa'i chos gnyis te/ chos rnams la chos kyi rjes su blta ba dang / chos dang lhan cig song ba'i rnam par rtog pas rnam par mi rtog pa'o/ /gces </text></item>
<item><p>73b3</p><section>mdo sde</section><text>spras byed pa'i chos gnyis te/ sdig pa mi dge ba'i chos skyes pa rnams spong ba dang / dge ba'i chos ma skyes pa rnams bskyed pa'o/ /dka' ba byed pa'i chos gnyis te/ sdig pa mi dge ba'i chos ma skyes </text></item>
<item><p>73b4</p><section>mdo sde</section><text>pa rnams mi bskyed pa dang / dge ba'i chos skyes pa rnams kun tu bsrung ba'o/ /gces spras byed pa'i chos gnyis te/ 'dun pa dang / brtson 'grus dang / sems dang / spyod pa'i rdzu 'phrul gyi rkang pa bsgom </text></item>
<item><p>73b5</p><section>mdo sde</section><text>pa dang / rdzu 'phrul gyi 'dul ba'i sems can rnams 'dul ba'o/ /dka' ba byed pa'i chos gnyis te/ mngon par 'du byed pa med pa'i rdzu 'phrul rab tu thob pa dang / chos gyi dbyings las ma g.yos par </text></item>
<item><p>73b6</p><section>mdo sde</section><text>sangs rgyas kyi zhing thams cad du 'gro ba'o/ /gces spras byed pa'i chos gnyis te/ bdag nyid dad pa las mi g.yo ba dang / ma dad pa rnams kyang dad pa la sbyor ba'o/ /dka' ba byed pa'i chos gnyis </text></item>
<item><p>73b7</p><section>mdo sde</section><text>te/ sems gsal ba dang / sems mi gsal ba rnams dang bar byed pa'o/ /gces spras byed pa'i chos gnyis te/ brtson 'grus kyi dbang po skyed pa dang / dran pa'i dbang po mi g.yeng ba'o/ /</text></item>
<item><p>73b8</p><section>mdo sde</section><text>dka' ba byed pa'i chos gnyis te/ shin du rnam par phye bas rnam par 'byed pa'i brtson 'grus dang / stong pa nyid kyi rnam par mngon par bsgrubs pa'i dran pa'o/ /gces spras byed pa'i chos gnyis te/ ting nge </text></item>
<item><p>74a1</p><section>mdo sde</section><text>'dzin dang shes rab kyi dbang po'i tshogs yongs su tshol ba dang / tshogs yongs su tshol bas yongs su mi skyo ba'o/ /dka' ba byed pa'i chos gnyis te/ rgyu ba med pa shes pa dang / sems </text></item>
<item><p>74a2</p><section>mdo sde</section><text>can yongs su smin par byed pa'i phyir yang rgyu ba'o/ /gces spras byed pa'i chos gnyis te/ nyon mongs pa thams cad la tshul bzhin gyis so sor rtog pa dang / nyon mongs pa skyes pa dang ma skyes pa rnams las 'byung </text></item>
<item><p>74a3</p><section>mdo sde</section><text>ba yongs su tshol ba'o/ /dka' ba byed pa'i chos gnyis te/ nyon mongs pa med pas chos thams cad dang mi 'dre ba dang / sems can thams cad kyi nyon mongs pa spong ba'i phyir khams gsum du 'ang 'dre ba'o/ /</text></item>
<item><p>74a4</p><section>mdo sde</section><text>gces spras byed pa'i chos gnyis te/ byang chub kyi yan lag bsgom pa'i brtson 'grus dang / byang chub kyi yan lag bstan pa'i phyir lhag pa'i bsam pa'o/ /dka' ba byed pa'i chos gnyis te/ zad pa shes par mi ltung </text></item>
<item><p>74a5</p><section>mdo sde</section><text>ba dang / mi skye ba shes pa la bzod pa'o/ /gces spras byed pa'i chos gnyis te/ lam bgrod pa la mkhas pa dang / lam gyi bgrod pa la mkhas pa'o/ /dka' ba byed pa'i chos gnyis te/ lam gyis </text></item>
<item><p>74a6</p><section>mdo sde</section><text>'gro ba shes pa dang / lam rgyun mi 'chad par shes pa'o/ /gces spras byed pa'i chos gnyis te/ rten cing 'brel par 'byung ba'i rjes su 'thun pa dang / mthar blta ba gnyis ka yongs su spong ba'o/ /dka' </text></item>
<item><p>74a7</p><section>mdo sde</section><text>ba byed pa'i chos gnyis te/ rgyu gang dang rkyen gang gis sems can rnams kun nas nyon mongs par 'gyur ba dang / rgyu gang dang rkyen gang gis rnam par dag par 'gyur ba de shes pa'o/ /gces spras byed pa'i chos </text></item>
<item><p>74a8</p><section>mdo sde</section><text>gnyis te/ bdud kyi las rtogs pa dang / bdud kyi las rnam par spong ba'o/ /dka' ba byed pa'i chos gnyis te/ bdud thams cad las shin tu 'da' ba dang / bdud thams cad mi mthong ba'o/ /gces </text></item>
<item><p>74b1</p><section>mdo sde</section><text>spras byed pa'i chos gnyis te/ ma smas pa rnams smas par mi byed pa dang / ma smas pa rnams la bzod cing des pa'o/ /dka' ba byed pa'i chos gnyis te/ gdod ma nas smas pa med pa dang / skad cig tu 'jig par </text></item>
<item><p>74b2</p><section>mdo sde</section><text>so sor rtog pa'o/ /gces spras byed pa'i chos gnyis te/ sems dang po bskyed pa nas byang chub kyi snying po la blta ba dang / byang chub kyi snying po la bltas nas theg pa dman pa mi 'dod pa'o/ /dka' ba byed pa'i </text></item>
<item><p>74b3</p><section>mdo sde</section><text>chos gnyis te/ sems dang po bskyed pa byang chub kyi snying po'i rgyu dang / rgyu las yang dag par 'byung ba'i dge ba'i sems bskyed pa rnams la mngon par zhen pa med pa'o/ /gces spras byed pa'i chos gnyis te/</text></item>
<item><p>74b4</p><section>mdo sde</section><text>'khor ba'i rgyun byed pa'i kun du sbyor ba rnams rnam par gcod pa dang / dge ba'i rtsa ba'i rgyun byed pa'i sems bskyed pa mi 'dor ba'o/ /dka' ba byed pa'i chos gnyis te/ yul na mi gnas phyogs na mi gnas </text></item>
<item><p>74b5</p><section>mdo sde</section><text>pa'i dge ba'i rtsa ba rnams byang chub tu yongs su sngo ba dang / byang chub tu yongs su bsngos pa'i sems bskyed pa rnams sgyu ma'i chos su so sor rtog pa'o/ /gces spras byed pa'i chos gnyis te/ byang chub sems </text></item>
<item><p>74b6</p><section>mdo sde</section><text>can gyi kha na las par yang dag par rjes su mthong ba dang / sems can rab tu thar pa byang chub kyi kha na las par yang dag par rjes su mthong ba'o/ /dka' ba byed pa'i chos gnyis te/ byang chub </text></item>
<item><p>74b7</p><section>mdo sde</section><text>mnyam pa nyid pas sems can mnyam pa nyid du so sor rtog pa dang / sems can yongs su smin par bya ba'i phyir brtson 'grus mi 'dor ba'o/ /blo gros rgya mtsho theg pa chen po la gces spras byed pa'i chos gnyis </text></item>
<item><p>74b8</p><section>mdo sde</section><text>te/ gnyis gang zhe na/ dge ba'i chos thams cad bsags pa'i sems bskyed pa dang / sems can thams cad mya ngan las 'das pa'i lam la rab tu dgod pa'i phyir cher snying rje ba ste/ blo gros rgya mtsho chos </text></item>
<item><p>75a1</p><section>mdo sde</section><text>de gnyis ni theg pa chen po la gces spras byed pa'o/ /blo gros rgya mtsho chos 'di gnyis ni theg pa chen po la dka' ba byed pa ste/ gnyis gang zhe na/ skye ba med pa las skye ba dang / 'byung ba med </text></item>
<item><p>75a2</p><section>mdo sde</section><text>pa las 'byung ba ste/ blo gros rgya mtsho chos de gnyis ni theg pa chen po la dka' ba byed pa'o/ /blo gros rgya mtsho gzhan yang theg pa chen po ston par 'gyur ba'i chos gsum ste/ gsum gang zhe na/ 'di lta ste/</text></item>
<item><p>75a3</p><section>mdo sde</section><text>dge ba'i rtsa bas brtan nas byang chub tu sems bskyed pa dang / dge ba'i bshes gnyen gyis yongs su zin pas zhum pa med pa dang / snying rje chen po la rab tu gnas pas phyir mi ldog pa ste/ blo gros rgya mtsho chos </text></item>
<item><p>75a4</p><section>mdo sde</section><text>gsum po de dag ni theg pa chen po ston par 'gyur ba'o/ /gzhan yang theg pa chen po ston par 'gyur ba'i chos gsum ste/ gsum gang zhe na/ tshogs yongs su tshol ba dang / tshogs la so sor rtog pa dang /</text></item>
<item><p>75a5</p><section>mdo sde</section><text>tshogs la sems can sbyor ba ste/ gsum po de dag go/ /gzhan yang gsum ste/ gsum gang zhe na/ ser sna tshar gcod pa dang / gtong ba 'phel bar byed pa dang / byang chub tu yongs su sngo ba ste/ gsum </text></item>
<item><p>75a6</p><section>mdo sde</section><text>po de dag go/ /gzhan yang gsum ste/ tshul khrims yang dag par 'dzin pa dang / tshul khrims 'chal ba'i sems can yongs su smin par byed pa dang / byang chub tu yongs su sngo ba'o/ /gzhan yang </text></item>
<item><p>75a7</p><section>mdo sde</section><text>gsum ste/ khong khro ba med pa'i sems dang / sems can khros pa dad par byed pa dang / byang chub tu yongs su sngo ba'o/ /gzhan yang gsum ste/ brtson 'grus ma god pa dang / sems can le lo </text></item>
<item><p>75a8</p><section>mdo sde</section><text>can rnams yongs su smin par byed pa dang / byang chub tu yongs su sngo ba'o/ /gzhan yang gsum ste/ bsam gtan skyed pa dang / bsam gtan de la ma chags pa dang / byang chub tu yongs su sngo ba'o/ /gzhan </text></item>
<item><p>75b1</p><section>mdo sde</section><text>yang gsum ste/ thos pa yongs su tshol ba dang / thos pa la so sor rtog pa dang / byang chub tu yongs su sngo ba'o/ /gzhan yang gsum ste/ sems can la dmigs pa'i byams pa dang / chos la dmigs pa'i </text></item>
<item><p>75b2</p><section>mdo sde</section><text>byams pa dang / dmigs pa med pa'i byams pa'o/ /gzhan yang gsum ste/ rang gis byed pa'i snying rje dang / gzhan byed du 'jug pa'i snying rje dang / mtha' gnyis bsal ba'i snying rje chen po'o/ /gzhan yang </text></item>
<item><p>75b3</p><section>mdo sde</section><text>gsum ste/ bdag la phan pa'i phyir shes pa yongs su tshol ba dang / gzhan la phan pa'i phyir shes pa yongs su tshol ba dang / gnyi ga'i don yongs su rdzogs par bya ba'i phyir brtson 'grus rtsom pa'o/ /gzhan </text></item>
<item><p>75b4</p><section>mdo sde</section><text>yang gsum ste/ 'das pa la zad par shes pa dang / ma 'ongs pa la ma phyin par shes pa dang / da ltar byung ba la chos gnas pa med par shes pa'o/ /gzhan yang gsum ste/ nges pa'i sems can rnams </text></item>
<item><p>75b5</p><section>mdo sde</section><text>la rab tu grol ba'i byams pa dang / ma nges pa'i sems can rnams la rab tu grol ba'i byams pa dang / log pa nyid du nges pa'i sems can rnams la bskyab pa chen po'i byams pa'o/ /gzhan yang gsum </text></item>
<item><p>75b6</p><section>mdo sde</section><text>ste/ 'grogs na bde bas lus las su rung ba dang / pha rol kun du bsrung bas ngag snyan pa dang / drang bas sems las su rung ba'o/ /gzhan yang gsum ste/ mi sdug pa la yang gnas la 'dod chags </text></item>
<item><p>75b7</p><section>mdo sde</section><text>la spyod pa'i sems can dang 'grogs pa la yang mi smod pa dang / byams pa la yang gnas la zhe sdang la spyod pa'i sems can dang 'grogs pa la yang mi smod pa dang / rten cing 'brel par 'byung ba la yang </text></item>
<item><p>75b8</p><section>mdo sde</section><text>rnam par lta la gti mug la spyod pa'i sems can dang 'grogs pa la yang mi smod pa'o/ /gzhan yang gsum ste/ legs par spyad pa'i phyir phan pa dang / chog shes pa'i phyir ran pa dang / phyis </text></item>
<item><p>76a1</p><section>mdo sde</section><text>'gyod pa med pa'i phyir bzod pa'o/ /gzhan yang gsum ste/ thos pa yongs su 'dzin pa dang / tshig dang yi ge rnams 'dzin pa dang / sgra la sngon gyi mtha' dang phyi ma'i mtha' yongs su chad par </text></item>
<item><p>76a2</p><section>mdo sde</section><text>shes pa'o/ /gzhan yang gsum ste/ nor bdun yang dag par 'du bas dbul ba med pa dang / chos kyi sbyin pa rnam par 'grel pas gtong ba chen po dang / zang zing kun du 'ged pas longs spyod che ba'o/ /gzhan </text></item>
<item><p>76a3</p><section>mdo sde</section><text>yang gsum ste/ don dam par bden pas bden pa dang / mi slu bas yang dag pa dang / de bzhin nyid pas de kho na'o/ /gzhan yang gsum ste/ bdag ci 'dra ba zhes bdag shes pa dang / gtam ci 'dra ba zhig bya zhes </text></item>
<item><p>76a4</p><section>mdo sde</section><text>sems can shes pa dang / dus su gnas pas dus shes pa'o/ /gzhan yang gsum ste/ phung po rnams la chos kyi phung po dang mnyam pa nyid dang / khams rnams la chos kyi dbyings dang mnyam pa nyid dang / skye mched </text></item>
<item><p>76a5</p><section>mdo sde</section><text>rnams la grong stong pa ltar so sor rtog pa'o/ /gzhan yang gsum ste/ rgyu yis 'bras bu chud mi gzon pa dang / rkyen rnams kyis 'phel ba la mkhas pa dang / tshogs nas phan tshun yang dag par 'du ba'o/ /</text></item>
<item><p>76a6</p><section>mdo sde</section><text>gzhan yang gsum ste/ sangs rgyas dang mi 'gal ba dang / chos mi spong ba dang / dge 'dun la nga rgyal med cing bla mar gus par bsnyen bkur byed pa'o/ /gzhan yang gsum ste/ 'dod chags rab tu zhi ba dang /</text></item>
<item><p>76a7</p><section>mdo sde</section><text>zhe sdang dang bral ba dang / gti mug yang dag par bcom pa'o/ /gzhan yang gsum ste/ kun rdzob kyi bden pa la 'jug pa dang / mtshan nyid kyi bden pa ston pa dang / don dam pa'i bden pa la gnas pa'o/ /</text></item>
<item><p>76a8</p><section>mdo sde</section><text>gzhan yang gsum ste/ sems can rnams la brnyas pa med pa dang / sbyin gnas rnams la rab tu 'dud pa dang / nyon mongs pa rnams su mi ltung ba'o/ /gzhan yang gsum ste/ 'dod pa'i khams kyis mi gos </text></item>
<item><p>76b1</p><section>mdo sde</section><text>pa dang / gzugs kyi khams dang ma 'dres pa dang / gzugs med pa'i khams la de ma chags pa'o/ /gzhan yang gsum ste/ ma rnyed pa dang ma grags pa dang smad pa dang sdug bsngal rnams kyis sro shi </text></item>
<item><p>76b2</p><section>mdo sde</section><text>ba med pa dang / rnyed pa dang grags pa dang bsngags pa dang bde ba rnams kyis khengs pa med pa dang / 'jig rten gyi chos brgyad dang ma 'dres pas ri ltar mi g.yo ba'o/ /gzhan yang gsum ste/ dbang po rnams </text></item>
<item><p>76b3</p><section>mdo sde</section><text>shin du sbas pa dang / mdud pa rnams las shin du rnam par grol ba dang / sems shin du dul ba'o/ /gzhan yang gsum ste/ sa'i yon tan la gnas pa shes pa dang / sa'i nyes pa zlog pa shes pa dang /</text></item>
<item><p>76b4</p><section>mdo sde</section><text>sa nas sar 'phar ba shes pa'o/ /gzhan yang gsum ste/ bsam pa gya nom pa la gnas pa dang / lhag pa'i bsam pa'i khyad par la gnas pa dang / sbyor ba rgyun mi 'chad par gnas pa'o/ /gzhan yang </text></item>
<item><p>76b5</p><section>mdo sde</section><text>gsum ste/ ting nge 'dzin yongs su dag par bya ba'i phyir lhag pa'i tshul khrims la slob pa dang / shes rab yongs su rdzogs par bya ba'i phyir lhag pa'i sems la slob pa dang / rnam par grol ba yongs su rdzogs </text></item>
<item><p>76b6</p><section>mdo sde</section><text>par bya ba'i phyir lhag pa'i shes rab la slob pa'o/ /gzhan yang gsum ste/ bde ba'i tshor ba la rjes su chags pa spong ba dang / sdug bsngal gyi tshor ba la khong khro ba spong ba dang / sdug bsngal yang med bde ba yang </text></item>
<item><p>76b7</p><section>mdo sde</section><text>med pa'i tshor ba la ma rig pa spong ba'o/ /gzhan yang gsum ste/ mngon par 'du bya ba med pas rgyu las ldog pa dang / yongs su mi rtog pas nyon mongs pa las ldog pa dang / smon pa med pas khams gsum </text></item>
<item><p>76b8</p><section>mdo sde</section><text>las ldog pa'o/ /gzhan yang gsum ste/ stong pa nyid kyang 'dris par byed la lta ba dang yang bral ba dang / mtshan ma med pa yang 'dris par byed la rnam par rtog pa yang nye bar zhi ba dang / smon pa med pa yang 'dris </text></item>
<item><p>77a1</p><section>mdo sde</section><text>par byed la khams gsum yang 'gog pa'o/ /gzhan yang gsum ste/ mig stong pa nyid dang / gzugs dben pa dang / mig gi rnam par shes pa gnas pa med pa nyid do/ /gzhan yang gsum ste/</text></item>
<item><p>77a2</p><section>mdo sde</section><text>rna ba stong pa nyid dang / sgra dben pa nyid dang / rna ba'i rnam par shes pa gnas pa med pa'o/ /gzhan yang gsum ste/ sna stong pa nyid dang / dri dben pa nyid dang / sna'i rnam par shes pa gnas pa med pa'o/ /gzhan yang </text></item>
<item><p>77a3</p><section>mdo sde</section><text>gsum ste/ lce stong pa nyid dang / ro dben pa nyid dang / lce'i rnam par shes pa gnas pa med pa'o/ /gzhan yang gsum ste/ lus stong pa nyid dang / reg bya dben pa nyid dang / lus kyi rnam par shes pa gnas pa </text></item>
<item><p>77a4</p><section>mdo sde</section><text>med pa'o/ /gzhan yang gsum ste/ yid stong pa nyid dang / chos dben pa nyid dang / yid kyi rnam par shes pa gnas pa med pa'o/ /gzhan yang gsum ste/ tshul khrims sbed pa dang / ting nge 'dzin kun du </text></item>
<item><p>77a5</p><section>mdo sde</section><text>srung ba dang / shes rab kyis rab tu rnam par 'byed pa shes pa'o/ /gzhan yang gsum ste/ dran pas dam pa'i chos kun du 'dzin pa dang / blo gros kyis tshul bzhin du so sor rtog pa dang / rtogs pas don gyis </text></item>
<item><p>77a6</p><section>mdo sde</section><text>rnam par khong du chud pa'o/ /gzhan yang gsum ste/ nyan thos rnams la 'phags pa'i bden pa'i sgra'i rjes su zhugs pas rnam par grol ba'i tshul ston pa dang / rang sangs rgyas rnams la rten cing 'brel par </text></item>
<item><p>77a7</p><section>mdo sde</section><text>'byung ba la rtse gcig tu bya bas rnam par grol ba'i tshul ston pa dang / byang chub sems dpa' rnams la pha rol du phyin pa drug la spyod pas rnam par grol ba'i tshul ston pa'o/ /gzhan yang gsum ste/ gtong ba </text></item>
<item><p>77a8</p><section>mdo sde</section><text>dang / gtong ba chen po dang / shin du gtong ba'o/ /de la gtong ba ni rin po che thams cad yongs su gtong ba'o/ /gtong ba chen po ni chung ma dang / bu dang / bu mo yongs su gtong ba'o/ /shin du gtong ba la ni lag </text></item>
<item><p>77b1</p><section>mdo sde</section><text>pa dang / rkang pa dang / mgo dang / mig yongs su gtong ba'o/ /gzhan yang gsum ste/ dam pa'i chos yongs su 'dzin pa dang / chos smra ba yongs su 'dzin pa dang / theg pa chen po yongs su 'dzin pa'o/ /</text></item>
<item><p>77b2</p><section>mdo sde</section><text>gzhan yang gsum ste/ 'khor ba'i rgyun mi gcod pa dang / 'khor ba'i skyon khong du chud pa dang / 'khor ba'i skyon yongs su spong ba'o/ /gzhan yang gsum te/ sgrib pa dang bral ba'i sems kyis chos nyan pa </text></item>
<item><p>77b3</p><section>mdo sde</section><text>dang / kun nas ldang ba med pa'i sems kyis nang du yang dag par 'jog pa dang / 'byung ba'i sems kyis yang dag par bsgrub pa'o/ /gzhan yang gsum ste/ don la rton pa'i thos pa dang / ye shes la rton pa'i so sor </text></item>
<item><p>77b4</p><section>mdo sde</section><text>rtog pa dang / chos la rton pa'i rnam par grol ba'o/ /gzhan yang gsum ste/ mang du thos pa'i dgon pa na gnas pa dang / dgon pa na gnas te tshul bzhin yid la byed pa dang / tshul bzhin yid la byed pa la rab tu </text></item>
<item><p>77b5</p><section>mdo sde</section><text>brtson te/ chos thams cad rjes su rtogs pa'o/ /gzhan yang gsum ste/ mkhas pa rnams la bsnyen bkur byed pa dang / mang du thos pa rnams la 'dri ba dang / bsam gtan pa rnams kun tu bsrung ba'o/ /</text></item>
<item><p>77b6</p><section>mdo sde</section><text>gzhan yang gsum ste/ zang zing med pa'i sems kyis chos sbyin pa dang / chos nyan pa rnams la byams pa nye bar bsgrub pa dang / thams cad mkhyen pa'i sems mngon du byed pa'i las so/ /gzhan yang gsum </text></item>
<item><p>77b7</p><section>mdo sde</section><text>ste/ sems mnyam pa nyid pas sems can mnyam pa nyid dang / tha dad pa med pa nyid pas chos mnyam pa nyid dang / ye shes mnyam pa nyid pas sangs rgyas mnyam pa nyid do/ /gzhan yang gsum ste/ ye shes kyi </text></item>
<item><p>77b8</p><section>mdo sde</section><text>dus gsum mnyam pa nyid dang / blos rnam par thar pa gsum mnyam pa nyid dang / yongs su shes pas khams gsum mnyam pa nyid do/ /gzhan yang gsum ste/ 'du byed thams cad la mi rtag pa dang sdug </text></item>
<item><p>78a1</p><section>mdo sde</section><text>bsngal bar so sor rtog pa dang / chos thams cad la bdag med par so sor rtog pa dang / mya ngan las 'das pa la zhi bar rtog pa'o/ /gzhan yang gsum ste/ nyams 'og tu chud par byed pas dam </text></item>
<item><p>78a2</p><section>mdo sde</section><text>bcas pa snying po nyid dang / nan tan byed pas thos pa snying po nyid dang / shes rab kyis ting nge 'dzin snying po nyid do/ /gzhan yang gsum ste/ ltung ba mi 'chab pa dang sdig pa rnam par 'byed pa dang / phyin chad sdom </text></item>
<item><p>78a3</p><section>mdo sde</section><text>par byed pa'o/ /gzhan yang gsum ste/ 'gyod pa dang bral ba dang / kun nas ldang ba dang bral ba dang / the tsom dang bral ba'o/ /gzhan yang gsum ste/ dgon pa la gnas pa dang / rab tu dben pa la </text></item>
<item><p>78a4</p><section>mdo sde</section><text>dga' ba dang / dge ba'i chos 'dod pa'o/ /gzhan yang gsum ste/ zab mo'i chos la bzod pa dang / chos sna tshogs ston pa dang / spobs pa kun tu 'gro ba'o/ /gzhan yang gsum ste/ thos pa rnam par </text></item>
<item><p>78a5</p><section>mdo sde</section><text>nges pa'i gzungs dang / sangs rgyas kyis byin kyis brlabs pa'i spobs pa dang / lhas yongs su bzung ba'i chos kyi gtam mo/ /gzhan yang gsum ste/ sa lta bu'i sems dang po bskyed pa dang / sbyor ba </text></item>
<item><p>78a6</p><section>mdo sde</section><text>thams cad nyams 'og tu chud par byed pa'i dpyod pa dang 'brel pa dang / 'du shes thams cad log pa'i phyir mi ldog pa'i sa'o/ /gzhan yang gsum ste/ sgra'i rjes su 'gro ba'i bzod pa yongs su rdzogs par </text></item>
<item><p>78a7</p><section>mdo sde</section><text>byed pa dang / bsams pa las byung ba'i bzod pa 'phro ba med pa dang / mi skye ba'i chos la bzod pa thob pa'o/ /blo gros rgya mtsho gzhan yang theg pa chen po ston par 'gyur ba'i chos gsum ste/ gsum gang zhe na/</text></item>
<item><p>78a8</p><section>mdo sde</section><text>thabs dang shes rab dang rab tu ldan pa'i lam bsgom pa dang byams pa chen po dang / snying rje chen po dang rab tu ldan par sems can yongs su smin par byed pa dang / brtson 'grus dang bag yod pa dang rab tu ldan par </text></item>
<item><p>78b1</p><section>mdo sde</section><text>dam pa'i chos yongs su 'dzin pa ste/ blo gros rgya mtsho chos gsum po de dag ni theg pa chen po ston par 'gyur ba'o// //'phags pa blo gros rgya mtshos zhus pa/ bam po bdun pa/ blo gros rgya mtsho </text></item>
<item><p>78b2</p><section>mdo sde</section><text>gzhan yang theg pa chen po'i bar chad du 'gyur ba'i chos bzhi ste/ bzhi gang zhe na/ nyes par thos pa nyan pa ste/ 'di ltar 'jig rten rgyang phan pa'i gsang tshig yongs su tshol ba dang / pha rol du phyin pa drug dang </text></item>
<item><p>78b3</p><section>mdo sde</section><text>byang chub sems dpa'i sde snod kyi chos kyi rnam grangs 'di mi nyan pa dang / bdud kyi las kun nas langs pas mngon pa'i nga rgyal byed pa dang / chos kyi sgrib pa kun nas langs nas chos spong ba ste/ blo gros rgya </text></item>
<item><p>78b4</p><section>mdo sde</section><text>mtsho chos bzhi po de dag ni theg pa chen po'i bar chad du 'gyur ba'o/ /gzhan yang chos bzhi ste/ chags pa dang / zhe sdang dang / gti mug dang / nyon mongs pas rgyags nas chos kyi yon tan don du mi gnyer ba'o/ /</text></item>
<item><p>78b5</p><section>mdo sde</section><text>gzhan yang chos bzhi ste/ pha rol gyi rnyed pa rnams la phrag dog byed pa dang / chos ston pa rnams la g.yos ston pa dang / gzings pa'i blos sgyus nye bar spyod pa dang / slu bas sems mi brtan pa'o/ /gzhan yang </text></item>
<item><p>78b6</p><section>mdo sde</section><text>bzhi ste/ dge ba'i bshes gnyen la sdig pa'i grogs por 'du shes pa dang / sdig pa'i grogs po la dge ba'i bshes gnyen du 'du shes pa dang / chos ma yin pa la chos su 'du shes pa dang / chos la chos </text></item>
<item><p>78b7</p><section>mdo sde</section><text>ma yin par 'du shes pa'o/ /gzhan yang bzhi ste/ ser sna'i dri ma can gyi sems dang / bslong ba rnams la gnod pa dang tha ba can gyi sems dang / byin nas 'gyod pa'i sems dang / thams cad mkhyen </text></item>
<item><p>78b8</p><section>mdo sde</section><text>pa nyid la sems mi phyogs pa'o/ /gzhan yang bzhi ste/ 'dun pas sbyin pa dang / zhe sdang gis sbyin pa dang / gti mug gis sbyin pa dang / 'jigs pas sbyin pa'o/ /gzhan yang bzhi ste/ brjod pas </text></item>
<item><p>79a1</p><section>mdo sde</section><text>sbyin pa dang / grags pas sbyin pa dang / sgras sbyin pa dang / tshigs su bcad pas sbyin pa'o/ /gzhan yang bzhi ste/ ngor blta ba'i sbyin pa dang / skabs chung zad kyi phyir sbyin pa dang / brnyas thabs </text></item>
<item><p>79a2</p><section>mdo sde</section><text>su sbyin pa dang / rang gi lag nas sbyin pa ma yin pa'o/ /gzhan yang bzhi ste/ ngan pa sbyin pa dang / mi bzod pa'i sbyin pa dang / gus par ma byas pa'i sbyin pa dang / mngon pa'i nga rgyal gyis sbyin pa'o/ /</text></item>
<item><p>79a3</p><section>mdo sde</section><text>gzhan yang bzhi ste/ mtshon cha sbyin pa dang / dug sbyin pa dang / rung ba ma yin pa'i sbyin pa dang / mi chog par sbyin pa'o/ /gzhan yang bzhi ste/ tshul khrims dang ldan pa rnams la zhe sdang ba dang / tshul khrims </text></item>
<item><p>79a4</p><section>mdo sde</section><text>'chal pa rnams la gnod pa dang tha ba'i sems dang ldan pa dang / bdag nyid lhod pa dang / tshul khrims dang sdom pa'i gtam la gsod pa lta bur 'du shes pa'o/ /gzhan yang bzhi ste/ ya nga ba'i rnyed pa yongs su </text></item>
<item><p>79a5</p><section>mdo sde</section><text>tshol ba dang / chos kyis rnyed pa kun tu bged par mi byed pa dang / gzhan gyi 'thob pa gcod pa dang / rang gis 'thob pas chog mi shes pa'o/ /gzhan yang bzhi ste/ spyod lam gyis lus tshul 'chos pa dang /</text></item>
<item><p>79a6</p><section>mdo sde</section><text>log par smra bas ngag tshul 'chos pa dang / sdig pa 'dod pas sems tshul 'chos pa dang / 'tsho ba yongs su ma dag pas thams cad du tshul 'chos pa'o/ /gzhan yang bzhi ste/ theg pa mtshungs pa la </text></item>
<item><p>79a7</p><section>mdo sde</section><text>yang dag par zhugs pa rnams la zhe sdang ba dang / bdud kyi las khong du ma chud pas mngon pa'i nga rgyal can dang / de dag gi bsngags pa ma yin pa brjod pa dang / de dag gi bsngags pa dang yon tan gyis yid </text></item>
<item><p>79a8</p><section>mdo sde</section><text>mi bde bar 'gyur ba'o/ /gzhan yang bzhi ste/ nga rgyal gyis khengs nas chos rnams la rim gro med pa dang / chos smra ba rnams la mi gus pa dang / pha ma dang slob dpon dang mkhan po rnams la mi 'dud </text></item>
<item><p>79b1</p><section>mdo sde</section><text>pa rnams dang / lus dang sems rtsub pas rtag par rgyun du mi mthun par gnas pa'o/ /gzhan yang bzhi ste/ bdag gi yon tan brjod pa dang / gzhan gyi yon tan log par brjod pa dang / nga'o snyam pa'i nga </text></item>
<item><p>79b2</p><section>mdo sde</section><text>rgyal 'bar ba dang / khro ba brtan pa'o/ /gzhan yang bzhi ste/ le lo dang / snyoms las dang / bka' blo mi bde ba dang / 'thun par mi 'dzin pa'o/ /gzhan yang bzhi ste/ ma dul ba dang / ma zhi ba dang /</text></item>
<item><p>79b3</p><section>mdo sde</section><text>ma sbas pa dang / ma btul ba'o/ /gzhan yang bzhi ste/ thos pa nyung ngus grong dang grong khyer dang grong rdal du 'jug pa dang / tshul khrims kyi phung po la mi gnas par rnyed pa dang bkur sti dang tshigs su bcad pa 'dod pa </text></item>
<item><p>79b4</p><section>mdo sde</section><text>pa dang / dbang po rnams kyi sgo ma bsrungs par bud med la lta ba dang / mnyam par ma bzhag pa'i sems kyis sems can gyi dbang po la 'jug pa'o/ /gzhan yang bzhi ste/ bsdu ba'i dngos po la mi brtson </text></item>
<item><p>79b5</p><section>mdo sde</section><text>pa dang / sems can yongs su smin par bya ba la g.yel ba dang / chos spong gi las kun tu mi srung ba dang / chos smra ba'i gang zag rnams la gnod pa byed pa'o/ /gzhan yang bzhi ste/ gti mug gis 'dod pa che ba </text></item>
<item><p>79b6</p><section>mdo sde</section><text>dang / zhe sdang gis sdig pa 'dod pa dang / 'dod chags kyis chog mi shes pa dang / chags pas ngoms mi myong ba'o/ /gzhan yang bzhi ste/ ma dad pas mi 'dun pa dang / sdig pa'i grogs po dang sten </text></item>
<item><p>79b7</p><section>mdo sde</section><text>pas sdig pa la mi smod pa dang / le los dge ba'i chos yongs su 'grib pa dang / bag med pas dge ba'i rtsa ba byas pa rab tu 'jig pa'o/ /gzhan yang bzhi ste/ nang du so sor mi rtog pas ngo tsha med pa </text></item>
<item><p>79b8</p><section>mdo sde</section><text>dang / sangs rgyas la mi rtog pas khrel med pa dang / mtshams med pa dang mtshungs pas byas pa mi gzo ba dang / re bas byas na mi 'jigs pa'o/ /gzhan yang bzhi ste/ gnod sems dang / khong khro ba dang /</text></item>
<item><p>80a1</p><section>mdo sde</section><text>'khon du 'dzin pa dang / rnam par 'tshe ba'o/ /gzhan yang bzhi ste/ 'phags pa rnams la slu ba dang / 'phags pa ma yin pa rnams la rjes su mi srung ba dang / sbyin pa po rnams la brnyas pa dang / sbyin </text></item>
<item><p>80a2</p><section>mdo sde</section><text>gnas rnams la khyad du gsod pa'o/ /gzhan yang bzhi ste/ lus kyi las yongs su ma dag pa dang / ngag gi las kun tu mi srung ba dang / sems kyi las zhum pa dang / theg pa chen po la sgyid lug pa'o/ /gzhan yang </text></item>
<item><p>80a3</p><section>mdo sde</section><text>bzhi ste/ 'dum pa rnams la dbyen byed pa dang / slob dpon dang mkhan po rnams la tshig brlang ba dang / dgos pa don du gnyer ba rnams la tshig kyal pa smra ba dang / lha dang mi rnams la slu ba'o/ /gzhan yang bzhi ste/</text></item>
<item><p>80a4</p><section>mdo sde</section><text>tshul khrims kyi phung po kun du mi srung ba dang / 'jig rten pha rol la log par brjod pa dang / dge ba'i rtsa ba rnams 'jig pa dang / tshogs bsags pa rab tu 'jig pa'o/ /gzhan yang bzhi ste/ rgod pa'i 'khor </text></item>
<item><p>80a5</p><section>mdo sde</section><text>dang / khengs shing 'dus pa la chags pa dang / mu cor smra bas ltung ba shin tu 'da' ba dang / chol pa'i tshig gis 'jig rten pa'i gsang tshig brjod pa'o/ /gzhan yang bzhi ste/ mi brtsom par dgon pa la gnas pa </text></item>
<item><p>80a6</p><section>mdo sde</section><text>dang / khong khro ba mang la 'dre zhing gnas pa dang / dge ba'i rtsa ba ma bskyed par bsod nams dang ldan par 'du shes pa dang / byang chub sems dpa'i ming gi 'thob pas 'tsho ba'o/ /gzhan yang bzhi ste/</text></item>
<item><p>80a7</p><section>mdo sde</section><text>cang shes med pa'i sems dang / dmu rgod kyi sems dang / ma dul ba'i sems dang / sems can rnams la mi snyoms pa'i sems so/ /gzhan yang bzhi ste/ tshul khrims kyis dregs pa dang / mang du thos pas </text></item>
<item><p>80a8</p><section>mdo sde</section><text>dregs pa dang / dgon pa la gnas pas dregs pa dang / sbyangs pa'i yon tan dang yo byad bsnyungs pas dregs pa'o/ /gzhan yang bzhi ste/ bdag la brnyas pa dang / chos la brnyas pa dang / dge ba'i rtsa ba </text></item>
<item><p>80b1</p><section>mdo sde</section><text>chung ngu la brnyas te/ byang chub tu yongs su mi bsngo ba dang / skabs skabs su nyan thos dang rang sangs rgyas kyi theg pa pa 'dod pa'o/ /gzhan yang bzhi ste/ lus de la chags pa dang / sems de la chags pa dang /</text></item>
<item><p>80b2</p><section>mdo sde</section><text>tshul khrims dang thos pa de la chags pa dang / khyad par du mi 'gro ba'o/ /gzhan yang bzhi ste/ mdza' bo'i khyim dang / slong ba ster ba'i khyim yongs su 'dzin pa dang / rnyed pa dang bkur sti yongs su btsal ba yongs </text></item>
<item><p>80b3</p><section>mdo sde</section><text>su dag par bya ba'i phyir 'chal pa'i tshul khrims yongs su 'dzin pa dang / gnas yongs su 'dzin pa dang / tshul khrims dang ldan pa la zhe sdang bas ya nga ba'i bya bas bcings pa'o/ /gzhan yang bzhi ste/ bya ba </text></item>
<item><p>80b4</p><section>mdo sde</section><text>mang ba dang / rnyed pa mang ba dang / smra ba mang ba dang / bshes pa mang ba'o/ /gzhan yang bzhi ste/ bdag la mngon par zhen pas bdag tu lta ba dang / sems can la mngon par zhen pas sems can du lta ba dang /</text></item>
<item><p>80b5</p><section>mdo sde</section><text>bya ba ma yin pa la mngon par zhen pas chad par lta ba dang / srog de dang lus de la mngon par zhen pas rtag par lta ba'o/ /gzhan yang bzhi ste/ rtsom pa rgyun gcod pa dang / rgyun chad pas yang dag par rab tu mi </text></item>
<item><p>80b6</p><section>mdo sde</section><text>'dzin pa dang / yang dag par rab tu ma bzung bas yongs su skyo ba dang / yongs su skyo bas ldog cing 'jig pa'o/ /gzhan yang bzhi ste/ sa nas sar 'phar ba la brnyas pa dang / bsam gtan las zlog pa </text></item>
<item><p>80b7</p><section>mdo sde</section><text>la mi mkhas pa dang / sems can la mi lta bar shes kyis rnam par spyod pa dang / dmigs pa can du gyur la thabs la khas 'che ba'o/ /blo gros rgya mtsho gzhan yang theg pa chen po'i bar chad du 'gyur </text></item>
<item><p>80b8</p><section>mdo sde</section><text>ba'i chos bzhi ste/ bzhi gang zhe na/ chos kyi sgrib pa kun nas langs pas dman pa dang / las kyi sgrib pa kun nas langs pas dge ba'i rtsa ba rnams la mi brtson pa dang / nyon mongs pa'i sgrib pa kun </text></item>
<item><p>81a1</p><section>mdo sde</section><text>nas langs pas phung po gsum gyi rjes su mi 'jug pa dang / bdud kyi las kun nas langs pas byang chub kyi sems brjed pa ste/ blo gros rgya mtsho chos bzhi po de dag ni theg pa chen po'i bar chad du 'gyur </text></item>
<item><p>81a2</p><section>mdo sde</section><text>ba'o/ /bcom ldan 'das kyis theg pa chen po sdud pa 'di bshad pa na lha dang mi'i skye dgu'i srog chags bzhi khri bzhi stong gis bla na med pa yang dag par rdzogs pa'i byang chub tu sems bskyed do/ /byang chub </text></item>
<item><p>81a3</p><section>mdo sde</section><text>sems dpa' nyi khri brgyad stong gis mi skye ba'i chos la bzod pa rab tu thob par gyur to/ /stong gsum gyi stong chen po'i 'jig rten gyi khams 'di yang rnam pa drug tu g.yos te/ snang ba chen pos kyang 'jig rten gyi </text></item>
<item><p>81a4</p><section>mdo sde</section><text>khams gsal bar gyur to/ /steng gi bar snang la 'khod pa'i lha'i bu brgyad stong dag kyang a la la zhes ca co dang ga zha'i sgra phyung ste/ me tog dag gi char yang rab tu phab/ sil snyan dang glu dbyangs kyang byas te/</text></item>
<item><p>81a5</p><section>mdo sde</section><text>kye ma'o 'di ni chos kyi gter chen po ste/ de bzhin gshegs pas phye ba thugs rje chen po la gnas nas sems can thams cad la yang dag par rab tu bstan pa'o/ /bcom ldan 'das de la chos rin po che'i gter chen </text></item>
<item><p>81a6</p><section>mdo sde</section><text>po 'di las gang gis tha na chung zad tsam zhig yongs su 'dzin pa de dag thams cad kyang ngan 'gror rnam par ltung ba'i 'jigs pa rnams las yongs su thar bar 'gyur/ rim gyis chos kyi 'khor lo rin po che bla na med pa rab </text></item>
<item><p>81a7</p><section>mdo sde</section><text>tu bskor bar 'gyur ro/ /'di lta ste dper na/ bcom ldan 'das skyes bu la la zhig gis grong ngam grong khyer ram grong rdal dang ha cang yang mi ring ba zhig na gter chen po'i rin po che thams cad kyis yongs su gtams </text></item>
<item><p>81a8</p><section>mdo sde</section><text>pa bas mi 'tshal ba zhig mthong ste/ skyes bu de yang phan pa'i dngos po phun sum tshogs par gyur la/ des gter chen po de mthong nas kyang grong ngam grong khyer ram grong rdal du mchis te skye bo'i tshogs phal po che la bsgo'o </text></item>
<item><p>81b1</p><section>mdo sde</section><text>snyam du bsams nas skyes bu khyod tshur shog / khyed kyi nang nas su la rin po che dgos pa la ngas gter chen po zad mi shes pa de bstan par bya'o zhes bgyis pa dang / bcom ldan 'das de'i nang nas kha cig ni de la dad par </text></item>
<item><p>81b2</p><section>mdo sde</section><text>gyur/ kha cig ni dad par ma gyur la/ de'i nang nas gang dag dad par gyur pa de dag gter chen po'i gan du mchis te kha cig ni stobs ci tsam pa de snyed kyi rin po che rnams 'tshal te mchis/ kha cig ni ji ltar rtogs </text></item>
<item><p>81b3</p><section>mdo sde</section><text>pa de 'dra ba'i rin po che 'tshal te mchis kyang gter chen po de bas par mi 'gyur zhing 'di dag la ni stsal to/ /'di dag ni mi stsal te/ 'di dag ni 'tshal kyang rung 'di dag ni 'tshal du mi rung ngo snyam du yongs su mi rtog </text></item>
<item><p>81b4</p><section>mdo sde</section><text>go/ /de ci'i slad du zhe na/ bcom ldan 'das gter chen po de rnam par mi rtog pa'i slad du'o/ /de bzhin du bcom ldan 'das kyis bskal pa bye ba khrag khrig brgya stong phrag grangs ma mchis par chos rin po che'i </text></item>
<item><p>81b5</p><section>mdo sde</section><text>gter chen po bla na ma mchis pa 'di bsgrubs so/ /bsgrubs nas kyang byang chub kyi snying por mngon par rdzogs par sangs rgyas so/ /mngon par rdzogs par sangs rgyas nas kyang grong khyer bA ra Na sI drang srong </text></item>
<item><p>81b6</p><section>mdo sde</section><text>lhung bar chos kyi 'khor lo rin po che chen po rab tu bskor to/ /de ltar yang bcom ldan 'das kyis 'dir 'dus pa chen po'i le'u'i chos kyi rnam grangs chos rin po che'i gter chen po bla na ma mchis pa 'di phye ste/</text></item>
<item><p>81b7</p><section>mdo sde</section><text>bcom ldan 'das kyis bsri ba mi mnga' ba'i thugs kyis sems can thams cad la thugs rje chen po'i thugs bskyed de/ phan pa'i dngos po yang dag par bskyed nas tshangs pa'i dbyangs kyis go bar mdzad pa'i gsung </text></item>
<item><p>81b8</p><section>mdo sde</section><text>gis lha dang mi dang lha ma yin du bcas pa'i 'jig rten la tshur shog /chos rin po che'i gter chen po bla na med pa skye ba dang rga ba dang na ba dang 'chi ba'i mthar 'byin pa zad mi shes pa bde ba thams cad sbyin pa 'di </text></item>
<item><p>82a1</p><section>mdo sde</section><text>long shig ces go bar mdzad pa de la bcom ldan 'das skyes bu gti mug can ma dad pa kha cig ni ma mos glo ba ma ches mi rtog cing dad par mi bgyid do/ /dad pa rtog pa'i rang bzhin can kha cig ni mos shing glo ba </text></item>
<item><p>82a2</p><section>mdo sde</section><text>chos la rtog cing dad par bgyid de/ de dag gis de bzhin gshegs pa'i chos rin po che'i gter chen po las ci nus ci 'os su chos rin po che len cing theg pa la ji ltar mos pa bzhin du rnam par 'grol te/ kha cig </text></item>
<item><p>82a3</p><section>mdo sde</section><text>ni nyan thos nyid kyi slad du/ kha cig ni rang sangs rgyas nyid kyi slad du/ kha cig ni bla na med pa yang dag par rdzogs pa'i byang chub kyi slad du zhugs kyang de bzhin gshegs pa'i chos rin po che'i gter chen po </text></item>
<item><p>82a4</p><section>mdo sde</section><text>bla na ma mchis pa'i yongs su bas par mi 'gyur zhing yongs su mi rtog go/ /bcom ldan 'das de la gang gis de bzhin gshegs pa'i chos rin po che'i gter chen po 'di ltar rab tu btang ba 'di ltar rnam par phye ba </text></item>
<item><p>82a5</p><section>mdo sde</section><text>'di las tha na gang chung zad tsam yang mi 'dzin pa de dag rin po che las yongs su nyams shing rin po che las slad rol du gyur te/ yun ring por ngan song gsum po dag la dga' bar 'gyur ro/ /bcom ldan </text></item>
<item><p>82a6</p><section>mdo sde</section><text>'das gang dag chos rin po che'i gter chen po 'di las tha na tshig bzhi pa'i tshigs su bcad pa tsam 'dzin pa de dag ni 'phags pa'i nor dang ldan te dbul po ma lags na/ gang 'dus pa chen po'i le'u chos </text></item>
<item><p>82a7</p><section>mdo sde</section><text>kyi rnam grangs 'di las tha na le'u gcig tsam 'dzin tam/ gnyis sam/ gsum 'am/ bzhi 'am/ lnga 'am/ bcu 'am/ nyi shu 'am/ sum bcu 'am/ bzhi bcu 'am/ lnga bcu 'am/ drug </text></item>
<item><p>82a8</p><section>mdo sde</section><text>bcu 'am/ bdun bcu 'am/ mtha' dag rdzogs par 'dzin pa ltar lta smos kyang ci 'tshal te/ skyes bu dam pa de dag gi bsod nams kyi mtha' rtogs par mi nus so/ /bcom ldan 'das </text></item>
<item><p>82b1</p><section>mdo sde</section><text>byang chub kyi sems dang ma bral ba/ sems can thams cad la snying rje chen pos rab tu non pa gang dag chos kyi sgo'i le'u 'di 'dzin pa dang / 'chang ba dang / klog pa dang / kun chub par bgyid pa dang / gzhan </text></item>
<item><p>82b2</p><section>mdo sde</section><text>dag la yang rgya cher yang dag par rab tu ston pa de dag bla na med pa yang dag par rdzogs pa'i byang chub tu lung bstan pa dang / de dag bdud choms pa dang / de dag theg pa chen po 'di la mngon par shes pa thob par </text></item>
<item><p>82b3</p><section>mdo sde</section><text>rig par bgyi'o zhes ched du rjod pa ched du rjod do/ /de nas bcom ldan 'das kyis lha'i bu de dag la legs so zhes bya ba byin te/ lha'i bu dag tshig 'di legs par smra ba legs so legs so/ /gang dag </text></item>
<item><p>82b4</p><section>mdo sde</section><text>chos kyi sgo'i le'u 'di nyan pa dang / thos nas kyang mos pa dang / mos nas kyang len pa dang / 'dzin pa dang / klog pa dang / kun chub par byed pa dang / de bzhin nyid du bsgrub pa'i skyes bu dam pa de dag </text></item>
<item><p>82b5</p><section>mdo sde</section><text>byang chub kyi snying po la gzhol bar blta/ de dag yon tan thams cad la gnas par blta/ de dag thams cad mkhyen pa'i gtsug du phyin pa dang / 'jig rten gnas pa long ba la shes rab kyi sgron ma byed pa </text></item>
<item><p>82b6</p><section>mdo sde</section><text>dag tu blta ste/ de dag ring por mi thogs par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /de ci'i phyir zhe na/ 'di lta ste/ de dag theg pa chen po'i </text></item>
<item><p>82b7</p><section>mdo sde</section><text>theg pa la zhon pa'i phyir ro/ /de nas de'i tshe bcom ldan 'das kyis tshigs su bcad pa 'di dag gsungs so/ /sangs rgyas theg pa chen po'i theg 'di khyad par 'phags/ /nam mkha'i dkyil dang </text></item>
<item><p>82b8</p><section>mdo sde</section><text>'dra ste 'jig rten kun las 'das/ /srid pa gsum las 'das nas byang chub snying por 'gro/ /chags pa med de chags pa kun las shin tu 'das/ /sbyin dang dul dang zhi dang tshul bzhin bsam pa yis/ /</text></item>
<item><p>83a1</p><section>mdo sde</section><text>bskal pa bye bar rgya chen las byung bsags par brjod/ /tshul khrims kyis ni sdig bsal lus dang ngag dang sems/ /srid pa thams cad bor nas byang chub snying por 'gro/ /mnyam zhing rjes su mnyam sems </text></item>
<item><p>83a2</p><section>mdo sde</section><text>sems can kun skabs 'byed/ /de las gzhan pa'i theg dman ji snyed mi bgyis gnon/ /gang dag rdzu 'phrul rkang gi ri rab rgyal mtshan mtho/ /theg pa chen por 'gro zhing sems can tshim par byed/ /thos dang </text></item>
<item><p>83a3</p><section>mdo sde</section><text>dul bar ldan zhing bsam gtan tshul khrims ldan/ /bzod stobs rab tu thob cing shes rab dbang bskur ba/ /pha rol tshogs rnams bcom zhing bdud kyi sde spangs nas/ /chags med theg pa che dang byang chub snying por 'gro/ /</text></item>
<item><p>83a4</p><section>mdo sde</section><text>byams pa'i go cha'i chos kyi dgra yis thub par dka'/ /chos dang ldan nas snying rje chen por rim gyis 'gro/ /bsam gtan rdzu 'phrul rkang dang tshad med bzhon pa ste/ /lam de mi 'dor kha lo bsgyur ba byang chub sems/ /</text></item>
<item><p>83a5</p><section>mdo sde</section><text>phyogs bcu mtha' yas sems can khams rnams ji snyed pa/ /theg pa chen po 'di la bskyon pa thams cad ni/ /gnod pa med cing 'grib pa med cing gang ba med/ /bde bar gshegs kyi theg pa'i cho 'phrul 'di 'dra'o/ /</text></item>
<item><p>83a6</p><section>mdo sde</section><text>dran gnas yang dag sbyor dang spong ba bzhi dag dang / /rdzu 'phrul rkang pa bzhi dang dbang po stobs rnams dang / /rgyal bas bsngags pa'i byang chub yan lag rin chen bdun/ /lam gyis 'gro bar ldan pa byang </text></item>
<item><p>83a7</p><section>mdo sde</section><text>chub snying por 'gro/ /zhi gnas nyon mongs zhi zhing chos la snang bar 'gyur/ /rdul dang mun pa bsal nas srid pa gsum na mdzes/ /brgya byin dang ni tshangs pas spyi bos phyag byas te/ /legs so </text></item>
<item><p>83a8</p><section>mdo sde</section><text>mtshungs med theg 'dir kun gyis bzhon par bgyi/ /pha rol phyin pa gang dag sbyin tshul bzod pa dang / /brtson 'grus bsam gtan shes rab ye shes mngon par shes/ /de bzhin thabs dang bsdu ba snying po </text></item>
<item><p>83b1</p><section>mdo sde</section><text>ldan pa ste/ /bdud rnams brgya stong gis kyang gdul phyir thub pa med/ /sems can gang dag tshul ngan sdig las brtson pa dang / /byang chub sems dpa' gang dag yon tan brgyas 'phags dang / /</text></item>
<item><p>83b2</p><section>mdo sde</section><text>gang dag byang chub sems kyi sems rgya cher gyur pa/ /kun kyang theg pa mchog la zhugs nas mnyam par mthong / /gang dag sna tshogs sngags dang 'jig rten don ldan dang / /gang dag dge chos </text></item>
<item><p>83b3</p><section>mdo sde</section><text>yang dag 'jig rten 'das gyur pa/ /slob dang mi slob gang dag rang rgyal rnams kyi dang / /sgo der sangs rgyas theg pa che ba'i bdag nyid zhugs/ /gang dag nyon mongs rnam mang sna tshogs sems ldan </text></item>
<item><p>83b4</p><section>mdo sde</section><text>dang / /sdug bsngal sems can gang dag 'dus byas 'khor gyur pa/ /de dag shin tu rab tu zhi bar byed cing 'gro/ /byang chub sems dpa' theg pa mchog la gnas nas ston/ /le lo can gyi mi gang </text></item>
<item><p>83b5</p><section>mdo sde</section><text>nyam chung mthu zhan la/ /sems can sdug bsngal zad par bya phyir sems mi bskyed/ /bdag bde tshol gyi sems can don la mi brtson pa/ /de dag theg pa mchog thos nas ni sems skrag 'gyur/ /</text></item>
<item><p>83b6</p><section>mdo sde</section><text>byang chub sems dpa' mkhas gsal bdag nyid chen po gang / /brtson 'grus stobs ldan rtag tu sems can don brtson la/ /snying rje che dang ldan zhing bsam pa dag gyur la/ /de dag rab tu </text></item>
<item><p>83b7</p><section>mdo sde</section><text>dga' ba'i sems kyis theg mchog zhon/ /theg pa mchog rab gya nom gtso bo 'dir gnas te/ /'jig rten kun gyi spyod rnams mtha' yas ji snyed dang / /dbang po tha ma 'bring dang rab dang bsam pa </text></item>
<item><p>83b8</p><section>mdo sde</section><text>rnams/ /spyod kun byang chub sems dpas skad cig tsam las shes/ /rlabs po che'i theg pa mchog 'dir gnas nas ni/ /de yi lus kyi yan lag mtshan gyis brgyan par 'gyur/ /tshig snyan </text></item>
<item><p>84a1</p><section>mdo sde</section><text>yid du 'ong zhing 'jig rten kun tshim byed/ /sems yid rnam dag bsam gtan mngon shes ldan par 'gyur/ /'di las rgyal ba rnams kyi sangs rgyas tshul mi 'chad/ /'di las chos tshul gya nom tshul yang </text></item>
<item><p>84a2</p><section>mdo sde</section><text>rab tu 'bar/ /'di las 'gro ba'i sbyin gnas dge 'dun 'byung bar 'gyur/ /des na sangs rgyas theg 'di 'jig rten gsum du grags/ /theg pa 'di ni stong pa'i zhing du mi 'gro ste/ /rgyal ba rnams kyi 'di ni </text></item>
<item><p>84a3</p><section>mdo sde</section><text>skad cig mi snang 'gro/ /phyogs bcur song yang yongs su mi skyo 'grib pa med/ /mtshungs pa med pa'i theg pa'i cho 'phrul ci 'dra ltos/ /'jig rten kun tu bskor kyang gang zhig de 'dra 'am/ /de las lhag par </text></item>
<item><p>84a4</p><section>mdo sde</section><text>'gyur ba'i sems can de mi rnyed/ /byang chub sems dpa'i che nyid 'gro ba'i dpa' bo gcig /theg pa mchog la gnas nas bdud sde skrag par byed/ /theg pa mchog la gnas nas gzugs dang stobs mthu </text></item>
<item><p>84a5</p><section>mdo sde</section><text>dang / /longs spyod dbang phyug thob cing brgya byin tshangs pa dang / /'khor los sgyur dang skyong dang gang yang srid gsum na/ /lha dang mi yi bde skyid skyid pa thams cad 'thob/ /theg pa mchog la gnas nas sems </text></item>
<item><p>84a6</p><section>mdo sde</section><text>zhum brgya lam med/ /gong ba med la phangs shing phangs pa rnams kyang gtong / /byin nas zhum pa med cing mig dang mgo btang nas/ /dga' zhing byams pa'i sems su gyur te byang chub 'gro/ /theg pa mchog </text></item>
<item><p>84a7</p><section>mdo sde</section><text>la gnas nas de ni skyabs 'gyur te/ /tshul khrims ldan zhing tshangs par spyod pas yongs su dag /tshul khrims brtul zhugs dka' thub kyis ni nyi zla 'gog /srid pa dang ni gzugs dang longs spyod 'dod </text></item>
<item><p>84a8</p><section>mdo sde</section><text>mi 'gyur/ /mi snyan tshig rnams thos kyang mi khro 'khrugs mi 'gyur/ /lus ni rnam par gtor kyang sems can rjes su srung / /bdag lus rnyed sla chos kyi rgyal srid rnyed dka' snyam/ /theg pa mchog gnas </text></item>
<item><p>84b1</p><section>mdo sde</section><text>bzod pa dag pa 'di 'dra'o/ /bskal pa brgya phrag mtha' yas ji snyed 'khor gyur pa/ /de srid du yang ngan song rnams su 'khor byed cing / /sems can bsgral ba'i phyir ni brtson 'grus stobs bskyed de/ /</text></item>
<item><p>84b2</p><section>mdo sde</section><text>theg pa mchog la gnas pa'i brtson 'grus mthu 'di 'dra/ /shin tu rab zhi mnyen des bsam gtan cho ga shes/ /'gro ba rnams kyi don phyir byams pa'i bsam gtan pa/ /bsam gtan bde ba de la nam yang </text></item>
<item><p>84b3</p><section>mdo sde</section><text>mi chags te/ /dran dang ldan pa 'dren pa rnams la blta bar 'dod/ /chos rnams thams cad rgyu las 'byung zhing stong par shes/ /de ni bdag dang sems can chos rnams mi dmigs te/ /lta ba yongs dag shes rab ldan </text></item>
<item><p>84b4</p><section>mdo sde</section><text>zhing sems kyang dul/ /theg pa mchog gnas shes rab dag pa 'di 'dra'o/ /gang yang bden dang tshad med pa dang bsam gtan bzhi/ /mngon shes lnga dang sangs rgyas kyi ni yang dag rig /rton pa bzhi dang chos </text></item>
<item><p>84b5</p><section>mdo sde</section><text>kyi sbyin pa dam pa rnams/ /thams cad sangs rgyas theg pa dam pa 'di las byung / /gang gis mi dbang sangs rgyas seng ge'i sgra sgrogs pa/ /stobs bcu'i sangs rgyas chos rnams mtha' yas gang yin dang / /</text></item>
<item><p>84b6</p><section>mdo sde</section><text>smin mtshams spu dang spyi gtsug bltar ni mi mthong ba/ /theg pa mchog la gnas pas rnyed par dka' ma yin/ /gang gis 'gro ba 'dul zhing bsam pa tshim byed pa/ /rgyal ba rnams kyi cho 'phrul khyad 'phags gsum </text></item>
<item><p>84b7</p><section>mdo sde</section><text>gang dang / /thub pa'i bstan pa gzhar yang don med mi 'gyur ba/ /de dag theg pa mchog la gnas pa myur du 'thob/ /'jig rten kun na skad kyi rnam pa ji snyed pa/ /thams cad stobs bcu'i gsung ni 'khrul pa </text></item>
<item><p>84b8</p><section>mdo sde</section><text>med pa dang / /mnyen 'jam yid 'ong don ldan kha na ma tho med/ /tshangs dang mi ci'i dbyangs 'dra gsung rgya chen pos tshim/ /de 'dra'i sangs rgyas gsung ni mi ring thob 'gyur te/ /nam mkha'i dkyil tshad sangs </text></item>
<item><p>85a1</p><section>mdo sde</section><text>rgyas zhing rnams go bar byed/ /ji snyed cig gis chos don ldan pa'i tshig thos pas/ /kun gyis nyon mongs thams cad bsal nas bde bar 'gyur/ /rdzu 'phrul stobs kyis nam mkha'i mtha' mar bgrang </text></item>
<item><p>85a2</p><section>mdo sde</section><text>bar nus/ /phyogs bcu rnams kyi rgya mtsho'i chu ni tshad byar nus/ /sems gcig gis ni sems can spyod pa mtha' yas shes/ /sangs rgyas theg pa'i yon tan brjod pas zad mi 'gyur/ /le'u brgyad do// //</text></item>
<item><p>85a3</p><section>mdo sde</section><text>de nas yang bcom ldan 'das kyis byang chub sems dpa' blo gros rgya mtsho la bka' stsal ba/ blo gros rgya mtsho de lta bas na byang chub sems dpas chos kyi rnam grangs 'di kun du bsrung ba dang / sba ba dang / yun ring du gnas </text></item>
<item><p>85a4</p><section>mdo sde</section><text>par bya ba dang / bdag gi sems yongs su dga' bar bya ba dang sems can gzhan dag dang gang zag gzhan rnams kyi dbang po mchog dang mchog ma yin pa shes par bya ba'i phyir sgo'i tshig dang / phyag rgya'i tshig dang / rdo rje'i </text></item>
<item><p>85a5</p><section>mdo sde</section><text>tshig 'di dag gzung bar bya'o/ /bzung nas kyang brtag par bya'o/ /shes rab dang rab tu ldan pa'i sbyor bas nges par bsam par bya'o/ /blo gros rgya mtsho sgo'i tshig rnams gang zhe na/ 'di lta ste/ rnam par rig pa ni </text></item>
<item><p>85a6</p><section>mdo sde</section><text>chos thams cad kyi sgo'i tshig ste/ chos rnams dben pa'i don du ston to/ /a zhes bya ba ni chos thams cad kyi sgo ste/ chos rnams skye ba med pa'i don du ston to/ /pa zhes bya ba ni chos thams cad kyi sgo ste/ chos </text></item>
<item><p>85a7</p><section>mdo sde</section><text>rnams don dam pa'i don du ston to/ /na zhes bya ba ni chos thams cad kyi sgo ste/ chos rnams kyi ming dang gzugs yongs su shes pa ston to/ /da zhes bya ba ni chos thams cad kyi sgo ste/ chos rnams dul ba dang zhi ba nyid du </text></item>
<item><p>85a8</p><section>mdo sde</section><text>ston to/ /sa zhes bya ba ni chos thams cad kyi sgo ste/ chos rnams chags pa las shin tu 'das par ston to/ /ta zhes bya ba ni chos thams cad kyi sgo ste/ chos rnams de bzhin nyid kyi rjes su 'gro ba ston to/ /ka zhes </text></item>
<item><p>85b1</p><section>mdo sde</section><text>bya ba ni chos thams cad kyi sgo ste/ chos rnams las kyi rnam par smin pa dang bral bar ston to/ /sa zhes bya ba ni chos thams cad kyi sgo ste/ chos rnams mnyam zhing khyad par med par ston to/ /ma zhes bya ba ni chos </text></item>
<item><p>85b2</p><section>mdo sde</section><text>thams cad kyi sgo ste/ chos rnams kyi snying rje chen po ston to/ /ga zhes bya ba ni chos thams cad kyi sgo ste/ chos rnams kyi zab cing gting dpag dka' ba nyid ston to/ /dza zhes bya ba ni chos thams cad kyi sgo ste/</text></item>
<item><p>85b3</p><section>mdo sde</section><text>chos rnams rga shi las shin tu 'das par ston to/ /d+ha zhes bya ba ni chos thams cad kyi sgo ste/ chos rnams kyi chos kyi dbyings 'dres pa med par ston to/ /sha zhes bya ba ni chos thams cad kyi sgo ste/ chos rnams la </text></item>
<item><p>85b4</p><section>mdo sde</section><text>zhi gnas yongs su rdzogs par bya bar ston to/ /kha zhes bya ba ni chos thams cad kyi sgo ste/ chos rnams nam mkha' dang mtshungs par ston to/ /k+Sha zhes bya ba ni chos thams cad kyi sgo ste/ chos rnams zad </text></item>
<item><p>85b5</p><section>mdo sde</section><text>pa dang mi skye bar bya bar ston to/ /dz+nyA zhes bya ba ni chos thams cad kyi sgo ste/ chos rnams la ye shes chags pa med pa nyid ston to/ /tha zhes bya ba ni chos thams cad kyi sgo ste/ chos rnams kyi gnas dang </text></item>
<item><p>85b6</p><section>mdo sde</section><text>gnas ma yin pa la mkhas pa ston to/ /ska zhes bya ba ni chos thams cad kyi sgo ste/ chos rnams kyi phung po yongs su shes pa ston to/ /tha zhes bya ba ni chos thams cad kyi sgo ste/ chos rnams mthar thug pa nyid du ston te/</text></item>
<item><p>85b7</p><section>mdo sde</section><text>lus dben pa ni chos thams cad kyi sgo ste/ chos rnams 'dod chags dang bral ba'i mthar ston to/ /sems dben pa ni chos thams cad kyi sgo ste/ chos rnams kyi zhe sdang dang gti mug 'dul ba ston to/ /nye bar zhi ba ni </text></item>
<item><p>85b8</p><section>mdo sde</section><text>chos thams cad kyi sgo ste/ chos rnams chags pa med pa la rton pa nyid du ston to/ /tshul bzhin ni chos thams cad kyi sgo ste/ chos rnams kyi 'byung ba'i mtha' ston to/ /gnas pa nyid ni chos </text></item>
<item><p>86a1</p><section>mdo sde</section><text>thams cad kyi sgo ste/ chos rnams kyi chos kyi dbyings gnas par ston to/ /len pa med pa ni chos thams cad kyi sgo ste/ chos thams cad kyi rnam par grol ba'i mtshan nyid du ston to/ /yongs su mi 'dzin pa ni chos </text></item>
<item><p>86a2</p><section>mdo sde</section><text>thams cad kyi sgo ste/ chos rnams la 'thab pa dang rtsod pa 'dor bar ston to/ /kun nas nyon mongs pa med pa ni chos thams cad kyi sgo ste/ chos rnams rnam par dag pa'i mtshan nyid du ston to/ /rang bzhin ni chos thams </text></item>
<item><p>86a3</p><section>mdo sde</section><text>cad kyi sgo ste/ chos rnams 'od gsal ba nyid du ston to/ /snang ba ni chos thams cad kyi sgo ste/ chos thams cad gsal ba nyid du ston to/ /bsgom pa ni chos thams cad kyi sgo ste/ chos rnams kyi 'brel ba ston to/ /</text></item>
<item><p>86a4</p><section>mdo sde</section><text>gzhi med pa ni chos thams cad kyi sgo ste/ chos rnams 'dres pa med pa nyid du ston to/ /byang chub ni chos thams cad kyi sgo ste/ chos rnams dang mnyam pa nyid du ston to/ /mya ngan las 'das pa ni chos thams cad kyi sgo ste/</text></item>
<item><p>86a5</p><section>mdo sde</section><text>chos rnams kyi phung po thams cad so sor 'dor bar ston to/ /blo gros rgya mtsho sgo'i tshig 'di dag ni rang gi sems yongs su dag par 'gyur ro/ /sems can gzhan dag dang gang zag gzhan rnams kyi dbang po mchog dang </text></item>
<item><p>86a6</p><section>mdo sde</section><text>mchog ma yin pa shes par 'gyur ba'o/ /blo gros rgya mtsho phyag rgya'i tshig de dag gang zhe na/ 'di lta ste/ blo gros rgya mtsho chos thams cad ni rnam par grol ba'i phyag rgyas btab pa ste/ gnyis su med cing gnyis </text></item>
<item><p>86a7</p><section>mdo sde</section><text>yongs su dag pa'o/ /blo gros rgya mtsho chos thams cad ni mtha' dang mtha' yas pa dang mtha' med pa las rnam par grol ba'i phyag rgyas btab pa ste/ chad pa dang rtag pa yongs su dag pa'o/ /blo gros rgya mtsho chos </text></item>
<item><p>86a8</p><section>mdo sde</section><text>thams cad ni zad pa dang 'dod chags dang bral ba'i phyag rgyas btab pa ste/ zad pa'i sgo zad pa'i mtha' zad pa'i mur thug pa'o/ /blo gros rgya mtsho chos thams cad ni gdeg pa med cing gzhag pa med pa'i phyag </text></item>
<item><p>86b1</p><section>mdo sde</section><text>rgyas btab pa ste/ mnyam pa nyid kyi mtha' yongs su dag pa'o/ /blo gros rgya mtsho chos thams cad ni nam mkha'i phyag rgyas btab pa ste/ mig lnga'i lam las shin tu 'das pa'o/ /blo gros rgya mtsho chos thams </text></item>
<item><p>86b2</p><section>mdo sde</section><text>cad ni chos kyi dbyings dang nam mkha'i dbyings kyi phyir nam mkha'i dkyil gyi phyag rgyas btab pa'o/ /blo gros rgya mtsho chos thams cad ni chos kyi dbyings su yang dag par 'du ba'i phyir 'dres pa med pa'i phyag rgyas btab pa'o/ /</text></item>
<item><p>86b3</p><section>mdo sde</section><text>blo gros rgya mtsho chos thams cad ni chos 'dres pa med pa'i mtshan nyid kyi phyir chos kyi dbyings kyi phyag rgyas btab pa'o/ /blo gros rgya mtsho chos thams cad ni sngon gyi mtha' dang phyi ma'i mthar de bzhin nyid kyi phyir de bzhin nyid kyi </text></item>
<item><p>86b4</p><section>mdo sde</section><text>phyag rgyas btab pa'o/ /blo gros rgya mtsho chos thams cad ni gdod ma nas shin tu yongs su dag pa'i phyir yang dag pa'i mtha'i phyag rgyas btab pa'o/ /blo gros rgya mtsho chos thams cad ni 'dus byas dang 'dus ma </text></item>
<item><p>86b5</p><section>mdo sde</section><text>byas mnyam zhing mtshungs pa'i phyir stong pa nyid kyi phyag rgyas btab pa'o/ /blo gros rgya mtsho chos thams cad ni dmigs pa tha dad pa dang bral ba'i phyir mtshan ma med pa'i phyag rgyas btab pa'o/ /blo gros rgya mtsho chos </text></item>
<item><p>86b6</p><section>mdo sde</section><text>thams cad ni smon lam thams cad dang bral ba'i phyir smon pa med pa'i phyag rgyas btab pa'o/ /blo gros rgya mtsho chos thams cad ni ngo bo nyid kyis ngo bo nyid med pa'i mtshan nyid kyi phyir mi rtag pa'i phyag rgyas btab pa'o/ /</text></item>
<item><p>86b7</p><section>mdo sde</section><text>blo gros rgya mtsho chos thams cad ni phung po lngar yongs su bsdu ba'i mtshan nyid kyi phyir sdug bsngal gyi phyag rgyas btab pa'o/ /blo gros rgya mtsho chos thams cad ni rang bzhin gyis bdag med pa'i phyir bdag med </text></item>
<item><p>86b8</p><section>mdo sde</section><text>pa'i phyag rgyas btab pa'o/ /blo gros rgya mtsho chos thams cad ni shin tu mi g.yo ba'i phyir zhi ba'i phyag rgyas btab pa'o/ /blo gros rgya mtsho chos thams cad ni don dam pa'i </text></item>
<item><p>87a1</p><section>mdo sde</section><text>bden par yang dag par 'du ba'i phyir bden pa'i phyag rgyas btab pa'o/ /blo gros rgya mtsho chos thams cad ni sa bon mi gnas pa'i phyir dri ma med pa'i phyag rgyas btab pa'o/ /blo gros rgya mtsho chos </text></item>
<item><p>87a2</p><section>mdo sde</section><text>thams cad ni shin tu thug pa'i phyir mi 'khrugs pa'i phyag rgyas btab pa'o/ /blo gros rgya mtsho chos thams cad ni sngon gyi mtha' dang phyi ma'i mtha' yongs su dag pa'i phyir ji lta ba bzhin gyi phyag rgyas btab pa'o/ /blo gros </text></item>
<item><p>87a3</p><section>mdo sde</section><text>rgya mtsho chos thams cad ni khams gsum thams cad ro gcig pa'i phyir dus gsum mnyam pa nyid kyi phyag rgyas btab pa'o/ /blo gros rgya mtsho chos thams cad ni rang bzhin gyis 'byung ba med pa'i phyir mi 'byung ba'i phyag rgyas </text></item>
<item><p>87a4</p><section>mdo sde</section><text>btab pa'o/ /blo gros rgya mtsho chos thams cad ni rang bzhin gyis skye ba med pa'i phyir 'gog pa'i phyag rgyas btab pa'o/ /blo gros rgya mtsho chos thams cad ni nga rgyal gyis lhag par byed pa lhag par mi byed pa'i phyir sgro 'dogs </text></item>
<item><p>87a5</p><section>mdo sde</section><text>pa med pa'i phyag rgyas btab pa'o/ /blo gros rgya mtsho chos thams cad ni rnam par rtog pa thams cad kun tu rgyu ba med pa'i phyir spros pa med pa'i phyag rgyas btab pa'o/ /blo gros rgya mtsho chos thams cad ni gzugs med cing </text></item>
<item><p>87a6</p><section>mdo sde</section><text>bstan du med pa'i phyir mtshan gyis mtshan btab pa med pa'i phyag rgyas btab pa'o/ /blo gros rgya mtsho chos thams cad ni gzhi yang dag par rab tu chad pa'i phyir gos pa med pa'i phyag rgyas btab pa'o/ /blo gros rgya mtsho </text></item>
<item><p>87a7</p><section>mdo sde</section><text>chos thams cad ni gnyen po mi dmigs pa'i phyir skyon du bya ba med pa'i phyag rgyas btab pa'o/ /blo gros rgya mtsho chos thams cad ni mngon par 'du bya ba thams cad med pa'i phyir las med cing rnam par </text></item>
<item><p>87a8</p><section>mdo sde</section><text>smin pa med pa'i phyag rgyas btab pa'o/ /blo gros rgya mtsho chos thams cad ni skye ba dang gnas pa dang bral ba'i phyir 'dus ma byas kyi phyag rgyas btab pa'o/ /blo gros rgya mtsho chos thams cad ni nam mkha'i </text></item>
<item><p>87b1</p><section>mdo sde</section><text>dkyil dang bye brag med pa'i phyir chos thams cad mnyam pa nyid kyi phyag rgyas btab pa'o/ /blo gros rgya mtsho phyag rgya'i tshig de dag ni phyag rgya'i tshig gang dag gis 'das pa dang ma 'ongs pa dang / da ltar byung ba'i sangs </text></item>
<item><p>87b2</p><section>mdo sde</section><text>rgyas bcom ldan 'das rnams kyi byang chub phyag rgyas btab pa ste/ phyag rgya'i tshig de dag gis chos kyi phung po brgyad khri bzhi stong phyag rgyas btab pa'o/ /blo gros rgya mtsho byang chub sems dpa' phyag rgya de lta bus </text></item>
<item><p>87b3</p><section>mdo sde</section><text>btab na de bzhin gshegs pa'i ye shes kyi phyag rgyar yang dag par 'das te myur du mi skye ba'i chos la bzod pa rab tu 'thob pa'o/ /blo gros rgya mtsho phyag rgya'i tshig de dag ni dge ba'i rtsa ba ma bskyed pa'i sems can rnams </text></item>
<item><p>87b4</p><section>mdo sde</section><text>kyi rna lam du grag par mi 'gyur ro/ /'dir bdud kyi las thams cad tshar bcad do/ /blo gros rgya mtsho chos thams cad yang dag par 'du ba mi zad pa'i za ma tog gi gzungs gang yin pa de yang phyag rgya'i tshig 'di nyid du </text></item>
<item><p>87b5</p><section>mdo sde</section><text>'du ste rjes su zhugs so/ /blo gros rgya mtsho ting nge 'dzin brgyad khri bzhi stong dang sems can gyi spyod pa la 'jug pa'i pha rol du phyin pa brgyad khri bzhi stong gang yin pa de dag kyang phyag rgya'i tshig 'di nyid du 'du ste </text></item>
<item><p>87b6</p><section>mdo sde</section><text>rjes su zhugs so/ /blo gros rgya mtsho de la rdo rje'i tshig de dag gang zhe na/ 'di lta ste/ rang bzhin gyis 'dres pa med pa'i phyir 'jig tshogs ni rdo rje'i tshig ste/ rdo rje'i tshig 'di ni lta ba thams cad nges par </text></item>
<item><p>87b7</p><section>mdo sde</section><text>rtogs par 'gyur ba'o/ /rig pa la 'jug pa'i phyir ma rig pa ni rdo rje'i tshig ste/ rdo rje'i tshig 'di ni lhag par dmigs pa'i dngos po yongs su shes par 'gyur ba'o/ /mngon par 'du byed pa med pa </text></item>
<item><p>87b8</p><section>mdo sde</section><text>dang mnyam pa nyid kyi phyir mtshams med pa'i mtha' ni rdo rje'i tshig ste/ rdo rje'i tshig 'di ni mngon par 'du byed pa thams cad yongs su shes par 'gyur ba'o/ /'dod chags dang bral ba'i mtha' </text></item>
<item><p>88a1</p><section>mdo sde</section><text>dang mnyam pa nyid kyi phyir 'dod chags kyi mtha' ni rdo rje'i tshig ste/ rdo rje'i tshig 'di ni 'dod chags dang bral bar 'gyur ba'o/ /byams pa'i mtha' dang mnyam pa nyid kyi phyir zhe sdang gi mtha' ni rdo rje'i </text></item>
<item><p>88a2</p><section>mdo sde</section><text>tshig ste/ rdo rje'i tshig 'di ni zhe sdang thams cad yang dag par 'joms par 'gyur ba'o/ /shes rab kyi snang ba dang mnyam pa nyid kyi phyir gti mug gi mtha' ni rdo rje'i tshig ste/ rdo rje'i tshig 'di ni mun pa med cing snang bar 'gyur ba'o/ /</text></item>
<item><p>88a3</p><section>mdo sde</section><text>sems can thams cad mnyam pa nyid la 'jug pa'i phyir sems can thams cad sems can gcig pa 'di ni rdo rje'i tshig ste/ rdo rje'i tshig 'di ni sems can thams cad kyi ngo bo nyid kyi rjes su rtogs par 'gyur ba'o/ /</text></item>
<item><p>88a4</p><section>mdo sde</section><text>sems can thams cad kyi sems mnyam pa nyid la 'jug pa'i phyir sems can thams cad kyi sems rnams sems gcig pa 'di ni rdo rje'i tshig ste/ rdo rje'i tshig 'di ni sems rang bzhin gyis 'od gsal bar rjes su rtogs </text></item>
<item><p>88a5</p><section>mdo sde</section><text>par 'gyur ba'o/ /de bzhin nyid mnyam pa nyid la 'jug pa'i phyir sangs rgyas thams cad sangs rgyas gcig pa 'di ni rdo rje'i tshig ste/ rdo rje'i tshig 'di ni mnyam pa nyid kyi ye shes kyi rjes su rtogs par 'gyur ba'o/ /</text></item>
<item><p>88a6</p><section>mdo sde</section><text>zhing mi zad pa la 'jug pa'i phyir zhing thams cad zhing gcig pa 'di ni rdo rje'i tshig ste/ rdo rje'i tshig 'di ni nam mkha' dang mnyam pa nyid de rjes su rtogs par 'gyur ba'o/ /chos thams cad mnyam pa nyid la 'jug </text></item>
<item><p>88a7</p><section>mdo sde</section><text>pa'i phyir chos thams cad gcig pa 'di ni rdo rje'i tshig ste/ rdo rje'i tshig 'di ni gnyis su med pa'i chos kyi sgo rjes su rtogs par 'gyur ba'o/ /thams cad du ye shes kyi rjes su 'gro ba la 'jug pa'i phyir chos </text></item>
<item><p>88a8</p><section>mdo sde</section><text>thams cad sangs rgyas kyi chos 'di ni rdo rje'i tshig ste/ rdo rje'i tshig 'di ni rdo rje lta bu'i ting nge 'dzin rjes su rtogs par 'gyur ba'o/ /bdud kyi las rjes su rtogs pa la 'jug pa'i phyir las thams </text></item>
<item><p>88b1</p><section>mdo sde</section><text>cad sangs rgyas kyi phrin las 'di ni rdo rje'i tshig ste/ rdo rje'i tshig 'di ni bdud kyi las thams cad las shin du 'da' bar 'gyur ba'o/ /skad thams cad rjes su rtogs pa la 'jug pa'i phyir tshig thams cad de bzhin </text></item>
<item><p>88b2</p><section>mdo sde</section><text>gshegs pa'i gsung 'di ni rdo rje'i tshig ste/ rdo rje'i tshig 'di ni chos brjod du med par rtogs par 'gyur ba'o/ /'chi 'pho med pa la 'jug pa'i phyir chos thams cad ma skyes pa 'di ni rdo rje'i tshig ste/ rdo rje'i </text></item>
<item><p>88b3</p><section>mdo sde</section><text>tshig 'di ni skye ba dang rga ba dang na ba dang 'chi ba'i lam las shin du 'da' bar 'gyur ba'o/ /'gog pa med pa la 'jug pa'i phyir chos thams cad ma byung ba 'di ni rdo rje'i tshig ste/ rdo rje'i tshig 'di ni chos thams cad skye ba med pa </text></item>
<item><p>88b4</p><section>mdo sde</section><text>dang 'gag pa med par 'gyur ba'o/ /blo gros rgya mtsho rdo rje'i tshig de dag ni mi phyed pa'i tshig /snying po'i tshig /mnyam pa'i tshig /bden pa'i tshig /brtan pa'i tshig /tha dad med pa'i tshig /rjes su 'gro ba'i tshig /rgyun </text></item>
<item><p>88b5</p><section>mdo sde</section><text>chad pa med pa'i tshig /zhi ba dang rab tu zhi ba dang nye bar zhi ba'i tshig /skyon du bya ba med pa'i tshig /sgro btags pa med pa'i tshig /'gro ba med pa rtogs pa la 'jug pa'i tshig /'gro ba med pa'i tshig /de kho na'i tshig /</text></item>
<item><p>88b6</p><section>mdo sde</section><text>yang dag pa'i tshig /sangs rgyas dang mi 'gal ba'i tshig /chos mi spong ba'i tshig /dge 'dun yongs su sdud pa'i tshig /ji lta ba bzhin gyi tshig /'khor gsum yongs su dag pa'i tshig /dpa' ba'i tshig /</text></item>
<item><p>88b7</p><section>mdo sde</section><text>tshangs pa'i tshig /g.yo ba med pa'i tshig /nam mkha' dang mnyam pa'i tshig /byang chub kyi rjes su 'gro ba'i tshig /mtshan ma med pa'i tshig /chos kyi mtshan nyid mtshan nyid med pa'i tshig /sems dang yid dang rnam par shes </text></item>
<item><p>88b8</p><section>mdo sde</section><text>pa la mi gnas pa'i tshig /bdud dang phyir rgol ba bcom pa'i tshig /dag cing dri ma med la 'od gsal ba'i tshig /byang chub la rnam par lta ba'i tshig /shes rab kyi snang ba'i tshig /mun pa med cing </text></item>
<item><p>89a1</p><section>mdo sde</section><text>bsal ba'i tshig /shin du skye ba med cing 'gag pa med pa'i tshig /rang gi yul yongs su dag pa'i tshig /sangs rgyas kyi yul la 'jug pa'i tshig /mi rtog cing rnam par mi rtog la yongs su mi rtog </text></item>
<item><p>89a2</p><section>mdo sde</section><text>pa'i tshig /chos kyi dbyings 'dres pa med pa'i tshig /gnas med pa'i gnas la 'jug pa'i tshig rnams so/ /blo gros rgya mtsho rdo rje'i tshig de dag byang chub sems dpa' gang gis nges par rtogs pa'i don du khong du chud </text></item>
<item><p>89a3</p><section>mdo sde</section><text>par byang chub kyi snying por gnas te seng ge'i khri la 'dug pa'o zhes nga smra'o/ /bcom ldan 'das kyis sgo'i tshig dang phyag rgya'i tshig dang rdo rje'i tshig 'di dag bshad pa na byang chub sems dpa' brgya stong gis chos thams </text></item>
<item><p>89a4</p><section>mdo sde</section><text>cad kyi phyag rgya'i sgo la 'jug pa'i gzungs thob par gyur to/ /sems can thams cad kyi bsam pa mnyam pa nyid la 'jug pa zhes bya ba'i ting nge 'dzin kyang thob bo/ /de nas phyogs bcu'i 'jig rten gyi khams </text></item>
<item><p>89a5</p><section>mdo sde</section><text>nas 'das pa'i byang chub sems dpa' sems dpa' chen po de dag gis bstan pa 'di thos nas tshig zhing mgu ste yi rangs nas mngon par shes pa'i rdzu 'phrul gyi stobs kyis sangs rgyas kyi zhing gang dang gang nas lhags pa </text></item>
<item><p>89a6</p><section>mdo sde</section><text>de dag 'di lta ste/ bcom ldan 'das la mchod pa dang chos kyi rnam grangs 'di yang yun ring du gnas par bya ba'i phyir sangs rgyas kyi zhing de dag na me tog dang spos dang phreng ba dang byug pa ci 'dra ba yod pa de 'dra ba'i </text></item>
<item><p>89a7</p><section>mdo sde</section><text>me tog dang spos dang phreng ba dang byug pa dag gi char chen po mngon par phab bo/ /de dag gis bcom ldan 'das la mchod pa byas nas sgra skad dang nga ro gcig gis bcom ldan 'das la mngon par bstod pa/ gzugs </text></item>
<item><p>89a8</p><section>mdo sde</section><text>kyi mtshan nyid mtshan gzhi med gzigs pa/ /mtshan nyid gcig gis mtshan gzhi bral ston pa/ /mtshan kun mtshan gzhi ma mchis mtshan gzhi mnyam/ /yang dag mtshan gnas khyod la phyag 'tshal lo/ /</text></item>
<item><p>89b1</p><section>mdo sde</section><text>sems can kun gyi skad dang sgra la zhugs/ /skad la zhugs pa'i ye shes de la 'ang zhugs/ /sgra skad dbyangs rnams kun las rnam par grol/ /sems grol mnyam pa'i sems la phyag 'tshal lo/ /sems </text></item>
<item><p>89b2</p><section>mdo sde</section><text>kyi rgyu ba rgya chen ci mchis pa/ /sgyu ma'i sems dang mnyam nyid thugs su chud/ /rab tu mi rgyu rgyu mnyam rgyu mi mnga'/ /mkha' 'dra'i thugs dang ldan la phyag 'tshal lo/ /mchis dang ma mchis mtha' dang mtha' </text></item>
<item><p>89b3</p><section>mdo sde</section><text>ma lags/ /chos dang chos min yongs rtog rnam rtog mnyam/ /sems dang yid rnams thams cad nye bar zhi/ /sems su yid 'bar khyod la phyag 'tshal lo/ /rgyu dang rkyen dang bya ba rnams kyang mkhyen/ /rgyu las </text></item>
<item><p>89b4</p><section>mdo sde</section><text>'byung bar rim pa 'ang gsung bar mdzad/ /rgyu dang rkyen ni rnam grol mtha' yas te/ /yang dag mtha' dang mnyam par rab tu mkhyen/ /'di ni thams cad mnyam pa'i gzugs su zhugs/ /bde gshegs sku ni sku </text></item>
<item><p>89b5</p><section>mdo sde</section><text>ma lags par mthong / /khyod kyi thugs ni rnam rtog mi 'gyur bar/ /khyod ni rgya chen gzugs ston gzugs ma mchis/ /phyogs na rgyal ba'i zhing rnams ji snyed pa/ /zhing rnams thams cad zhing 'dir rab </text></item>
<item><p>89b6</p><section>mdo sde</section><text>zhugs kyang / /zhing 'dir rnam par 'phel ba ma mchis la/ /de nas ma g.yos 'phos pa 'ang mchis ma lags/ /sems kun sems ma mchis pas mnyam pa'i sems/ /sems ni sgyu mar 'gyur dang rtog ma mchis/ /</text></item>
<item><p>89b7</p><section>mdo sde</section><text>byang chub sems ni mnyam nyid thugs su chud/ /des na sangs rgyas mnyam pa'i chos la gnas/ /chos dbyings mnyam pa'i dbyings la rab tu zhugs/ /chos rnams thams cad dngos por 'jug ma mchis/ /dngos </text></item>
<item><p>89b8</p><section>mdo sde</section><text>dang dngos med chags bral chags mnyam pa/ /'gro ba'i don mdzad khyod la phyag 'tshal lo/ /gdugs dang dgung zla dog sar lhung yang gda'/ /bser ma zhags pas bzung du rung yang gda'/ /</text></item>
<item><p>90a1</p><section>mdo sde</section><text>ri rgyal kha yi dbugs kyis gtor du rung / /rgyal ba'i gsung ni log par gsung mi mnga'/ /yang dag kho na gsung can yongs su dag /thugs dag nam mkha' 'dra ba'i thugs mnga' ba/ /'jig </text></item>
<item><p>90a2</p><section>mdo sde</section><text>rten chos dang rnyed dang sred pa bsal/ /pad ma lta bur srid gsum chags mi mnga'/ /bsngags pa'i phreng ba gsan kyang dgyes mi 'gyur/ /smad pa gsan kyang zhe sdang yong mi mnga'/ /ri rab lta bur yongs su </text></item>
<item><p>90a3</p><section>mdo sde</section><text>rtog las grol/ /'gro la bde stsal khyod la phyag 'tshal lo/ /de nas byang chub sems dpa' sems dpa' chen po de dag gis bcom ldan 'das la tshigs su bcad pa de dag gis mngon par bstod nas/ bcom </text></item>
<item><p>90a4</p><section>mdo sde</section><text>ldan 'das la 'di skad ces gsol to/ /bcom ldan 'das sangs rgyas byung ba ni rin po che byung ba'o/ /bcom ldan 'das byung ba ni bden pa byung ba'o/ /dran pa byung ba'o/ /blo gros byung ba'o/ /rtogs pa byung ba'o/</text></item>
<item><p>90a5</p><section>mdo sde</section><text>ngo tsha shes pa byung ba'o/ /mos pa byung ba'o/ /sbyin pa byung ba'o/ /tshul khrims byung ba'o/ /bzod pa byung ba'o/ /brtson 'grus byung ba'o/ /bsam gtan byung ba'o/ /shes rab byung ba'o/ /bcom ldan 'das sangs </text></item>
<item><p>90a6</p><section>mdo sde</section><text>rgyas byung ba ni byams pa byung ba'o/ /snying rje byung ba'o/ /dga' ba byung ba'o/ /btang snyoms byung ba'o/ /don byung ba'o/ /bde ba byung ba'o/ /chos byung ba'o/ /bcom ldan 'das sangs rgyas byung ba ni yang dag par </text></item>
<item><p>90a7</p><section>mdo sde</section><text>dga' bar 'gyur ba'i chos byung ba'o/ /dran pa nye bar gzhag pa byung ba'o/ /yang dag par spong ba byung ba'o/ /rdzu 'phrul gyi rkang pa byung ba'o/ /dbang po byung ba'o/ /stobs byung ba'o/ /byang chub kyi yan lag byung </text></item>
<item><p>90a8</p><section>mdo sde</section><text>ba'o/ /lam byung ba'o/ /zhi gnas byung ba'o/ /lhag mthong byung ba'o/ /mngon par shes pa byung ba'o/ /rig pa byung ba'o/ /rnam par grol ba byung ba'o/ /bcom ldan 'das sangs rgyas byung ba ni mi dge ba'i chos </text></item>
<item><p>90b1</p><section>mdo sde</section><text>thams cad spong ba dang dge ba'i chos thams cad byung ba'o/ /de nas byang chub sems dpa' sems dpa' chen po shes rab brtsegs shes bya ba 'khor de nyid du 'dus par gyur te 'dug pa des bcom ldan 'das la </text></item>
<item><p>90b2</p><section>mdo sde</section><text>'di skad ces gsol to/ /bcom ldan 'das kyis gsung ba'i don ji ltar bdag gis 'tshal ba ltar na bdag 'di snyam bgyid de/ bcom ldan 'das 'di ltar sangs rgyas byung ba ni 'jigs tshogs la lta ba byung ba'o/ /</text></item>
<item><p>90b3</p><section>mdo sde</section><text>bcom ldan 'das sangs rgyas byung ba ni ma rig pa dang srid pa dang sred pa byung ba'o/ /bcom ldan 'das sangs rgyas byung ba ni 'dod chags dang zhe sdang dang gti mug byung ba'o/ /bcom ldan 'das sangs rgyas byung ba ni </text></item>
<item><p>90b4</p><section>mdo sde</section><text>phyin ci log bzhi byung ba'o/ /bcom ldan 'das sangs rgyas byung ba ni sgrib pa lnga byung ba'o/ /bcom ldan 'das sangs rgyas byung ba ni skye mched drug byung ba'o/ /bcom ldan 'das sangs rgyas byung ba ni rnam par shes </text></item>
<item><p>90b5</p><section>mdo sde</section><text>pa'i gnas bdun byung ba'o/ /log pa nyid brgyad byung ba'o/ /gnod pa'i dngos po dgu byung ba'o/ /bcom ldan 'das sangs rgyas byung ba ni mi dge ba bcu'i las kyi lam byung ba'o/ /de ci'i slad du zhe na/ bcom </text></item>
<item><p>90b6</p><section>mdo sde</section><text>ldan 'das sdig pa mi dge ba'i chos de dag spang ba'i slad du sangs rgyas byung ba lags kyi bcom ldan 'das sangs rgyas byung ba gnyen pos rab tu phye ba ni ma lags te/ bcom ldan 'das sangs rgyas byung ba ni gnyen po </text></item>
<item><p>90b7</p><section>mdo sde</section><text>ma mchis pa gnyen po dang bral ba'o/ /bcom ldan 'das sangs rgyas byung ba ni rjes su mchi bar 'tshal ba'i byang chub sems dpa' rjes su 'gro ba ma mchis pa'i tshul gyis de ltar sangs rgyas byung ba'i rjes su mchi </text></item>
<item><p>90b8</p><section>mdo sde</section><text>bar bgyi'o/ /bcom ldan 'das kyis bka' stsal pa/ rigs kyi bu de de bzhin no/ /ji skad smras pa bzhin te/ rjes su 'gro ba med pa'i tshul gyis sangs rgyas byung ba'i rjes su 'gro bar bya ste/ sangs rgyas </text></item>
<item><p>91a1</p><section>mdo sde</section><text>byung ba la ji lta ba bzhin du chos thams cad byung ba'i rjes su 'gro bar bya'o/ /de nas bcom ldan 'das la byang chub sems dpa' blo gros rgya mtshos 'di skad ces gsol to/ /bcom ldan 'das las </text></item>
<item><p>91a2</p><section>mdo sde</section><text>dang po pa'i byang chub sems dpa' rnams kyis ni sangs rgyas 'byung ba 'di lta bu 'di ma 'tshal na/ bcom ldan 'das de dag la sangs rgyas 'byung ba lta mchis sam/ bcom ldan 'das kyis bka' stsal pa/</text></item>
<item><p>91a3</p><section>mdo sde</section><text>blo gros rgya mtsho ji ltar sems yongs su dag pa bzhin du de dag la yang sangs rgyas 'byung ngo / /de ci'i phyir zhe na/ blo gros rgya mtsho byang chub sems dpa' ni bzhi po 'di dag ste/ bzhi gang zhe na/ 'di lta ste/</text></item>
<item><p>91a4</p><section>mdo sde</section><text>sems dang po bskyed pa'i byang chub sems dpa' dang / spyod pa la zhugs pa dang / phyir mi ldog pa dang / skye ba gcig gis thogs pa'i byang chub sems dpa' ste/ blo gros rgya mtsho byang chub sems dpa' bzhi </text></item>
<item><p>91a5</p><section>mdo sde</section><text>po de dag go/ /blo gros rgya mtsho de la sems dang po bskyed pa'i byang chub sems dpa' gang yin pa des ni de bzhin gshegs pa la gzugs dang mtshan du mthong ngo / /spyod pa la zhugs pa'i byang chub sems </text></item>
<item><p>91a6</p><section>mdo sde</section><text>dpa' gang yin pa des ni de bzhin gshegs pa la yon tan yongs su grub par mthong ngo / /phyir myi ldog pa'i byang chub sems dpa' gang yin pa des ni de bzhin gshegs pa la chos kyi skus rab tu phye bar mthong </text></item>
<item><p>91a7</p><section>mdo sde</section><text>ngo / /blo gros rgya mtsho skye ba gcig gis thogs pa'i byang chub sems dpa' gang yin pa des ni de bzhin gshegs pa la gzugs dang mtshan dang yon tan yongs su grub pa dang skye ba dang rigs dang rus dang / chos </text></item>
<item><p>91a8</p><section>mdo sde</section><text>nyid du khas mi len to/ /de ci'i phyir zhe na/ de'i mig ni shes rab kyis rnam par lta ba'o/ /shes rab la gnas pa'o/ /shes rab tu yang dag par 'du ba'o/ /shes rab kyang rgyu ba med pa spros pa med pa ste/ de ni </text></item>
<item><p>91b1</p><section>mdo sde</section><text>mthong ba yang ma yin mi mthong ba yang ma yin no/ /de ci'i phyir zhe na/ mthong ba dang mi mthong ba de gnyi ga yang mtha' ste/ mthong ba dang ma mthong ba'i mtha' gnyis dang bral ba ni sangs rgyas mthong ba'o/ /gang sangs </text></item>
<item><p>91b2</p><section>mdo sde</section><text>rgyas mthong ba de bdag mthong ba ste/ bdag mthong ba rnam par dag pas sangs rgyas mthong ba rnam par dag /sangs rgyas mthong ba rnam par dag pas chos thams cad mthong ba rnam par dag par khong du chud par </text></item>
<item><p>91b3</p><section>mdo sde</section><text>bya'o/ /gang mthong ba rnam par dag pa de la ye shes mthong ba 'di ni sangs rgyas mthong ba zhes bya'o/ /blo gros rgya mtsho ngas kyang de bzhin gshegs pa mar me mdzad de ltar mthong ste/ mthong ma thag tu ngas </text></item>
<item><p>91b4</p><section>mdo sde</section><text>thob pa med pa dang mi dmigs pa'i tshul gyis mi skye ba'i chos la bzod pa thob bo/ /bzod pa thob ma thag tu nga sa las shing tA la bdun tsam du 'phags te/ nga nam mkha'i dkyil de la gnas nas thams cad </text></item>
<item><p>91b5</p><section>mdo sde</section><text>mkhyen pa'i ye shes kyi 'byor pa la rnam par brtags/ lta bar gyur pa thams cad yang dag par chad/ rtog pa dang rnam par rtog pa dang yongs su rtog pa thams cad las shind tu 'das shing rnam par shes pa </text></item>
<item><p>91b6</p><section>mdo sde</section><text>yul thams cad la mi gnas te ting nge 'dzin drug khri mngon sum du gyur nas/ bcom ldan 'das de bzhin gshegs pa mar me mdzad des nga la bram ze'i khye'u khyod ma 'ongs pa'i dus na/ de bzhin gshegs pa dgra </text></item>
<item><p>91b7</p><section>mdo sde</section><text>bcom pa yang dag par rdzogs pa'i sangs rgyas shAg kya thub pa zhes bya bar 'gyur ro zhes lung bstan to/ /lung bstan pa'i bstan pa de yang nga'i rna ba'i dbang po la grag par yang ma gyur/ nga ye shes gzhan du rig </text></item>
<item><p>91b8</p><section>mdo sde</section><text>par yang ma gyur/ nga kun tu rmongs par yang ma gyur/ dmigs par lta ba la gnas pa yang med/ nga sangs rgyas la sangs rgyas su 'du shes pa yang med/ bdag la bdag tu 'du shes pa yang med/ lung </text></item>
<item><p>92a1</p><section>mdo sde</section><text>bstan pa'i bstan pa la yang lung bstan pa'i bstan par 'du shes pa yang med par gyur to/ /blo gros rgya mtsho 'di ni byang chub sems dpa'i 'khor gsum yongs su dag pa'i lung bstan pa ste/ gang </text></item>
<item><p>92a2</p><section>mdo sde</section><text>la sangs rgyas su 'du shes pa yang med pa dang bdag tu 'du shes pa med pa dang lung bstan pa'i bstan par 'du shes pa med pa 'di ni 'khor gsum yongs su dag pa zhes bya'o/ /blo gros rgya mtsho gzhan yang 'khor </text></item>
<item><p>92a3</p><section>mdo sde</section><text>gsum yongs su dag pa gang zhe na/ gang la bdag tu 'dzin pa med pa dang / sems can du 'dzin pa med pa dang / chos su 'dzin pa med pa'o/ /gzhan yang 'khor gsum yongs su dag pa ni gang la ming du 'dzin </text></item>
<item><p>92a4</p><section>mdo sde</section><text>pa med pa dang / gzugs su 'dzin pa med pa dang / dmigs par 'dzin pa med pa'o/ /gzhan yang 'khor gsum yongs su dag pa ni 'das pa la zad par shes pa dang / ma 'ongs pa la ma phyin par shes pa </text></item>
<item><p>92a5</p><section>mdo sde</section><text>dang / da ltar byung ba la gnas pa med par shes pa'o/ /gzhan yang 'khor gsum yongs su dag pa ni lus la gzugs brnyan lta bur shes pa dang / ngag la brag cha lta bur shes pa dang / sems la sgyu ma lta </text></item>
<item><p>92a6</p><section>mdo sde</section><text>bur shes pa'o/ /gzhan yang 'khor gsum yongs su dag pa ni/ phung po rnams la chos kyi phung po dang mnyam pa nyid dang / khams rnams la chos kyi dbyings dang mnyam pa nyid dang / skye mched rnams la grong </text></item>
<item><p>92a7</p><section>mdo sde</section><text>stong lta bur sor sor rtog pa'o/ /gzhan yang 'khor gsum yongs su dag pa ni stong pa nyid la mos pa dang / mtshan ma med pa la yid ches pa dang / smon pa med pa la som nyi med pa ste/ blo gros rgya mtsho 'khor </text></item>
<item><p>92a8</p><section>mdo sde</section><text>gsum yongs su dag pa 'di ni chos thams cad yongs su dag par 'gyur ba'o/ /blo gros rgya mtsho de lta bas na byang chub sems dpas 'khor gsum yongs su dag pa'i ye shes la mkhas par bya'o// //</text></item>
<item><p>92b1</p><section>mdo sde</section><text>'phags pa blo gros rgya mtshos zhus pa/ bam po brgyad pa/ de nas bcom ldan 'das la byang chub sems dpa' blo gros rgya mtshos 'di skad ces gsol to/ /bcom ldan 'das ji tsam du slar mi ldog </text></item>
<item><p>92b2</p><section>mdo sde</section><text>pa'i byang chub sems dpa' chos zab mo 'tshal ba dang ldan pa ni ngo mtshar to/ /bcom ldan 'das chos 'tshal ba 'di lta bu dang ldan pa'i byang chub sems dpa'i yongs su bsngo ba la mkhas pa ci 'dra lags/ de skad </text></item>
<item><p>92b3</p><section>mdo sde</section><text>ces gsol pa dang / bcom ldan 'das kyis byang chub sems dpa' blo gros rgya mtsho la 'di skad ces bka' stsal to/ /blo gros rgya mtsho sa 'di la gnas pa'i byang chub sems dpa' rnams sngon gyi shugs kyis </text></item>
<item><p>92b4</p><section>mdo sde</section><text>bya ba byed de/ de dag gang gi tshe mnyam par ma bzhag par gnas pa de'i tshe na yang sngon 'phangs pa'i yongs su bsngo ba 'di brgya lam na yang chud za bar mi 'gyur ro/ /blo gros rgya mtsho de'i phyir skyes bu mkhas </text></item>
<item><p>92b5</p><section>mdo sde</section><text>pa kha cig dpe bstan pas bshad pa'i don shes par 'gyur bas khyod la dpe bya'o/ /blo gros rgya mtsho 'di lta ste dper na/ gang gi tshe bu ram shing gi zhing ngam/ 'bras sA lu'i zhing ngam/ rgun 'brum gyi </text></item>
<item><p>92b6</p><section>mdo sde</section><text>zhing rnang sgal byas par gyur pa de la mi zhig gis rnang thams cad la yur ba ci rigs par btod nas/ rka nas chu phab ste yal bar bor nas nyal ba dang / de nas mi de nyal yang yur ba ji lta btod pa bzhin du chu </text></item>
<item><p>92b7</p><section>mdo sde</section><text>'bab ste/ de la mi de brtson par bya mi dgos shing bsgrim mi dgos par rnang thams cad chus gang bar 'gyur ro/ /blo gros rgya mtsho de bzhin du byang chub sems dpa' mnyam par ma bzhag kyang dge ba'i rtsa </text></item>
<item><p>92b8</p><section>mdo sde</section><text>ba de dag sems can thams cad kyi rgyud rnams la yongs su sngo bar byed de thabs kyis dngos po ji lta ba bzhin du dge ba'i rtsa ba de dag sangs rgyas kyi chos thams cad kyi phyir yongs su sngo'o/ /de bsam pa shin </text></item>
<item><p>93a1</p><section>mdo sde</section><text>du yongs su dag cing tshul khrims kyi phung po kun du bsrungs pa'i phyir mnyam par bzhag par gnas kyang dge ba'i rtsa ba de dag sangs rgyas kyi chos thams cad kyi phyir yongs su sngo zhing / sngon gyi smon lam </text></item>
<item><p>93a2</p><section>mdo sde</section><text>legs par btab pa'i phyir sems can thams cad kyi rgyud rnams rlan par byed do/ /blo gros rgya mtsho khyod kyis rnam grangs 'dis kyang ji ltar byang chub sems dpa' mnyam par bzhag pa las langs kyang rung ste/</text></item>
<item><p>93a3</p><section>mdo sde</section><text>dge ba'i rtsa ba rnams sngon shin du 'phangs pa dang / sems las su rung ba dang / dran pa mi g.yeng ba dang / theg pa dman pa dang bral ba dang / theg pa chen por smon lam btab pa'i phyir dge ba'i rtsa ba rnams brgya lam na </text></item>
<item><p>93a4</p><section>mdo sde</section><text>yang thams cad mkhyen par yongs su mi sngo mi srid par 'di ltar rig par bya'o/ /blo gros rgya mtsho 'di lta ste dper na/ ri sul chen po zhig na shing zhig skyes par gyur la de mi zhig gis rtsa ba nas bcad par brtsams </text></item>
<item><p>93a5</p><section>mdo sde</section><text>nas de chod ma thag tu gang du yo ba dang / gang du phyogs pa der 'gyel lo/ /blo gros rgya mtsho de bzhin du byang chub sems dpa' yang yun ring po nas thams cad mkhyen pa nyid la gzhol/ thams cad mkhyen pa nyid la </text></item>
<item><p>93a6</p><section>mdo sde</section><text>'bab pas dge ba'i rtsa ba thams cad bsogs te bsags nas kyang thams cad mkhyen pa nyid du yongs su sngo bar byed/ sems can thams cad yongs su bskyab pa'i phyir yongs su sngo bar byed/ dkon mchog gsum </text></item>
<item><p>93a7</p><section>mdo sde</section><text>gyi rigs mi bcad par bya ba'i phyir yongs su sngo bar byed/ lus kyi rgyan dang mtshan dang dpe byad bzang po yongs su rdzogs par bya ba'i phyir yongs su sngo bar byed/ tshig gi rgyan dang chos bstan pa don yod par bya ba'i </text></item>
<item><p>93a8</p><section>mdo sde</section><text>phyir yongs su sngo bar byed/ sems kyi rgyan dang sangs rgyas rjes su dran pa'i ting nge 'dzin las mi g.yeng bar bya ba'i phyir yongs su sngo bar byed de bsgrim pa med cing lhun gyis grub par dge ba'i rtsa ba thams cad thams </text></item>
<item><p>93b1</p><section>mdo sde</section><text>cad mkhyen pa nyid du yongs su sngo'o/ /sngon thabs la mkhas pas yongs su bsngos pa des theg pa gzhan du mi ltung zhing mnyam par bzhag kyang rung langs kyang rung ste/ brgya lam na yang byang chub kyi phyogs kyi </text></item>
<item><p>93b2</p><section>mdo sde</section><text>chos rnams bsgom pa yongs su rdzogs par mi 'gyur mi srid do/ /blo gros rgya mtsho 'di lta ste dper na/ dge slong 'gog pa la snyoms par 'jug pa'i tshe 'gaN DI'i sgra la gnas par byas te snyoms par zhugs na 'gaN </text></item>
<item><p>93b3</p><section>mdo sde</section><text>DI'i sgra de de'i 'gog pa la yang mi gnas ma 'brel mod kyi 'gaN DI'i sgra des 'gog pa las ldang ngo / /blo gros rgya mtsho de bzhin du byang chub sems dpa' yang sems can thams cad rab tu thar bar bya ba'i phyir snying rje chen </text></item>
<item><p>93b4</p><section>mdo sde</section><text>po la gnas par bya ste/ bdag gis sems can thams cad yongs su bskyab par bya/ yongs su dgrol bar bya'o zhes byang chub kyi rnam pas mngon par bsgrub pa'i byams pas sems can thams cad khyab par byas nas </text></item>
<item><p>93b5</p><section>mdo sde</section><text>zab pa/ zab mor snang ba sems dang yid dang rnam par shes pa mi rgyu ba'i ting nge 'dzin la snyoms par zhugs kyang de sngon sems can rab tu thar bar bya ba'i snying rje chen po la gnas pa de dang ldan pas nyan thos kyi sar mi ltung </text></item>
<item><p>93b6</p><section>mdo sde</section><text>rang sangs rgyas kyi sar mi ltung ste/ dran pa dang shes bzhin gyis ting nge 'dzin de las langs nas yang byang chub kyi phyogs kyi chos rnams yang dag par bsgrub cing sems can rnams kyang yongs su smin par byed do/ /</text></item>
<item><p>93b7</p><section>mdo sde</section><text>blo gros rgya mtsho 'di ltar zhi ba'i ting nge 'dzin la snyoms par zhugs kyang nyan thos kyi rnam par grol ba 'am/ rang sangs rgyas kyi rnam par grol bar mi ltung ba byang chub sems dpa' rnams kyi yongs su sbyong ba byed pa'i khyad par </text></item>
<item><p>93b8</p><section>mdo sde</section><text>la ltos/ blo gros rgya mtsho 'di lta ste/ dper na/ mi gnyis shig yod pa la de la mi gcig ni bdag rdo rje'i go cha bgos nas me 'bar ba'i nang du mchongs/ mi gcig shos ni bdag rtswa dang sog ma'i go cha bgos nas me 'bar </text></item>
<item><p>94a1</p><section>mdo sde</section><text>ba'i nang du mchongs na/ blo gros rgya mtsho 'di ji snyam du sems/ mi de gnyis las gang tshig par 'gyur/ gang tshig par mi 'gyur/ gsol pa/ bcom ldan 'das mi gang rdo rje'i go cha 'tshal nas zhugs </text></item>
<item><p>94a2</p><section>mdo sde</section><text>'bar ba'i nang du mchongs pa de ni rdo rje'i go cha des yongs su bsrungs pas zhugs kyi nang du mchis kyang mi 'tshig go/ /bcom ldan 'das mi gang rtswa dang sog ma'i go cha 'tshal nas zhugs 'bar ba'i nang du mchongs pa </text></item>
<item><p>94a3</p><section>mdo sde</section><text>de ni der mchongs ma thag tu tshig par 'gyur ro/ /de ci'i slad du zhe na/ bcom ldan 'das ran dang sog ma ni 'tshig pa'i bdag nyid lags te/ zhugs kyis 'tshig pa srung mi bzod do/ /bcom ldan 'das </text></item>
<item><p>94a4</p><section>mdo sde</section><text>kyis bka' stsal pa/ blo gros rgya mtsho ji ltar rdo rje'i go cha bgos pa'i mi de me'i nang du song yang mi 'tshig pa de bzhin du byang chub sems dpa' byams pa chen po dang / snying rje'i go cha dang / lhag pa'i bsam pa sra </text></item>
<item><p>94a5</p><section>mdo sde</section><text>ba'i rdo rje'i go cha bgos nas sems can rab tu thar par bya bar dmigs pa la gnas te/ chos thams cad la stong pa nyid dang / mtshan ma med pa dang / smon pa med pa dang / mngon par 'du mi byed pa dang / ma skyes pa dang /</text></item>
<item><p>94a6</p><section>mdo sde</section><text>ma byung bar rtogs pa yang btang la zhi ba'i ting nge 'dzin de la yang snyoms par 'jug cing nyan thos dang rang sangs rgyas kyi nges par gyur pa la yang mi 'jug 'bras bu 'thob par yang mi byed par ting nge 'dzin de yang myong zhing zil </text></item>
<item><p>94a7</p><section>mdo sde</section><text>gyis mnan cing yang ma nyams ma snang bar ldang ngo / /langs nas kyang sangs rgyas kyi zhing yongs su sbyong / sangs rgyas kyi ye shes yongs su rdzogs par byed do/ /blo gros rgya mtsho ji ltar rtswa dang sog ma'i go cha bgos </text></item>
<item><p>94a8</p><section>mdo sde</section><text>pa'i mi de mchongs ma thag tu mes tshig par 'gyur ba de bzhin du blo gros rgya mtsho nyan thos kyi theg pa pa'i gang zag 'khor bas 'jigs skrag pa srid pa la kun du 'bar bar blta ste/ sems can rnams yal bar bor nas </text></item>
<item><p>94b1</p><section>mdo sde</section><text>snying rje chen po dang bral te zhi ba zhi ba'i ting nge 'dzin la reg nas gnas ma yin zhing go skabs med de/ gang brgyad pa la 'bras bu ma thob par ldang ba de ni gnas med do/ /de ci'i phyir zhe na/ nyan thos ni bsod nams </text></item>
<item><p>94b2</p><section>mdo sde</section><text>dang ye shes kyi tshogs ma bsags pa'i phyir ro/ /byang chub sems dpa' ni bsod nams dang ye shes kyi tshogs tshad med pa bsags pa ste de ni sangs rgyas kyi chos thams cad yongs su ma rdzogs kyi bar du bar skabs </text></item>
<item><p>94b3</p><section>mdo sde</section><text>su yang dag pa'i mtha' mngon sum du mi byed do/ /blo gros rgya mtsho de lta bas na byang chub sems dpas stong pa nyid dang / mtshan ma med pa dang / smon pa med pa dang / mngon par 'du bya ba med pa dang / ma skyes </text></item>
<item><p>94b4</p><section>mdo sde</section><text>pa dang / ma byung ba'i chos thams cad la me 'bar ba lta bu'i 'du shes bskyed la chos de dag la yang so sor brtag par bya/ chos de dag shes pa la yang rnam par dpyod par bya zhing yang dag pa'i mtha' yang mngon </text></item>
<item><p>94b5</p><section>mdo sde</section><text>sum du mi bya'o/ /blo gros rgya mtsho de lta bas na byang chub sems dpa' yongs su bsngo ba la mkhas par bya'o/ /blo gros rgya mtsho yongs su bsngo ba la mkhas pa'i byang chub sems dpa' ni chos zab mo rnams la yang </text></item>
<item><p>94b6</p><section>mdo sde</section><text>spyod la bar skabs su yang yang dag pa'i mtha' mngon sum du mi byed do/ /blo gros rgya mtsho yongs su bsngo ba zhes bya ba ci la bya zhe na/ 'di lta ste/ theg pa chen po de nyid la sems gzhol ba dang 'dun pa dang mngon par </text></item>
<item><p>94b7</p><section>mdo sde</section><text>phyogs pa dang yongs su phyogs te theg pa gzhan du ma yin pa'o/ /de'i phyir yongs su bsngo ba zhes bya'o/ /blo gros rgya mtsho 'di lta ste dper na/ rdza mkhan gyis 'jim pa'i gong bu 'khor lo'i steng du gzhag kyang ma </text></item>
<item><p>94b8</p><section>mdo sde</section><text>bskor na snod kyi ming mi 'thob ste/ 'jim pa'i gong bu nyid kyi grangs su 'gro'o/ /gang gi tshe bskor bar gyur pa de'i tshe snod kyi ming 'thob bo/ /blo gros rgya mtsho de bzhin du byang chub sems dpas dge ba'i rtsa ba shin du </text></item>
<item><p>95a1</p><section>mdo sde</section><text>mang po bsags pa yang thams cad mkhyen pa nyid du yongs su ma bsngos na pha rol du phyin pa'i ming mi thob kyi gang gi tshe thams cad mkhyen pa nyid du yongs su bsngos par gyur pa de'i tshe pha rol du phyin pa'i ming </text></item>
<item><p>95a2</p><section>mdo sde</section><text>'thob bo/ /blo gros rgya mtsho 'di lta ste dper na/ gser dul ma'i gar bu yongs su ma bsgyur na rgyan gyi ming mi 'thob ste gser gyi gar bu nyid kyi grangs su 'gro'o/ /de nyid yongs su bsgyur na rgyan gyi ming 'thob bo/ /</text></item>
<item><p>95a3</p><section>mdo sde</section><text>blo gros rgya mtsho de bzhin du byang chub sems dpa'i dge ba'i rtsa ba yang yongs su ma bsngos na pha rol du phyin pa'i ming mi 'thob kyi de nyid yongs su bsngos na pha rol du phyin pa'i ming 'thob bo/ /blo gros rgya mtsho de lta bas </text></item>
<item><p>95a4</p><section>mdo sde</section><text>na byang chub sems dpas rtag par rgyun du 'dres pa med pa'i yid kyis dge ba'i rtsa ba bsags pa rnams thams cad mkhyen pa nyid du yongs su bsngo bar bya'o/ /thams cad mkhyen pa nyid du yongs su bsngos pa'i </text></item>
<item><p>95a5</p><section>mdo sde</section><text>byang chub sems dpa' ni chos zab mo rnams la yang spyod la bar skabs su yang dag pa'i mtha' mngon sum du mi byed do/ /yongs su bsngo ba'i le'u zhes bya ste dgu pa'o// // de nas </text></item>
<item><p>95a6</p><section>mdo sde</section><text>bcom ldan 'das la byang chub sems dpa' blo gros rgya mtshos 'di skad ces gsol to/ /bcom ldan 'das byang chub sems dpa' gang 'khrul pa 'di snyed cig bsrung yang 'khrul par mi 'gyur ba ni bgyi dka' ba bgyid </text></item>
<item><p>95a7</p><section>mdo sde</section><text>pa'o/ /bcom ldan 'das de lta lags kyis kyang byang chub sems dpas thams cad du yongs su bsngo ba la mkhas pa dang / thabs la mkhas pa 'tshal bar bgyi'o/ /de ci'i slad du zhe na/ bcom ldan 'das thabs </text></item>
<item><p>95a8</p><section>mdo sde</section><text>kyis ni byang chub sems dpa' bsam gtan dang rnam par thar pa dang ting nge 'dzin dang snyoms par 'jug pa la snyoms par zhugs kyang bsam gtan dang / rnam par thar pa dang / ting nge 'dzin dang snyoms par 'jug pa </text></item>
<item><p>95b1</p><section>mdo sde</section><text>rnams kyis 'khrugs par mi 'gyur te/ thabs mkhas pa des bgyi ba thams cad kyang ston la bgyi bar ltung bar yang mi 'gyur/ chos mnyam pa nyid la yang gnas la sems can log pa nyid du mchis pa rnams la yang dag </text></item>
<item><p>95b2</p><section>mdo sde</section><text>pa nyid kyi nges par gyur pa'i slad du chos kyang ston cing bsam pa yongs su ma rdzogs kyi bar du bdag nges par gyur pa der yang mi ltung ngo / /de skad ces gsol pa dang / bcom ldan 'das kyis byang chub sems dpa' blo </text></item>
<item><p>95b3</p><section>mdo sde</section><text>gros rgya mtsho la 'di skad ces bka' stsal to/ /blo gros rgya mtsho de de bzhin no/ /ji skad du smras pa bzhin te/ byang chub sems dpas thams cad du thabs la mkhas pa 'dod par bya'o/ /de ci'i phyir zhe na/ blo gros rgya </text></item>
<item><p>95b4</p><section>mdo sde</section><text>mtsho thabs la mkhas pa'i byang chub sems dpa' la byang chub yod kyi thabs la mi mkhas pa la ni byang chub med do/ /blo gros rgya mtsho 'di lta ste/ dper na/ snod gcig gi nang du tshon sna gsum ste/ sna gcig ni kha dog sngon </text></item>
<item><p>95b5</p><section>mdo sde</section><text>po/ sna gcig ni kha dog dmar po/ sna gcig ni gser gyi kha dog lta bu ser po blugs la tshon gyi snod gcig pu der ras kha bsgyur ba gsum ste/ gcig ni ras shog po yug ser por kha bsgyur ba/ gcig ni ras phran yug </text></item>
<item><p>95b6</p><section>mdo sde</section><text>dmar por kha bsgyur ba/ gcig ni ras bcos bu rin thang med pa ser po gser gyi kha dog lta bur kha bsgyur ba zung gcig bcug la/ de dag snod gcig gi nang du bcug ste bstsubs na ji ltar kha bsgyur ba'i bye brag bzhin du </text></item>
<item><p>95b7</p><section>mdo sde</section><text>tshon 'dzin te/ gang tshon sngon pos kha bsgyur ba de ni kha dog sngon por 'gyur/ gang tshon dmar pos kha bsgyur ba de ni kha dog dmar por 'gyur/ gang tshon ser po gser lta bus kha bsgyur ba de ni kha dog ser po gser lta bur 'gyur </text></item>
<item><p>95b8</p><section>mdo sde</section><text>yang snod de la ni rnam par rtog par 'gyur ba gang yang med do/ /blo gros rgya mtsho de bzhin du stong pa nyid dang mtshan ma med pa dang smon pa med pa'i snod gcig la gang zag gsum ste/ gcig ni nyan thos kyi theg pa pa/ gcig ni </text></item>
<item><p>96a1</p><section>mdo sde</section><text>rang sangs rgyas kyi theg pa pa/ gcig ni theg pa chen po la yang dag par zhugs pa btsud la de dag tshud pa dang / gang gis ci 'dra ba'i bsam pa dang sems kyi tshon bsags pa de 'dra bar de </text></item>
<item><p>96a2</p><section>mdo sde</section><text>ye shes tshon yongs su 'dzin kyang stong pa nyid dang mtshan ma med pa dang smon pa med pa'i snod la ni rnam par rtog pa gang yang med do/ /de la ras shog po'i yug lta bur ni nyan thos kyi theg pa par blta'o/ /ras </text></item>
<item><p>96a3</p><section>mdo sde</section><text>phran gyi yug lta bur ni rang sangs rgyas kyi theg pa par blta'o/ /rin thang med pa'i ras bcos bu'i zung lta bur ni theg pa chen po la yang dag par zhugs par blta'o/ /blo gros rgya mtsho chos rnams ni snying po med </text></item>
<item><p>96a4</p><section>mdo sde</section><text>pa/ byed pa po med pa/ bdag med pa/ sems can med pa/ srog med pa/ gang zag med pa/ bdag po med pa ste/ 'di ltar ji ltar 'dod pa de ltar rnam par sgrub ste rnam par bsgrubs kyang sems pa ma </text></item>
<item><p>96a5</p><section>mdo sde</section><text>yin/ rab tu rtogs pa ma yin pa la ltos/ blo gros rgya mtsho chos rnam par bsgrub pa 'di la mos pa'i byang chub sems dpa' ni chos gang la yang yongs su skyo ba mi bskyed do/ /de de ltar ye shes mthong ba shin du rnam </text></item>
<item><p>96a6</p><section>mdo sde</section><text>par dag pa yin te/ 'dir gang la yang phan pa 'am gnod pa mi byed do/ /de ltar chos rnams kyi chos nyid yang dag pa ji lta ba bzhin du rab tu shes pa ni snying rje chen po'i go cha de yang mi 'dor ro/ /blo gros rgya </text></item>
<item><p>96a7</p><section>mdo sde</section><text>mtsho 'di lta ste dper na/ nor bu rin po che bai dUr+ya rin thang med pa/ shin du byang ba/ shin du rnam par dag pa/ shin du dri ma med pa rdzab kyi nang du bcug nas lo stong lon la de lo stong 'das nas rdzab de nas </text></item>
<item><p>96a8</p><section>mdo sde</section><text>phyung ste bkrus shing yongs su sbyangs te/ byi dor byas na shin du dag cing shin du yongs su dag la shin du byang nas de nyid dag pa dri ma med pa'i nor bu rin po che'i rang bzhin mi 'dor ro/ /blo gros rgya </text></item>
<item><p>96b1</p><section>mdo sde</section><text>mtsho de bzhin du byang chub sems dpa' yang sems can thams cad kyi sems rang bzhin gyis 'od gsal bar rab tu shes la de yang blo bur gyi nye ba'i nyon mongs pas nyon mongs pa can du byas par mthong ngo / /</text></item>
<item><p>96b2</p><section>mdo sde</section><text>de la byang chub sems dpa' 'di snyam du sems te/ nyon mongs pa 'di dag ni sems can rnams kyi sems rang bzhin gyis 'od gsal ba la zhugs pa med kyi nyon mongs pa de dag ni yang dag pa ma yin pa kun </text></item>
<item><p>96b3</p><section>mdo sde</section><text>brtags pa las byung du zad pas bdag gis sems can de dag gi blo bur gyi nyon mongs pa spang ba'i phyir chos bstan nus so snyam nas de zhum pa'i sems mi skyed kyi de de bas kyang shas cher sems can thams </text></item>
<item><p>96b4</p><section>mdo sde</section><text>cad rab tu thar bar bya ba'i sems bskyed pa bskyed do/ /de yang 'di snyam du sems te/ nyon mongs pa de dag la ni stobs dang mthu cung zad kyang med de/ nyon mongs pa de dag ni stobs med pa nyam chung ba dag </text></item>
<item><p>96b5</p><section>mdo sde</section><text>go/ /de dag ni yang dag pa la cung zad kyang mi gnas kyi nyon mongs pa de dag ni yang dag pa ma yin pa kun brtags pa dag ste/ de dag la yang dag pa ji lta ba bzhin du tshul bzhin yid la byed pas brtags na </text></item>
<item><p>96b6</p><section>mdo sde</section><text>'khrugs par mi 'gyur bas bdag gis de dag la ci nas kyang 'dre bar mi 'gyur ba de lta de ltar brtag par bya'o/ /nyon mongs pa rnams dang mi 'dre ba ni legs pa yin gyi 'dre ba ni ma yin no/ /gal </text></item>
<item><p>96b7</p><section>mdo sde</section><text>te bdag nyon mongs pa rnams dang 'dre bar gyur na nyon mongs pa'i bcing bas bcing pa'i sems can rnams kyi nyon mongs pa'i bcings ba spang ba'i phyir ji ltar chos bstan gyis bdag nyon mongs pa rnams dang mi </text></item>
<item><p>96b8</p><section>mdo sde</section><text>'dre bar byas la nyon mongs pa'i bcing ba spang ba'i phyir sems can rnams la chos bstan par bya'o/ /bdag sems can yongs su smin par byed pa'i phyir gang dag 'khor ba'i rgyun byed la dge ba'i rtsa ba </text></item>
<item><p>97a1</p><section>mdo sde</section><text>dang mtshungs par ldan pa'i nyon mongs pa de dag dang ni 'dre bar bya'o snyam mo/ /'khor ba'i rgyun byed la dge ba'i rtsa ba dang mtshungs par ldan pa'i nyon mongs pa de dag gang zhe na/ 'di lta ste/</text></item>
<item><p>97a2</p><section>mdo sde</section><text>bsod nams kyi tshogs yongs su btsal bar mi ngoms pa dang / bsams bzhin du srid par skye ba yongs su 'dzin pa dang / sangs rgyas dang phrad par smon pa dang / sems can yongs su smin par </text></item>
<item><p>97a3</p><section>mdo sde</section><text>bya ba la yongs su mi skyo ba dang / dam pa'i chos yongs su 'dzin pa la brtson pa dang / sems can gyi bya ba ci yod snyam pa la spro ba dang / chos 'dod pa'i bag la nyal mi 'dor ba dang / pha rol tu phyin pa </text></item>
<item><p>97a4</p><section>mdo sde</section><text>la sbyor ba rnams yongs su mi gtong ba'o/ /blo gros rgya mtsho de dag ni dge ba'i rtsa ba dang mtshungs par ldan pa'i nyon mongs pa rnams te/ byang chub sems dpa' ni de dag gis 'dre yang nyon mongs pa'i skyon </text></item>
<item><p>97a5</p><section>mdo sde</section><text>rnams kyis mi gos so/ /blo gros rgya mtshos gsol pa/ bcom ldan 'das dge ba'i rtsa ba lags na ci'i slad du nyon mongs pa rnams shes bgyi/ bcom ldan 'das kyis bka' stsal pa/ blo gros rgya </text></item>
<item><p>97a6</p><section>mdo sde</section><text>mtsho 'di ltar nyon mongs pa de lta bu de dag gis byang chub sems dpa' khams gsum dang 'dre zhing khams gsum pa ni nyon mongs pa las byung ba yin yang de la byang chub sems dpa' ni thabs la mkhas pa </text></item>
<item><p>97a7</p><section>mdo sde</section><text>dang / dge ba'i rtsa ba'i stobs bskyed pas bsams bzhin du khams gsum dang 'dre'o/ /de'i phyir dge ba'i rtsa ba dang mtshungs par ldan pa'i nyon mongs pa zhes bya ste/ khams gsum du 'dre bas de skad bya yi/</text></item>
<item><p>97a8</p><section>mdo sde</section><text>sems nye bar nyon mongs pas ni ma yin no/ /blo gros rgya mtsho 'di lta ste dper na/ tshong dpon nam khyim bdag cig la bu sdug pa phangs pa yid du 'ong ba lta ba dang 'thun pa gcig pu zhig yod par gyur la/</text></item>
<item><p>97b1</p><section>mdo sde</section><text>khye'u de yang byis par gyur pas gar byed bzhin du khron pa btsog pa zhig tu lhung ba dang / de nas khye'u de'i ma dang / mdza' bshes dang / nye du dag gis khye'u de khron pa btsog par lhung bar mthong la/ mthong nas </text></item>
<item><p>97b2</p><section>mdo sde</section><text>kyang sgra cher phyung ste mya ngan byed cing smre sngags 'don gyi khron pa btsog pa der zhugs te bu gcig pa de mi 'byin la/ de nas khye'u de'i pha 'ongs te des bu gcig pa khron pa btsog par lhung ba de mthong la mthong nas kyang bu </text></item>
<item><p>97b3</p><section>mdo sde</section><text>gcig pa de la bsam pa thag pa nas byams shing rjes su chags pas mi smod par myur du skyen par la gor du khron pa btsog pa der zhugs te/ bu gcig pa phyung ba 'di lta bu 'di ni blo gros rgya mtsho ji tsam du don shes par </text></item>
<item><p>97b4</p><section>mdo sde</section><text>bya ba'i phyir dper byas pa yin no/ /'dir don du lta ba gang zhe na/ blo gros rgya mtsho khron pa btsog pa zhes bya ba ni khams gsum gyi tshig bla dgas so/ /bu gcig pa zhes bya ba ni sems can thams cad kyi tshig </text></item>
<item><p>97b5</p><section>mdo sde</section><text>bla dgas te de dag la byang chub sems dpa' bu gcig pa ltar 'du shes so/ /ma dang mdza' bshes dang nye du zhes bya ba de ni nyan thos dang rang sangs rgyas kyi theg pa pa'i gang zag rnams kyi tshig bla dgas te/ de </text></item>
<item><p>97b6</p><section>mdo sde</section><text>dag ni 'khor bar lhung ba'i sems can rnams mthong na mya ngan byed cing smre sngags 'don gyi 'byin ni mi nus so/ /tshong dpon nam khyim bdag ces bya ba de ni byang chub sems dpa'i tshig bla dgas te/ de ni sems </text></item>
<item><p>97b7</p><section>mdo sde</section><text>dag cing dri ma med de dri ma dang bral la 'dus ma byas kyi chos mngon sum du gyur kyang sems can yongs su smin par bya ba'i phyir bsams bzhin du khams gsum du mtshams sbyor ro/ /blo gros rgya mtsho 'di ni </text></item>
<item><p>97b8</p><section>mdo sde</section><text>byang chub sems dpa' rnams kyi snying rje chen po ste/ gang nyon mongs pa'i bcing ba thams cad las shin du yongs su grol yang thabs mkhas pas srid par skye ba nye bar len la shes rab kyis yongs su </text></item>
<item><p>98a1</p><section>mdo sde</section><text>zin pas rang gi nyon mongs pa rnams kyis kyang gnod pa med cing nyon mongs pa'i bcings ba thams cad spang ba'i phyir sems can rnams la chos kyang ston to/ /byang chub sems dpa' blo gros rgya </text></item>
<item><p>98a2</p><section>mdo sde</section><text>mtshos gsol pa/ bcom ldan 'das byang chub sems dpa' sems dri ma ma mchis shing dri ma dang bral te/ de dag kyang 'khor ba la mi smod cing chos zab mo la ji lta ba bzhin du rtogs pas kyang 'dus ma byas su </text></item>
<item><p>98a3</p><section>mdo sde</section><text>mi ltung zhing 'bras bu yang thob par mi bgyid pa ni bgyi dka' ba bgyid pa'o/ /bcom ldan 'das kyis bka' stsal pa/ blo gros rgya mtsho 'di ni byang chub sems dpa' rnams kyi yan lag gnyis dang rab tu </text></item>
<item><p>98a4</p><section>mdo sde</section><text>ldan pa'i lam ste/ 'di ltar shes rab kyi pha rol du phyin pa dang thabs la mkhas pa'o/ /blo gros rgya mtsho gang gi tshe byang chub sems dpa' sems dri ma med cing dri ma dang bral te dag par gyur pa 'di ni de'i </text></item>
<item><p>98a5</p><section>mdo sde</section><text>shes rab kyi pha rol du phyin pa'o/ /blo gros rgya mtsho gang gi tshe byang chub sems dpa' 'khor ba la mi smod cing sems can yongs su smin par bya ba'i phyir skye bar yang 'dzin pa 'di ni de'i thabs la mkhas </text></item>
<item><p>98a6</p><section>mdo sde</section><text>pa'o/ /blo gros rgya mtsho gzhan yang gang gi tshe byang chub sems dpa' 'du byed thams cad la stong pa nyid dang / mtshan ma med pa dang / smon pa med pa dang / mngon par 'du byed pa med pa dang / ma skyes pa </text></item>
<item><p>98a7</p><section>mdo sde</section><text>dang ma byung bar so sor rtog pa 'di ni de'i shes rab kyi pha rol du phyin pa'o/ /gang gi tshe snying rjen chen po sngon du btang ba'i sems kyis 'dus ma byas su mi ltung zhing 'bras bu thob par yang mi byed pa 'di ni de'i </text></item>
<item><p>98a8</p><section>mdo sde</section><text>thabs la mkhas pa'o/ /blo gros rgya mtsho gzhan yang gang gi tshe byang chub sems dpa' dus gsum mnyam pa nyid kyi phyir tha dad du bya ba'i chos gang yang mi mthong ste/ chos kyi dbyings kyi mnyam pa nyid gang </text></item>
<item><p>98b1</p><section>mdo sde</section><text>yin pa de sems can gyi khams kyi mnyam pa sems can gyi khams kyi mnyam pa gang yin pa de mya ngan las 'das pa'i dbyings kyi mnyam pa mya ngan las 'das pa'i dbyings kyi mnyam pa gang yin pa de chos </text></item>
<item><p>98b2</p><section>mdo sde</section><text>kyi dbyings kyi mnyam pa ste/ chos kyi dbyings la 'jug pas mnyam pa nyid la 'jug pa 'di ni de'i shes rab kyi pha rol du phyin pa'o/ /gang gi tshe sems can gyi khams gcig tu rab tu shes shing mya ngan las 'das </text></item>
<item><p>98b3</p><section>mdo sde</section><text>pa'i dbyings kyang mngon sum du mi byed la/ sems can gyi khams la lta bas chos kyi dbyings la mi lta bar yang mi 'gyur ba 'di ni de'i thabs la mkhas pa'o/ /rigs kyi bu gzhan yang sbyin pa dag pa ni </text></item>
<item><p>98b4</p><section>mdo sde</section><text>shes rab bo/ /yongs su bsngo ba dag pa ni thabs so/ /tshul khrims dang bzod pa dang brtson 'grus dang bsam gtan dag pa ni shes rab bo/ /yongs su bsngo ba dag pa ni thabs so/ /mdor bsdu </text></item>
<item><p>98b5</p><section>mdo sde</section><text>na dge ba'i rtsa ba thams cad dag pa ni shes rab bo/ /yongs su bsngo ba dag pa ni thabs so/ /blo gros rgya mtshos gsol pa/ bcom ldan 'das byang chub sems dpa'i dge ba'i rtsa ba yongs su dag pa ni </text></item>
<item><p>98b6</p><section>mdo sde</section><text>gang lags/ yongs su bsngo ba dag pa ni gang lags/ shes rab dag pa ni gang lags/ thabs dag pa ni gang lags/ bcom ldan 'das kyis bka' stsal pa/ blo gros rgya mtsho dge ba'i rtsa ba dag pa </text></item>
<item><p>98b7</p><section>mdo sde</section><text>ni gang bdag dang / sems can dang / srog dang / gso ba dang / skyes bu dang / gang zag tu lta ba dang bral bar dge ba'i rtsa ba de dag sogs pa'o/ /yongs su bsngo ba dag pa ni gang stong pa nyid dang mtshan ma </text></item>
<item><p>98b8</p><section>mdo sde</section><text>med pa dang smon pa med pa yongs su 'dris par dge ba'i rtsa ba de dag byang chub tu yongs su bsngo ba'o/ /shes rab dag pa ni gang sems can thams cad kyi dbang po mchog dang mchog ma yin pa shes pa'i ye </text></item>
<item><p>99a1</p><section>mdo sde</section><text>shes so/ /thabs dag pa ni gang sems can thams cad la so so ci rigs par chos ston pa la mkhas pa'o/ /blo gros rgya mtsho gzhan yang dge ba'i rtsa ba dag pa ni gang srid par 'gro ba'i skye ba </text></item>
<item><p>99a2</p><section>mdo sde</section><text>thams cad la mi gnas par dge ba'i rtsa ba de dag thams cad sogs pa'o/ /yongs su bsngo ba dag pa ni gang theg pa thams cad la yang dag par gzhol bas nyan thos dang rang sangs rgyas thams cad kyi yid la </text></item>
<item><p>99a3</p><section>mdo sde</section><text>byed pa dang bral bar dge ba'i rtsa ba de dag theg pa chen por yongs su bsngo ba'o/ /shes rab dag pa ni gang bag chags kyi mtshams sbyor bar gyur pa'i nyon mongs pa thams cad yang dag par 'jom pa'o/ /thabs </text></item>
<item><p>99a4</p><section>mdo sde</section><text>dag pa ni sems can gang dag yongs su smin par byed pa de dag don 'thun pas theg pa chen po yang dag par 'dzin du 'jug pa'o/ /gzhan yang dge ba'i rtsa ba dag pa ni 'di lta ste/ longs spyod mi zad pa dang lag na rin </text></item>
<item><p>99a5</p><section>mdo sde</section><text>po che'o/ /yongs su bsngo ba dag pa ni gang sems can thams cad dang / slob pa dang / mi slob pa dang / rang sangs rgyas thams cad dang / byang chub sems dpa' thams cad dang / sangs rgyas thams cad kyi </text></item>
<item><p>99a6</p><section>mdo sde</section><text>dge ba'i rtsa ba rnams yongs su bsngo ba des yongs su 'dzin cing yang dag par 'jug pa'o/ /shes rab dag pa ni gang gzungs kyi phyag rgyas btab nas sangs rgyas thams cad kyis gsungs pa kun du 'dzin cing chud mi </text></item>
<item><p>99a7</p><section>mdo sde</section><text>za bar byed pa'o/ /thabs dag pa ni gang spobs pa rgyun mi 'chad pa dang / spobs pa chags pa med pa dang / chos bstan pa don yod pas legs par bshad pas sems can thams cad yang dag par tshim par byed </text></item>
<item><p>99a8</p><section>mdo sde</section><text>pa'o/ /blo gros rgya mtsho gzhan yang dge ba'i rtsa ba dag pa ni gang tshe rabs tshe rabs dag tu byang chub kyi sems mi brjed pa'o/ /yongs su bsngo ba dag pa ni gang byang chub kyi sems ma brjed par dge ba'i rtsa ba byed </text></item>
<item><p>99b1</p><section>mdo sde</section><text>thams cad thams cad mkhyen pa nyid du yongs su bsngo ba'o/ /shes rab dag pa ni gang mi gnas pa'i dge ba'i rtsa ba de byang chub kyi sems su shes pa'o/ /thabs dag pa ni byang chub kyi sems mnyam pa nyid pha rol khong </text></item>
<item><p>99b2</p><section>mdo sde</section><text>du chud par bya ba'i phyir yang dag par 'dzin du 'jug pa'o/ /de nas bcom ldan 'das la byang chub sems dpa' blo gros rgya mtshos 'di skad ces gsol to/ /bcom ldan 'das kyis gsungs pa'i don </text></item>
<item><p>99b3</p><section>mdo sde</section><text>ji ltar bdag gis 'tshal ba ltar na/ bcom ldan 'das bdag 'di snyam bgyid de/ byang chub sems dpa' thabs la mkhas pa dang shes rab kyi pha rol du phyin pa yongs su dag pa rnams kyi byang chub ni kun du 'gro ba </text></item>
<item><p>99b4</p><section>mdo sde</section><text>ste/ bcom ldan 'das de dag gi byang chub ma lags pa'i chos gang yang ma mchis so/ /de ci'i slad du zhe na/ bcom ldan 'das chos thams cad mnyam pa nyid du rtogs pa ni byang chub bo/ /bcom ldan </text></item>
<item><p>99b5</p><section>mdo sde</section><text>'das de lta bas na byang chub sems dpas byang chub la ring ba'i 'du shes mi bgyi'o/ /yul drug po dag gi nang nas chos gang de la snang bar 'gyur ba de nyid yang dag pa ji lta ba bzhin du rtogs pa ni byang chub </text></item>
<item><p>99b6</p><section>mdo sde</section><text>bo/ /bcom ldan 'das de ltar mos pa'i byang chub sems dpa' ni thabs la mkhas pa dag pa dang / shes rab kyi pha rol du phyin pa dag pa thob par 'gyur ro/ /de nas bcom ldan 'das kyis byang chub sems dpa' </text></item>
<item><p>99b7</p><section>mdo sde</section><text>blo gros rgya mtsho la legs so zhes bya ba byin te/ blo gros rgya mtsho legs so legs so/ /de de bzhin no/ /ji skad smras pa bzhin te/ yul drug po dag gi nang nas chos gang byang chub sems dpa' thabs la mkhas pa dang /</text></item>
<item><p>99b8</p><section>mdo sde</section><text>shes rab kyi pha rol du phyin pa yongs su dag pa rnams la snang bar 'gyur ba de nyid yang dag pa ji lta ba bzhin du rtogs pa ni byang chub ste/ blo gros rgya mtsho khyod kyis rnam grangs 'dis kyang de ltar rig par bya'o/ /blo gros </text></item>
<item><p>100a1</p><section>mdo sde</section><text>rgya mtsho sngon byung ba 'das pa'i dus na bskal pa grangs med pa'i yang ches grangs med pa shin du rgyas pa tshad med pa/ bsam gyis mi khyab pa mtshungs pa med par gyur pa de'i tshe de'i dus na skar mdog gi </text></item>
<item><p>100a2</p><section>mdo sde</section><text>bskal pa la shin du sprul pa'i 'jig rten gyi khams su bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od zer snang ba mtha' yas shes bya ba rig pa dang zhabs su ldan pa/</text></item>
<item><p>100a3</p><section>mdo sde</section><text>bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'jig rten du byung ngo / /ci'i phyir de bzhin gshegs pa de 'od </text></item>
<item><p>100a4</p><section>mdo sde</section><text>zer snang ba mtha' yas shes bya zhe na/ bcom ldan 'das de thams cad mkhyen pa ma thob cing byang chub sems dpar gyur bzhin du byang chub kyi snying po la 'dug nas lus las 'od 'di lta bu phyung ste/ 'od rab tu phyung ba </text></item>
<item><p>100a5</p><section>mdo sde</section><text>des phyogs bcu'i sangs rgyas kyi zhing tshad med grangs med bgrang ba las shin du 'das pa dag snang ba chen pos gsal bar gyur to/ /sangs rgyas kyi zhing de dag na byang chub sems dpa' gang dag phyir mi ldog pa dang /</text></item>
<item><p>100a6</p><section>mdo sde</section><text>skye ba gcig gis thogs pa 'khod pa de dag gis byang chub sems dpa' byang chub kyi snying po la 'dug pa de mthong ngo / /mthong nas kyang byang chub sems dpa' de ga la ba de logs su me tog dag gtor to/ /gtor ba dang /</text></item>
<item><p>100a7</p><section>mdo sde</section><text>sangs rgyas kyi mthus 'ongs nas byang chub sems dpa' de'i lus la bab bo/ /me tog de dag gis 'jig rten gyi khams shin du sprul pa der mi bdun gyi 'phang tsam gyi me tog bkram pa gcig pu gnas par gyur to/ /</text></item>
<item><p>100a8</p><section>mdo sde</section><text>'jig rten gyi khams de na dbang che ba dbang che bar grags pa'i lha gang dag dang / byang chub sems dpa' gang dag 'khod pa de dag gis 'od de mthong nas gang 'di lta bu rnam par dag pa'i 'od byung ba las na kye ma </text></item>
<item><p>100b1</p><section>mdo sde</section><text>'di ni de bzhin gshegs pa'i 'od zer snang ba mtha' yas su 'gyur ro zhes ched du brjod pa ched du brjod de/ de ltar de bzhin gshegs pa de'i mtshan 'od zer snang ba mtha' yas/ 'od zer snang ba mtha' yas shes </text></item>
<item><p>100b2</p><section>mdo sde</section><text>bya bar gyur to/ /ci'i phyir 'jig rten gyi khams de shin du sprul pa zhes bya zhe na/ 'jig rten gyi khams de na 'khod pa'i mi de dag gi longs spyod dang yongs su spyad pa ni gzhan 'phrul dbang byed kyi lha'i bu rnams kyi longs </text></item>
<item><p>100b3</p><section>mdo sde</section><text>spyod dang yongs su spyad pa ci 'dra ba de 'dra bar gyur pas de'i phyir 'jig rten gyi khams de shin du sprul pa zhes bya'o/ /ci'i phyir bskal pa de skar mdog ces bya zhe na/ blo gros rgya mtsho bskal pa khri 'das nas bskal pa </text></item>
<item><p>100b4</p><section>mdo sde</section><text>de la sangs rgyas byung bar gyur te/ de bzhin gshegs pa skar ma la dga' ba zhes bya ba byung ngo / /gang gi 'og tu bcom ldan 'das de bzhin gshegs pa 'od zer snang ba mtha' yas des byang chub thob pa'i </text></item>
<item><p>100b5</p><section>mdo sde</section><text>de bzhin gshegs pa de'i mtshan gyis bskal pa de skar mdog ces bya'o/ /blo gros rgya mtsho bskal pa de la de bzhin gshegs pa bye ba phrag bcu bzhi byung ngo / /blo gros rgya mtsho 'jig rten gyi khams shin du </text></item>
<item><p>100b6</p><section>mdo sde</section><text>sprul pa de ni 'byor pa rgyas pa zhi ba lo legs pa lha dang mis gang ba/ yangs shing tha gru che bar gyur te/ gling bye ba brgya stong phrag dgu bcu rtsa drug yod do/ /gling re re'i tshad kyang dpag tshad brgya stong phrag brgyad </text></item>
<item><p>100b7</p><section>mdo sde</section><text>cu rtsa bzhi yod do/ /dpag tshad brgya stong phrag brgyad cu rtsa bzhi re re la yang grong khyer brgyad khri bzhi stong bzhi stong yod par gyur to/ /grong khyer re re yang grong dang tshong 'dus dang ri 'or gyi grong brgyad khri bzhi stong bzhi </text></item>
<item><p>100b8</p><section>mdo sde</section><text>stong gis kun nas bskor bar gyur to/ /grong khyer de dag thams cad na yang srog chags bye ba khrag khrig brgya stong phrag bcu bcu yod par gyur to/ /grong dang tshong 'dus dang ri 'or gyi grong de dag thams cad na yang </text></item>
<item><p>101a1</p><section>mdo sde</section><text>mi'i skye dgu'i srog chags bye ba phrag brgyad brgyad gnas par gyur to/ /dbang che ba dbang che bar grags pa'i mi rnams lta smos kyang ci dgos te/ de ltar 'jig rten gyi khams de rgyas par gyur to/ /</text></item>
<item><p>101a2</p><section>mdo sde</section><text>'jig rten gyi khams de ni gser dang dngul dang shel dang bai dUr+ya dang rin po che sna bzhi las grub par gyur to/ /de na bza' ba dang btung ba dang gos dang rgyan dang yongs su spyad pa dag bsams pa tsam gyis 'byor to/ /</text></item>
<item><p>101a3</p><section>mdo sde</section><text>lha dang mi de dag kyang nga yir 'dzin pa med cing yongs su 'dzin pa med par gyur to/ /bcom ldan 'das de bzhin gshegs pa 'od zer snang ba mtha' yas de'i tshe'i tshad ni bar gyi bskal pa bcu thub par gyur to/ /de'i </text></item>
<item><p>101a4</p><section>mdo sde</section><text>nyan thos kyi dge 'dun chen po ni nyan thos bye ba brgya stong phrag sum bcu rtsa drug yod do/ /byang chub sems dpa'i 'dus pa chen po ni byang chub sems dpa' bye ba brgya phrag bcu gnyis yod do/ /rgyal po'i pho brang grong </text></item>
<item><p>101a5</p><section>mdo sde</section><text>khyer shin du rnam par dag pa zhes bya ba ni bcom ldan 'das de'i skye ba'i sar gyur to/ /bcom ldan 'das de de nas mngon par byung nas bcom ldan 'das de grong khyer chen po dga' ba 'byung ba zhes bya bar gnas te </text></item>
<item><p>101a6</p><section>mdo sde</section><text>zhugs so/ /blo gros rgya mtsho de'i tshe de'i dus na grong khyer chen po dga' ba 'byung ba der 'khor los sgyur ba'i rgyal po yul shin du rnam par dag pa zhes bya ba stong gsum gyi stong chen po'i 'jig rten gyi khams </text></item>
<item><p>101a7</p><section>mdo sde</section><text>kyi dbang phyug rin po che sna bdun dang ldan pa zhig byung ngo / /de'i rin po che sna bdun ni 'di lta ste/ 'di ltar 'khor lo rin po che dang / glang po rin po che dang / rta rin po che dang / bud med rin po che dang / nor </text></item>
<item><p>101a8</p><section>mdo sde</section><text>bu rin po che dang / khyim bdag rin po che dang / blon po rin po che dang bdun no/ /rgyal po yul shin du rnam par dag pa de yang bla na med pa yang dag par rdzogs pa'i byang chub la yang dag par zhugs par gyur te/</text></item>
<item><p>101b1</p><section>mdo sde</section><text>lhag pa'i bsam pa phun sum tshogs pas sems can thams cad la sems zhe 'gras pa med pa'o/ /rgyal po yul shin du rnam par dag pa de'i btsun mo'i 'khor gyi bud med ni bye ba phrag bzhi yod de/ gzugs </text></item>
<item><p>101b2</p><section>mdo sde</section><text>bzang ba mdzes pa blta na sdug pa lha'i bu mo'i gzugs dang 'dra ba bla na med pa yang dag par rdzogs pa'i byang chub la yang dag par zhugs pa sha stag go/ /de la bu stong yod de/ dpa' ba/ rtul phod pa/ yan lag </text></item>
<item><p>101b3</p><section>mdo sde</section><text>bzang po mchog gi gzugs dang ldan pa/ pha rol gyi sde rab tu 'jom pa/ sred med kyi bu'i stobs kyi shugs phyed bdog pa/ skyes bu chen po'i mtshan nyi shu rtsa brgyad kyis yan lag rnam par spras pa/ bla na med pa </text></item>
<item><p>101b4</p><section>mdo sde</section><text>yang dag par rdzogs pa'i byang chub la yang dag par zhugs pa sha stag go/ /de la bu mo brgyad 'bum yod de/ gzugs bzang ba mdzes pa blta na sdug pa lha'i bu mo'i gzugs 'dra ba/ bla na med pa yang dag </text></item>
<item><p>101b5</p><section>mdo sde</section><text>par rdzogs pa'i byang chub la yang dag par zhugs pa sha stag go/ /blo gros rgya mtsho rgyal po yul shin du rnam par dag pas bcom ldan 'das de bzhin gshegs pa 'od zer snang ba mtha' yas de 'khor dang </text></item>
<item><p>101b6</p><section>mdo sde</section><text>bcas pa la bar gyi bskal pa gnyis kyi bar du rung ba kha na ma tho ba med pa dge sbyong dang 'thun pa yid du 'ong ba'i gos dang / zas dang / mal cha dang / na ba'i gsos sman dang yo byad rnams kyis spyan drangs par </text></item>
<item><p>101b7</p><section>mdo sde</section><text>gyur to/ /rgyal po des bcom ldan 'das de la mchod pa'i las kyi phyir 'khor gyi khyams yangs shing tha gru che ba/ chu zheng dpag tshad lnga 'bum yod pa/ sa phyogs nor bu rin po che bai dUr+yas spras pa/ rin po che </text></item>
<item><p>101b8</p><section>mdo sde</section><text>sna bdun gyi phyi ras bskor ba/ tsan dan dmar po dang / tsan dan sbrul gyi snying po gshibs te sbyar ba sna tshogs blta na sdug pa/ lha'i gzhal med khang 'dra bar byas so/ /gzhan yang dge slong gi dge 'dun gyis yongs </text></item>
<item><p>102a1</p><section>mdo sde</section><text>su spyad pa'i khang pa brtsegs pa sa ya byas so/ /blo gros rgya mtsho de ltar rgyal po yun shin du rnam par dag pa las gang gzhan mi byed par rgyun du tshangs par spyad pa yang dag par blangs/ bslab pa'i </text></item>
<item><p>102a2</p><section>mdo sde</section><text>gnas lnga yongs su bzung ste/ btsun mo'i 'khor dang bcas rang gi skye bo dang bcas g.yog 'khor dang bcas pas bar gyi bskal pa gnyis su bcom ldan 'das de la bsnyen bkur byas nas bar gyi bskal pa de gnyis </text></item>
<item><p>102a3</p><section>mdo sde</section><text>'das pa dang / bcom ldan 'das de bzhin gshegs pa 'od zer snang ba mtha' yas de ga la ba der song ste phyin nas bcom ldan 'das de'i zhabs la mgo bos phyag 'tshal te lan bdun bskor ba byas nas </text></item>
<item><p>102a4</p><section>mdo sde</section><text>phyogs gcig tu 'dug go/ /phyogs gcig tu 'dug nas kyang rgyal po yul shin du rnam par dag pas bcom ldan 'das de bzhin gshegs pa 'od zer snang ba mtha' yas de la 'di skad ces gsol to/ /</text></item>
<item><p>102a5</p><section>mdo sde</section><text>bcom ldan 'das ji ltar na byang chub sems dpa' theg pa chen po la gzhan gyi dring mi 'jog pa rnams lags/ bcom ldan 'das ji ltar na byang chub sems dpa' khyad par du mchi bas de la gang ma chags pa rnams </text></item>
<item><p>102a6</p><section>mdo sde</section><text>lags/ bcom ldan 'das ji ltar na byang chub sems dpa' blo mi g.yo mi 'gyur zhing shin du brtan pa rnams lags/ bcom ldan 'das ji ltar na byang chub sems dpa' thabs dang shes rab yongs su dag </text></item>
<item><p>102a7</p><section>mdo sde</section><text>pa rnams lags/ bcom ldan 'das ji ltar na byang chub sems dpa' rgyang ring du lta la rtsa ba yang ma chad pa rnams lags/ bcom ldan 'das ji ltar na byang chub sems dpa' yul yang 'byor la bag mchis </text></item>
<item><p>102a8</p><section>mdo sde</section><text>pa yang mi 'dor ba rnams lags/ bcom ldan 'das ji ltar na byang chub sems dpa' don zab mo'i tshul la mi skrag pa rnams lags/ bcom ldan 'das ji ltar na byang chub sems dpa' la byang chub sems </text></item>
<item><p>102b1</p><section>mdo sde</section><text>dpa' yang dag pa rnams shes bgyi/ de skad ces gsol pa dang / bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od zer snang ba mtha' yas des rgyal po yul </text></item>
<item><p>102b2</p><section>mdo sde</section><text>shin du rnam par dag pa la 'di skad ces bka' stsal to/ /rgyal po chen po de'i phyir legs par rab tu nyon la yid la zung shig dang bshad do/ /rgyal po chen po byang chub sems dpa' sems dpa' chen po </text></item>
<item><p>102b3</p><section>mdo sde</section><text>chos bzhi dang ldan na theg pa chen po la gzhan gyi dring mi 'jog pa rnams yin no/ /bzhi gang zhe na/ mos pa las nges par byung ba'i dad pa 'phags pa 'jig rten las 'das pa dang / phyir mi ldog pa'i brtson 'grus </text></item>
<item><p>102b4</p><section>mdo sde</section><text>'bar bas sems can yongs su smin par bya ba la brtson pa dang / shin du rnam par brtags pa'i blos mngon par shes pa'i ye shes kyis rnam par rtsen pa dang / so so yang dag par shes pa dang ldan pa'i shes rab </text></item>
<item><p>102b5</p><section>mdo sde</section><text>kyis chos nges par rtogs pa'i mtshan nyid de/ rgyal po chen po byang chub sems dpa' sems dpa' chen po chos bzhi po de dag dang ldan na theg pa chen po la gzhan gyi dring mi 'jog pa rnams yin no/ /rgyal po </text></item>
<item><p>102b6</p><section>mdo sde</section><text>chen po byang chub sems dpa' sems dpa' chen po chos bzhi dang ldan na khyad par du 'gro bas de la ma chags pa rnams yin no/ /bzhi gang zhe na/ sems las su rung bas bsam gtan las ldog pa la </text></item>
<item><p>102b7</p><section>mdo sde</section><text>mkhas pa rnams yin/ gzhan la bde ba rab tu sbyin pas bdag bde ba la mi chags pa rnams yin/ snying rje chen po la rab tu gnas shing byams pa chen po la gnas pa rnams yin/ gong nas gong ma'i khyad par 'dod </text></item>
<item><p>102b8</p><section>mdo sde</section><text>pas rgya chen po la mos pa rnams yin te/ rgyal po chen po byang chub sems dpa' sems dpa' chen po chos bzhi po de dag dang ldan na/ khyad par du 'gro bas de la ma chags pa rnams yin no/ /rgyal po chen po byang chub </text></item>
<item><p>103a1</p><section>mdo sde</section><text>sems dpa' sems dpa' chen po chos bzhi dang ldan na blo mi g.yo mi 'gyur zhing shin du brtan pa rnams yin no/ /bzhi gang zhe na/ sgyu dang g.yo med pa'i bsam pa dang / bsam pa yongs </text></item>
<item><p>103a2</p><section>mdo sde</section><text>su dag pa'i sbyor ba dang / sbyor ba las mi ldog pa'i lhag pa'i bsam pa dang / lhag pa'i bsam pa ma bor bar bsgrub pa ste/ rgyal po chen po byang chub sems dpa' sems dpa' chen po chos bzhi po de </text></item>
<item><p>103a3</p><section>mdo sde</section><text>dag dang ldan na blo mi g.yo mi 'gyur zhing shin du brtan pa rnams yin no/ /rgyal po chen po byang chub sems dpa' sems dpa' chen po chos bzhi dang ldan na thabs dang shes rab yongs su dag pa rnams yin </text></item>
<item><p>103a4</p><section>mdo sde</section><text>no/ /bzhi gang zhe na/ sems can thams cad la bdag med par yang mthong la bsdu ba'i dngos po bzhis sems can rnams kyang yongs su smin par byed pa dang / chos thams cad brjod du med par yang rab tu </text></item>
<item><p>103a5</p><section>mdo sde</section><text>shes la yi ge dang nges pa'i tshig gis sems can rnams la chos kyang ston cing dam pa'i chos kyang yongs su 'dzin pa dang / sangs rgyas thams cad chos kyi skus rab tu phye bar yang mos la mtshan dang dpe </text></item>
<item><p>103a6</p><section>mdo sde</section><text>byad bzang po yongs su bsgrub pa'i phyir brtson 'grus kyang nyams par mi byed pa dang / sangs rgyas kyi zhing thams cad la nam mkha'i ngo bo nyid du yang rtog la sangs rgyas kyi zhing yongs su dag par bya ba'i </text></item>
<item><p>103a7</p><section>mdo sde</section><text>phyir rtsol ba'i rgyun kyang mi gcod pa ste/ rgyal po chen po byang chub sems dpa' sems dpa' chen po chos bzhi po de dag dang ldan na thabs dang shes rab yongs su dag pa rnams yin no/ /rgyal po chen po </text></item>
<item><p>103a8</p><section>mdo sde</section><text>byang chub sems dpa' sems dpa' chen po chos bzhi po 'di dag dang ldan na rgyang ring du yang lta la/ rtsa ba yang ma chad pa rnams yin no/ /bzhi gang zhe na/ byang chub kyi snying po la yang lta la byang chub kyi sems </text></item>
<item><p>103b1</p><section>mdo sde</section><text>kyang mi 'dor ba rnams yin/ sangs rgyas kyi ye shes la yang lta la rang gi shes pas kyang zhum pa med pa rnams yin/ chos kyi 'khor lo rab tu skor ba la yang lta la ji ltar thos pa'i chos bstan pas kyang yongs su mi skyo </text></item>
<item><p>103b2</p><section>mdo sde</section><text>ba rnams yin/ yongs su mya ngan las 'das pa chen po la yang lta la tshe dang / 'chi 'pho dang / skye ba la yang mi smod pa rnams yin te/ rgyal po chen po byang chub sems dpa' sems dpa' chen po chos bzhi po </text></item>
<item><p>103b3</p><section>mdo sde</section><text>de dag dang ldan na rgyang ring du yang lta zhing rtsa ba yang ma chad pa rnams yin no/ /rgyal po chen po byang chub sems dpa' sems dpa' chen po chos bzhi dang ldan na yul yang 'byor la bag yod pa yang mi 'dor ba rnams </text></item>
<item><p>103b4</p><section>mdo sde</section><text>yin no/ /bzhi gang zhe na/ mi yongs su smin par bya ba'i phyir 'khor los sgyur ba'i rgyal por yang gyur la 'du byed la mi rtag par so sor rtog pas yul 'byor kyang bag med par mi 'gyur ba rnams yin/ lha yongs </text></item>
<item><p>103b5</p><section>mdo sde</section><text>su smin par bya ba'i phyir lha rnams kyi dbang po brgya byin du yang 'gyur la 'du byed la sdug bsngal bar so sor rtog pas yul 'byor kyang bag med par mi 'gyur ba rnams yin/ bdud kyi ris kyi lha yongs su smin par bya ba'i </text></item>
<item><p>103b6</p><section>mdo sde</section><text>phyir bdud nyid du yang nye bar ston la chos la bdag med par so sor rtog pas yul 'byor kyang bag med par mi 'gyur ba rnams yin/ tshangs ris kyi lha yongs su smin par bya ba'i phyir tshangs pa dbang bsgyur du yang gyur la </text></item>
<item><p>103b7</p><section>mdo sde</section><text>mya ngan las 'das pa la zhi bar rtog pas yul 'byor kyang bag med par mi 'gyur ba rnams yin te/ rgyal po chen po byang chub sems dpa' sems dpa' chen po chos bzhi po de dag dang ldan na yul yang 'byor </text></item>
<item><p>103b8</p><section>mdo sde</section><text>la bag yod pa yang mi 'dor ba rnams yin no/ /rgyal po chen po byang chub sems dpa' sems dpa' chen po chos bzhi dang ldan na don zab mo'i tshul la mi skrag pa rnams yin no/ /bzhi gang zhe na/ yang dag pa'i </text></item>
<item><p>104a1</p><section>mdo sde</section><text>dge ba'i bshes gnyen gang dag phyi rol du mi byed par rgyun du sangs rgyas kyi byang chub zab mo 'di yang dag par rab tu ston pa la sten pa dang / mdo sde zab mo tshul 'di lta bu de dag mnyan pa'i phyir dpag tshad brgyar </text></item>
<item><p>104a2</p><section>mdo sde</section><text>yang 'gro ba dang / ji ltar thos pa'i chos rnams kyi don la tshul bzhin du dpyod pa dang / don la rton pa yin gyi tshig 'bru la rton pa ma yin pa ste/ rgyal po chen po byang chub sems dpa' sems dpa' chen po chos bzhi po de </text></item>
<item><p>104a3</p><section>mdo sde</section><text>dag dang ldan na don zab mo'i tshul la mi skrag pa rnams yin no/ /rgyal po chen po byang chub sems dpa' sems dpa' chen po chos bzhi dang ldan na byang chub sems dpa' yang dag pa rnams shes bya'o/ /bzhi </text></item>
<item><p>104a4</p><section>mdo sde</section><text>gang zhe na/ pha rol du phyin pa thams cad yongs su tshol ba la brtson pa'i brtson 'grus dang / sems can thams cad la yongs su smin par bya ba la brtson pa'i snying rje chen po dang / sangs rgyas kyi chos thams </text></item>
<item><p>104a5</p><section>mdo sde</section><text>cad yongs su rdzogs par byed pa la brtson pa'i stobs kyis rnam par gnon pa dang / 'khor ba dpag tu med pa yongs su 'dzin pa la yongs su mi skyo bar brtson pas bsod nams dang ye shes kyi tshogs sogs pa ste/</text></item>
<item><p>104a6</p><section>mdo sde</section><text>rgyal po chen po byang chub sems dpa' sems dpa' chen po chos bzhi po de dag dang ldan na/ byang chub sems dpa' yang dag pa rnams shes bya'o/ /blo gros rgya mtsho de ltar na bcom ldan 'das de bzhin gshegs </text></item>
<item><p>104a7</p><section>mdo sde</section><text>pa 'od zer snang ba mtha' yas des bzhi pa bsgrub pa bstan pa 'di bshad pa na/ srog chags bye ba khrag khrig phrag bcus bla na med pa yang dag par rdzogs pa'i byang chub tu sems bskyed do/ /dge slong </text></item>
<item><p>104a8</p><section>mdo sde</section><text>bye ba phrag brgyad len pa med pas zag pa rnams las sems rnam par grol lo/ /rgyal bu gzhon nu de dag dang / rgyal po'i bu mo rnams dang / rgyal po'i btsun mo'i 'khor ni chung ngu'i rjes su 'thun pa'i chos la </text></item>
<item><p>104b1</p><section>mdo sde</section><text>bzod pa skyes so/ /rgyal po chen po yul shin du rnam par dag pa ni rno ba'i rjes su 'thun pa'i chos la bzod pa skyes so/ /de nas rgyal po yul shin du rnam par dag pa tshim zhing mgu la yi rangs shing rab tu dga' ste </text></item>
<item><p>104b2</p><section>mdo sde</section><text>dga' ba dang yid bde ba skyes nas rgyal srid thams cad bcom ldan 'das de la yongs su spyad pa'i phyir phul lo// //'phags pa blo gros rgya mtshos zhus pa/ bam po dgu pa/</text></item>
<item><p>104b3</p><section>mdo sde</section><text>blo gros rgya mtsho de nas bcom ldan 'das de bzhin gshegs pa 'od zer snang ba mtha' yas des rgyal po yul shin du rnam par dag pa la 'di skad ces bka' stsal to/ /rgyal po chen po khyod kyis yongs su spyad pa'i </text></item>
<item><p>104b4</p><section>mdo sde</section><text>phyir rgyal srid thams cad de bzhin gshegs pa la phul zin na/ rgyal po chen po khyod dad pas legs par gsungs pa'i chos 'dul ba la khyim nas khyim med par rab tu byung shig /de ci'i phyir zhe na/ rgyal po </text></item>
<item><p>104b5</p><section>mdo sde</section><text>chen po legs par gsungs pa'i chos 'dul ba la rab tu byung ba ni don che ba phan yon che ba rgya che ba'o/ /rgyal po chen po rab tu byung bar gtogs pa'i byang chub sems dpa'i 'thob pa chen po ni nyi shu po 'di dag ste/</text></item>
<item><p>104b6</p><section>mdo sde</section><text>thams cad mkhyen pa bla na med pa'i 'thob pa yongs su rdzogs par 'gyur ba dag go/ /nyi shu po gang zhe na/ 'di lta ste/ rgyal srid dang longs spyod dang g.yog 'khor dang dbang phyug 'dor bas nga yi ba med cing yongs </text></item>
<item><p>104b7</p><section>mdo sde</section><text>su 'dzin pa med pa 'thob pa dang / khyim nas 'byung ba la gzhol bas nyon mongs pa las byung ba thob pa dang / ngur smrig 'dzin pas rnyog pa med pa'i sems 'thob pa dang / 'phags pa'i rigs chog shes pas </text></item>
<item><p>104b8</p><section>mdo sde</section><text>dgang sla ba dang / gso sla ba 'thob pa dang / sbyangs pa'i yon tan yo byad bsnyungs pa yang dag par len pas 'dod pa che ba dang sdig pa 'dod pa spong ba 'thob pa dang / tshul khrims kyi phung po yongs su dag pas lha </text></item>
<item><p>105a1</p><section>mdo sde</section><text>dang mir skye ba 'thob pa dang / byang chub kyi sems mi 'dor bas pha rol du phyin pa drug 'thob pa dang / dgon pa dben pa na gnas pas 'du 'dzi dang mi 'dre ba 'thob pa dang / gnod pa med pas chos sems </text></item>
<item><p>105a2</p><section>mdo sde</section><text>pa'i bde ba 'thob pa dang / bsam gtan gyi yan lag yang dag par sgrub pas sems las su rung ba 'thob pa dang / thos pa yongs su tshol bas shes rab chen po 'thob pa dang / nga rgyal med pas ye shes chen po </text></item>
<item><p>105a3</p><section>mdo sde</section><text>'thob pa dang / don nyung zhing byed pa nyung bas chos rab tu rnam par 'byed pa 'thob pa dang / sems can thams cad la sems mnyam pa nyid pas byams pa chen po 'thob pa dang / sems can thams cad rab tu thar </text></item>
<item><p>105a4</p><section>mdo sde</section><text>bar byed pa'i sems kyis snying rje chen po 'thob pa dang / lus dang srog la mi lta bas dam pa'i chos yongs su 'dzin pa 'thob pa dang / sems rab tu sbyangs pas mngon par shes pa chen po 'thob pa dang /</text></item>
<item><p>105a5</p><section>mdo sde</section><text>sangs rgyas rjes su dran pas sangs rgyas mthong ba 'thob pa dang / tshul bzhin gyis chos la so sor rtog pas mi skye ba'i chos la bzod pa thob pa 'thob pa dang / yon tan thams cad yang dag par 'dzin pa'i </text></item>
<item><p>105a6</p><section>mdo sde</section><text>spyod pas myur du thams cad mkhyen pa rab tu 'thob pa ste/ rgyal po chen po rab tu byung bar gtogs pa'i byang chub sems dpa' la 'thob pa chen po nyi shu po 'di dag rnyed par dka' bar mi 'gyur ro/ /rgyal po chen po </text></item>
<item><p>105a7</p><section>mdo sde</section><text>de lta bas na/ khyod legs par gsungs pa'i chos 'dul ba la rab tu byung shig /blo gros rgya mtsho de nas bcom ldan 'das des rgyal po yul shin du rnam par dag pa rab tu 'byung ba yang dag par 'dzin du bcug </text></item>
<item><p>105a8</p><section>mdo sde</section><text>pas rgyal srid thams cad spangs/ rgyal srid kyi dpal yang spangs te khyim na gnas pas yid byung bas skra dang kha spu bregs te gos ngur smrig bgos nas bcom ldan 'das de'i bstan pa la dad pas khyim nas khyim </text></item>
<item><p>105b1</p><section>mdo sde</section><text>med par rab tu byung ngo / /de rab tu byung bar rig nas rgyal po'i btsun mo'i 'khor kyang rab tu byung ngo / /de dag rab tu byung bar rig nas rgyal bu gzhon nu rnams kyang rab tu byung ngo / /de dag rab tu byung bar rig nas rgyal </text></item>
<item><p>105b2</p><section>mdo sde</section><text>po'i bu mo gzhon nu ma rnams kyang rab tu byung ngo / /de dag rab tu byung bar rig nas rgyal po'i yul na gnas pa'i srog chags bye ba khrag khrig brgya stong phrag dgu bcu rtsa dgu yang rab tu byung ngo / /de ltar de dag rab tu </text></item>
<item><p>105b3</p><section>mdo sde</section><text>byung nas dge ba'i rtsa ba'i chos tshol ba la yongs su brtson pa'i brtson 'grus brtsams te gnas so/ /blo gros rgya mtsho sems can bsod nams byas pa thams cad kyi gnas su gyur pas ji tsam du bcom ldan 'das de'i gsung </text></item>
<item><p>105b4</p><section>mdo sde</section><text>rab mdzes par gyur pa la ltos/ blo gros rgya mtsho de nas rgyal po chen po yul shin du rnam par dag pa de ltar rab tu byung nas bcom ldan 'das de bzhin gshegs pa 'od zer snang ba mtha' yas de ga la ba der song </text></item>
<item><p>105b5</p><section>mdo sde</section><text>ste phyin nas bcom ldan 'das de la 'di skad ces gsol to/ /bcom ldan 'das bdag gang la sgrub pa snying por bgyid par gnas shing don mchis par yul 'khor gyi bsod snyoms yongs su 'tshal bar 'gyur </text></item>
<item><p>105b6</p><section>mdo sde</section><text>ba'i gdams ngag dang rjes su bstan pa bdag la stsal du gsol/ de skad ces gsol pa dang / bcom ldan 'das des dge slong yul shin du rnam par dag pa la 'di skad ces bka' stsal to/ /dge slong </text></item>
<item><p>105b7</p><section>mdo sde</section><text>khyod kyi ming ni yul shin du rnam par dag pa zhes bya'o/ /khyod song la rang gi yul rnam par dag par bya ba'i phyir brtson par gyis shig /rang gi yul la tshul bzhin gyis so sor rtogs shig /ci nas kyang </text></item>
<item><p>105b8</p><section>mdo sde</section><text>yul drug po dag gi nang nas chos gang khyod la snang bar 'gyur ba de nyid yang dag pa ji lta ba bzhin du yang dag par rdzogs pa khong du chud pas byang chub mthong bar 'gyur ba de ltar so sor rtogs shig /byang chub </text></item>
<item><p>106a1</p><section>mdo sde</section><text>la ring ba'i 'du shes ma byed cig /nye ba'i 'du shes kyang ma byed cig /blo gros rgya mtsho de nas bcom ldan 'das des dge slong yul shin du rnam par dag pa la gdams ngag 'dis gdams pa </text></item>
<item><p>106a2</p><section>mdo sde</section><text>dang gcig pu dben par rtun cing shes bzhin dang ldan la bag yod par gnas te rang gi yul la yang dag pa ji lta ba bzhin du so sor rtogaso/ /de'i tshul bzhin gyis so sor rtog pa gang zhe na/ 'di lta ste/ mig gi </text></item>
<item><p>106a3</p><section>mdo sde</section><text>yul ni stong pa nyid kyi yul lo/ /stong pa nyid kyi yul ni sems can thams cad kyi yul lo/ /sems can thams cad kyang stong pa nyid kyi yul te sangs rgyas kyi yul lo/ /rna ba'i yul ni stong pa nyid kyi </text></item>
<item><p>106a4</p><section>mdo sde</section><text>yul lo/ /stong pa nyid kyi yul ni sems can thams cad kyi yul lo/ /sems can thams cad kyang stong pa nyid kyi yul te/ sangs rgyas kyi yul lo/ /de bzhin du sna dang / lce dang / lus dang / yid </text></item>
<item><p>106a5</p><section>mdo sde</section><text>kyi yul ni stong pa nyid kyi yul lo/ /stong pa nyid kyi yul ni sems can thams cad kyi yul lo/ /sems can thams cad kyang stong pa nyid kyi yul te/ sangs rgyas kyi yul lo/ /mig gi yul ni mtshan ma med </text></item>
<item><p>106a6</p><section>mdo sde</section><text>pa'i yul lo/ /mtshan ma med pa'i yul ni sems can thams cad kyi yul lo/ /sems can thams cad kyang mtshan ma med pa'i yul te sangs rgyas kyi yul lo/ /yid kyi bar gyi yul ni mtshan ma med pa'i </text></item>
<item><p>106a7</p><section>mdo sde</section><text>yul lo/ /mtshan ma med pa'i yul ni sems can thams cad kyi yul lo/ /sems can thams cad kyang mtshan ma med pa'i yul te sangs rgyas kyi yul lo/ /de bzhin du mig gi yul ni smon pa med </text></item>
<item><p>106a8</p><section>mdo sde</section><text>pa'i yul lo/ /mngon par 'du bya ba med pa'i yul lo/ /ma skyes pa dang ma byung ba'i yul lo/ /ma byung ba'i yul ni sems can thams cad kyi yul lo/ /sems can thams cad kyang ma byung ba'i yul </text></item>
<item><p>106b1</p><section>mdo sde</section><text>te sangs rgyas kyi yul lo/ /de bzhin du yid kyi bar gyi yul dang sbyar ro/ /blo gros rgya mtsho de ltar dge slong yul shin du rnam par dag pa yul la 'jug pa 'dis lus dang sems las su rung ste 'dun pa dang </text></item>
<item><p>106b2</p><section>mdo sde</section><text>brtson 'grus dang sems dang dpyod pa'i rdzu 'phrul gyi rkang pa bsgoms pas ring po ma thogs par mngon par shes pa lnga bskyed par gyur to/ /bag yod pa'i spyod pa des kyang don dang nges par byung ba'i tshig </text></item>
<item><p>106b3</p><section>mdo sde</section><text>thams cad sdud pa zhes bya ba'i gzungs rab tu thob po/ /blo gros rgya mtsho de'i tshe de'i dus na gang 'khor los sgyur ba'i rgyal srid 'byor pa spangs te bcom ldan 'das de'i bstan pa la rab tu byung nas yul shin du rnam </text></item>
<item><p>106b4</p><section>mdo sde</section><text>par dag pa zhes bya ba'i dge slong du gyur pa de gzhan zhig yin pa snyam du khyod dogs shing yid gnyis su gyur tam the tsom za na khyod kyis de ltar mi blta'o/ /de ci'i phyir zhe na/ blo gros rgya mtsho khyod nyid de'i tshe de'i dus </text></item>
<item><p>106b5</p><section>mdo sde</section><text>na dge slong yul shin du rnam par dag pa zhes bya bar gyur to/ /blo gros rgya mtsho de'i tshe de'i dus na gang dag /dge slong rab tu byung ba de'i rjes su rab tu byung ba'i srog chags bye ba khrag khrig brgya stong mang por gyur pa </text></item>
<item><p>106b6</p><section>mdo sde</section><text>de dag gzhan dag cig yin pa snyam du khyod sems na/ de de ltar mi blta ste/ chos mnyan pa'i phyir gang dag khyod kyi phyi bzhin 'brang ba'i byang chub sems dpa' 'di dag go/ /bcom ldan 'das kyis sngon byung </text></item>
<item><p>106b7</p><section>mdo sde</section><text>ba'i le'u 'di bshad pa na srog chags khri brgyad stong gis bla na med pa yang dag par rdzogs pa'i byang chub tu sems bskyed do/ /byang chub sems dpa' brgyad stong gis mi skye ba'i chos la bzod pa thob par </text></item>
<item><p>106b8</p><section>mdo sde</section><text>gyur to/ /sngon byung ba'i le'u zhes bya ste bcu pa'o// // de nas bcom ldan 'das kyis byang chub sems dpa' blo gros rgya mtsho la bka' stsal pa/ blo gros rgya mtsho de lta bas na bla na med </text></item>
<item><p>107a1</p><section>mdo sde</section><text>pa yang dag par rdzogs pa'i byang chub myur du mngon par rdzogs par 'tshang rgya bar 'dod pa'i byang chub sems dpa' sems dpa' chen pos skyes bu dam pa khyod kyi rjes su bslab par bya ste/ byang chub </text></item>
<item><p>107a2</p><section>mdo sde</section><text>sems dpas tshig tu bos shing tshig lhur blang bar mi bya'i byang chub sems dpas ji skad smras pa de bzhin du bya'o/ /ji ltar na byang chub sems dpa' ji skad smras pa de bzhin byed pa yin zhe na/ blo gros rgya </text></item>
<item><p>107a3</p><section>mdo sde</section><text>mtsho sangs rgyas su 'gyur bar bya'o zhes bya ba'i tshig 'di ni brjod par sla'i/ dge ba byang chub kyi phyogs kyi chos rnams bsgrub pa ni dka' snyam pa'o/ /blo gros rgya mtsho byang chub sems dpa' gang la las chos </text></item>
<item><p>107a4</p><section>mdo sde</section><text>kyi sbyin pas sems can thams cad 'gron du gnyer te/ kho bos sems can khyed chos kyi sbyin pas tshim par bya'o zhes byas la mang du thos pa dang / de las gzhan pa dge ba byang chub kyi phyogs kyi chos rnams </text></item>
<item><p>107a5</p><section>mdo sde</section><text>la yang brtson par mi byed na de sems can de dag la slu ba yin te/ de ji skad smras pa de bzhin byed pa ma yin no/ /blo gros rgya mtsho gang gi tshe byang chub kyi phyogs kyi chos kyi sbyin pas sems can thams cad 'gron </text></item>
<item><p>107a6</p><section>mdo sde</section><text>du gnyer te kho bos sems can khyod chos kyi sbyin pas tshim par bya'o zhes byas la mang du thos pa dang / de las gzhan dge ba byang chub kyi phyogs kyi chos rnams la yang brtson par byed pa 'di ni byang chub sems </text></item>
<item><p>107a7</p><section>mdo sde</section><text>dpas ji skad smras pa de bzhin byed pa yin no/ /blo gros rgya mtsho 'di lta ste dper na/ rgyal po 'am rgyal po'i blon pos grong khyer gyi skye bo thams cad la sang zan sbyin no zhes 'gron du bos la yal bar bor te/</text></item>
<item><p>107a8</p><section>mdo sde</section><text>bza' ba dang btung ba ma sbyar na des skye bo'i tshogs de thams cad bslus pa yin te/ de dag kyang bza' ba dang / btung ba'i zas ma thob pas 'phya zhing slar 'ong ba de bzhin du/ blo gros rgya mtsho byang chub sems dpas </text></item>
<item><p>107b1</p><section>mdo sde</section><text>ma rgal ba bsgral ba dang / ma grol ba dgrol ba dang / dbugs ma phyin pa dbugs dbyung ba dang / yongs su mya ngan las ma 'das pa yongs su mya ngan las bzla ba'i phyir sems can thams cad dbugs phyung la mang </text></item>
<item><p>107b2</p><section>mdo sde</section><text>du thos pa dang / de las gzhan pa'i dge ba byang chub kyi phyogs kyi chos rnams la yang brtson par mi byed na/ byang chub sems dpa' de ni ji skad smras pa de bzhin byed pa ma yin te/ lha dang bcas pa'i 'jig rten la slu ba </text></item>
<item><p>107b3</p><section>mdo sde</section><text>yin no/ /de lta bu de sngon sangs rgyas mthong ba'i lha rnams kyis mthong na 'phya zhing gzhogs 'phyas byed la rnam par smod de/ gang dag mchod sbyin bya bar dam bcas pa nyams 'og tu chud par byed pa'i mchod sbyin gyi bdag </text></item>
<item><p>107b4</p><section>mdo sde</section><text>po byed pa de dag ni dkon no/ /de bas kyang gang dag mchod sbyin chen po de brtsams nas bla na med pa'i theg pa chen po la yongs su skyo bar mi 'gyur ba dag ni ches dkon no/ /blo gros rgya mtsho byang chub sems dpas gang </text></item>
<item><p>107b5</p><section>mdo sde</section><text>gis lha dang mi dang lha ma yin du bcas pa'i 'jig rten la slu bar 'gyur ba'i tshig brjod par mi bya'o/ /blo gros rgya mtsho gzhan yang la la zhig gis byang chub sems dpa' gang la chos kyi don bya bar gsol ba btab </text></item>
<item><p>107b6</p><section>mdo sde</section><text>la/ de la byang chub sems dpa' kho bos khyed kyi chos kyi don 'di yongs su thob par bya'o zhes tshig smras par gyur na/ byang chub sems dpas de la lus ni yongs su btang bar bya'i sems can slu bar ni mi bya'o/ /</text></item>
<item><p>107b7</p><section>mdo sde</section><text>blo gros rgya mtsho khyod kyis rnam grangs 'dis kyang 'di ltar rig par bya'o/ /blo gros rgya mtsho sngon byung ba'i 'das pa'i dus na bskal pa grangs med pa'i yang ches grangs med dpag tu med par gyur pa de'i tshe de'i </text></item>
<item><p>107b8</p><section>mdo sde</section><text>dus na/ seng ge'i rgyal po dar dkar lta bu'i ral pa can yan lag ma smad pa zhes bya ba sems can thams cad la byams pa'i rjes su zhugs pa rtsa ba dang lo ma dang me tog dang 'bras bu la mos pa zhig ri'i phug bgrod </text></item>
<item><p>108a1</p><section>mdo sde</section><text>dka' ba zhig na gnas so/ /ri phug bgrod dka' ba de na spre'u pho mo gnyis shig kyang gnas so/ /de nas dus gzhan zhig na spre'u mo de la bu 'brangs nas de las phru gu gnyis byung ngo / /de nas </text></item>
<item><p>108a2</p><section>mdo sde</section><text>spre'u de dang spre'u mo des phru gu de gnyis ri dgas kyi rgyal po seng ge la btams te spyod yul du dong ngo / /de nas bya rgod kyi rgyal po spu gri ba zhes bya ba steng gi bar snang las babs te spre'u phru gu de gnyis blangs nas </text></item>
<item><p>108a3</p><section>mdo sde</section><text>steng gi bar snang la gnas par gyur pa dang / ri dgas kyi rgyal po seng ges bya rgod kyi rgyal po spu gri bas spre'u phru gu de gnyis khyer ba mthong ngo / /mthong nas kyang tshigs su bcad de smras pa/ bya rgod rgyal </text></item>
<item><p>108a4</p><section>mdo sde</section><text>po khyod la bdag gsol ba/ /bdag gi spre'u phru gu de gnyis khyed kyis thong / /bdag ni de dag 'jigs med bya phyir gnas/ /skyabs su dong ba ma bsad khyed kyis thong / /de nas bya rgod kyi rgyal pos ri dgas kyi </text></item>
<item><p>108a5</p><section>mdo sde</section><text>rgyal po seng ge de la tshigs su bcad de smras pa/ ri dgas rgyal po gal te khyod ni bdag 'dor na/ /de ltar na ni 'di gnyis mi gsad gtang bar bya/ /kho bos 'di gnyis zos nas kho bo mkha' la gnas/ /</text></item>
<item><p>108a6</p><section>mdo sde</section><text>khyod ni khros par gyur kyang bdag la ci byar yod/ /ri dgas kyi rgyal pos yang smras pa/ bdag ni btang gis yongs su bza' bar gyis/ /bdag gi spre'u phru gu gnyis ni btang bar gsol/ /byang chub </text></item>
<item><p>108a7</p><section>mdo sde</section><text>zhugs pa dam bcas srung bar byed/ /mkhas pa dag ni brdzun du smra ba med/ /bdag brdzun 'gyur du 'ong ste lhag bsam pas/ /de nas drang srong chen po lus 'dor te/ /de nas lhag pa'i bsam pas dgar </text></item>
<item><p>108a8</p><section>mdo sde</section><text>gyur nas/ /sems can rnams kyi tshad du lus gtong ngo / /de nas bya rgod kyi rgyal po des rmad du byung ba de mthong nas nam mkha' la gnas te ched du rjod de ched du brjod pa/ gang dag gzhan phyir rang gi lus 'dor ba/ /</text></item>
<item><p>108b1</p><section>mdo sde</section><text>de dag 'tsho ba'i 'jig rten 'dir bder 'tsho/ /kho bos spre'u phrug 'di gnyis btang bar bya/ /khyod kyang 'tsho zhing ring du chos spyod cig /blo gros rgya mtsho de'i tshe de'i dus na ri dgas kyi rgyal po seng ger gyur </text></item>
<item><p>108b2</p><section>mdo sde</section><text>pa de gzhan zhig yin pa snyam du khyod sems na de ltar mi blta'o/ /de ci'i phyir zhe na/ blo gros rgya mtsho nga nyid de'i tshe de'i dus na ri dgas kyi rgyal po seng ger gyur to/ /'od srung chen po ni spre'ur gyur to/ /ser </text></item>
<item><p>108b3</p><section>mdo sde</section><text>skya bzang mo ni spre'u mor gyur to/ /sgra gcan zin dang kun dga' bo ni spre'u phrug tu gyur to/ /dge slong phreng ba bzang po ni de'i tshe de'i dus na bya rgod kyi rgyal po spu gri ba zhes bya bar gyur to/ /blo gros rgya mtsho de ltar na </text></item>
<item><p>108b4</p><section>mdo sde</section><text>byang chub sems dpa' rnams kyis lus ni yongs su gtang bar bya'i skyabs su dong ba rnams ni yongs su gtang bar mi bya ste ji skad smras pa de bzhin du bsgrub par bya'o/ /de la ji skad smras pa de bzhin byed pa </text></item>
<item><p>108b5</p><section>mdo sde</section><text>gang zhe na/ blo gros rgya mtsho byang chub sems dpa' sbyin pa smra ba ni ji skad smra ba ste/ gang gi tshe bdog pa thams cad yongs su gtong bar snang ba 'di ni de'i de bzhin byed pa'o/ /de ltar na ji skad smras pa de bzhin </text></item>
<item><p>108b6</p><section>mdo sde</section><text>byed pa yin no/ /byang chub sems dpa' tshul khrims smra ba ni ji skad smra ba ste/ gang gi tshe tshul khrims dang bslab pa dang sbyangs pa'i yon tan thams cad yang dag par 'dzin cing spyod par kun tu snang ba </text></item>
<item><p>108b7</p><section>mdo sde</section><text>'di ni de'i de bzhin byed pa'o/ /byang chub sems dpa' bzod pa smra ba ni ji skad smra ba ste/ gang gi tshe gnod sems dang tha ba dang zhe sdang spong bar snang ba 'di ni de'i de bzhin byed pa'o/ /byang chub sems dpa' brtson </text></item>
<item><p>108b8</p><section>mdo sde</section><text>'grus smra ba ni ji skad smra ba ste/ gang gi tshe dge ba'i chos thams cad yongs su tshol ba la brtson 'grus snang ba 'di ni de'i de bzhin byed pa'o/ /byang chub sems dpa' bsam gtan smra ba ni ji skad smra ba ste/ gang </text></item>
<item><p>109a1</p><section>mdo sde</section><text>gi tshe bsam gtan dang rnam par thar pa dang ting nge 'dzin dang snyoms par 'jug pa rnams la snang ba 'di ni de'i de bzhin byed pa'o/ /de bzhin du byang chub sems dpa' shes rab smra ba ni ji skad smra ba ste/</text></item>
<item><p>109a2</p><section>mdo sde</section><text>gang gi tshe rab tu dbye ba'i spobs pa rnam par nges pa'i ye shes la mkhas par snang ba nyid ni de'i de bzhin byed pa'o/ /de bzhin du mi dge ba'i chos thams cad kyi bar dag spong bar smra ba dang / dge ba'i chos thams </text></item>
<item><p>109a3</p><section>mdo sde</section><text>cad yongs su rdzogs par bya ba smra ba ni byang chub sems dpa' ji skad smra ba ste/ gang gi tshe mi dge ba'i chos thams cad spong ba dang dge ba'i chos thams cad yongs su tshol ba la brtson par snang ba 'di ni de'i de bzhin </text></item>
<item><p>109a4</p><section>mdo sde</section><text>byed pa'o/ /gzhan yang bsam pa ni ji skad smra ba'o/ /g.yo med cing sgyu med pa ni de bzhin byed pa'o/ /sbyor ba ni ji skad smra ba'o/ /sbyor ba nyams 'og tu chud par byed pa ni de bzhin byed pa'o/ /rtsom pa ni ji skad </text></item>
<item><p>109a5</p><section>mdo sde</section><text>smra ba'o/ /rtsom pa la zhum pa med pa ni de bzhin byed pa'o/ /lhag pa'i bsam pa ni ji skad smra ba'o/ /de la ma chags par khyad par du 'gro ba ni de bzhin byed pa'o/ /dam bcas pa ni ji skad smra ba'o/ /dam </text></item>
<item><p>109a6</p><section>mdo sde</section><text>bcas pa nyams 'og tu chud par byed pa ni de bzhin byed pa'o/ /thos pa kun tu 'dzin pa ni ji skad smra ba'o/ /thos pa sgrub pa ni de bzhin byed pa'o/ /tshig gis yang dag par blangs pa ni ji skad smra ba'o/ /lus </text></item>
<item><p>109a7</p><section>mdo sde</section><text>dang sems zhum pa med pa ni de bzhin byed pa'o/ /nga rgyal med pa ni ji skad smra ba'o/ /ye shes yongs su rdzogs par byed pa ni de bzhin byed pa'o/ /bslab pa yang dag par blangs pa ni ji skad smra ba'o/ /bslab pa </text></item>
<item><p>109a8</p><section>mdo sde</section><text>ma nyams pa ni de bzhin byed pa'o/ /sems dang po bskyed pa ni ji skad smra ba'o/ /byang chub sems dpa'i spyod pa ni de bzhin byed pa'o/ /mi skye ba'i chos la bzod pa ni ji skad smra ba'o/ /phyir mi ldog pa'i </text></item>
<item><p>109b1</p><section>mdo sde</section><text>sa ni de bzhin byed pa'o/ /skye ba gcig gis thogs pa ni ji skad smra ba'o/ /byang chub kyi snying por 'dug pa ni de bzhin byed pa'o/ /yang dag par blangs pa brtan pa ni ji skad smra ba'o/ /thams cad mkhyen pa nyid </text></item>
<item><p>109b2</p><section>mdo sde</section><text>mngon par rdzogs par byang chub pa ni de bzhin byed pa'o/ /chos kyi 'khor lo rab tu bskor ba ni ji skad smra ba'o/ /dkon mchog gsum gyi rigs mi 'chad par byed pa ni de bzhin byed pa'o/ /blo gros rgya mtsho byang chub </text></item>
<item><p>109b3</p><section>mdo sde</section><text>sems dpa' sems dpa' chen po de lta bu ni ji skad smras pa de bzhin byed pa yin no/ /bcom ldan 'das kyis ji skad smras pa de bzhin byed pa bstan pa 'di bshad pa na/ byang chub sems dpa' lnga stong gis mi skye </text></item>
<item><p>109b4</p><section>mdo sde</section><text>ba'i chos la bzod pa rab tu thob par gyur to/ /de nas bcom ldan 'das la byang chub sems dpa' sems dpa' chen po pad ma bkod pas 'di skad ces gsol to/ /bcom ldan 'das ji tsam du de bzhin gshegs </text></item>
<item><p>109b5</p><section>mdo sde</section><text>pas ji skad smras pa de bzhin bgyid pas sangs rgyas kyi chos 'di thams cad bstan pa ni ngo mtshar to/ /bcom ldan 'das 'di lta ste/ de bzhin gshegs pa'i gsung bsgrub pa 'di yang ji skad smras pa de bzhin bgyid pa </text></item>
<item><p>109b6</p><section>mdo sde</section><text>lags so/ /bcom ldan 'das kyis bka' stsal pa/ rigs kyi bu khyod bsgrub pa shes sam/ gsol pa/ bcom ldan 'das 'tshal to/ /bcom ldan 'das kyis bka' stsal pa/ rigs kyi bu khyod </text></item>
<item><p>109b7</p><section>mdo sde</section><text>bsgrub pa las rtsoms la spobs par gyis shig /gsol pa/ bcom ldan 'das bsgrub pa zhes bgyi ba ni gang / chos thams cad mnyam pa nyid kyis mnyam pa nyid du 'tshal nas yang dag pa nyid kyi nges par </text></item>
<item><p>109b8</p><section>mdo sde</section><text>gyur pa la 'jug pa shes pa la mkhas kyang mngon sum du yang mi bgyid pa 'di ni byang chub sems dpa'i bsgrub pa yang dag pa'o/ /bcom ldan 'das la byang chub sems dpa' ri dbang rgyal pos 'di skad ces </text></item>
<item><p>110a1</p><section>mdo sde</section><text>gsol to/ /bcom ldan 'das bdag kyang bsgrub pa las brtsams te spobs lags so/ /bcom ldan 'das kyis bka' stsal pa/ rigs kyi bu khyod spobs par gyis shig /gsol pa/</text></item>
<item><p>110a2</p><section>mdo sde</section><text>bcom ldan 'das sgrub pa ni bsgrub pa ma mchis pa'o/ /de ci'i slad du zhe na/ bcom ldan 'das byang chub sems dpa' gang gis chos thams cad ma dmigs te/ gang bsgrub pa dang / gang la sgrub pa'i chos de yang </text></item>
<item><p>110a3</p><section>mdo sde</section><text>dag par rjes su mi mthong ba 'di ni de'i sgrub pa yang dag pa lags so/ /byang chub sems dpa' yon tan gyi rgyal po snang bas gsol pa/ bcom ldan 'das gang la sems kyi rjes su 'brang ba'i rnam par shes </text></item>
<item><p>110a4</p><section>mdo sde</section><text>pa 'jug pa de la sgrub pa ga la mchis/ bcom ldan 'das byang chub sems dpa' gang chos thams cad la rnam par shes pa mi gnas pa de chos gang la yang mi gnas pa lags so/ /gang chos thams cad la </text></item>
<item><p>110a5</p><section>mdo sde</section><text>yang mi gnas pa de nyid de'i bsgrub pa yang dag pa lags so/ /byang chub sems dpa' lhun po'i sgron me'i rgyal pos gsol pa/ bcom ldan 'das lta ba ma mchis pa ni sgrub pa lags te/ lta ba dang bcas pa </text></item>
<item><p>110a6</p><section>mdo sde</section><text>la sgrub pa ma mchis so/ /bcom ldan 'das byang chub sems dpa' gang chos thams cad gdeg pa ma mchis pa dang / gzhag pa ma mchis pas chos gang la mi lta ba 'di n-i de'i sgrub pa yang dag pa lags so/ /</text></item>
<item><p>110a7</p><section>mdo sde</section><text>byang chub sems dpa' nyi ma'i snying pos gsol pa/ bcom ldan 'das gnas pa ni g.yo ba lags te/ mi gnas pa la g.yo ba ma mchis so/ /bcom ldan 'das byang chub sems dpa' gang gnas par mi </text></item>
<item><p>110a8</p><section>mdo sde</section><text>bgyid pa de ni mi g.yo'o/ /gang mi g.yo ba de chos thams cad kyis mi 'khrugs te/ 'di ni de'i sgrub pa yang dag pa lags so/ /byang chub sems dpa' dpa' bos gsol pa/ bcom ldan 'das 'jig rten ni </text></item>
<item><p>110b1</p><section>mdo sde</section><text>sems kyis spyod do/ /bcom ldan 'das 'jig rten ni sems kyis rgyug go/ /rjes su rgyug go/ /bcom ldan 'das byang chub sems dpa' gang sems nan thams cad sems ma mchis par gyur pa de ni mi sems </text></item>
<item><p>110b2</p><section>mdo sde</section><text>mi rtog ste/ 'di ni de'i sgrub pa yang dag pa lags so/ /byang chub sems dpa' mthong dgas gsol pa/ bcom ldan 'das tshor ba thams cad ni de bzhin gshegs pas sdug bsngal du gsungs te/ bcom </text></item>
<item><p>110b3</p><section>mdo sde</section><text>ldan 'das byang chub sems dpa' gang tshor ba thams cad kyi rgyun bkum nas tshor ba ma mchis shing len pa ma mchis kyang tshor ba 'gog pa la yang rig par mi bgyid la snying rje chen pos sems can thams cad kyang </text></item>
<item><p>110b4</p><section>mdo sde</section><text>yongs su mi gtong ba 'di ni de'i sgrub pa yang dag pa lags so/ /byang chub sems dpa' glang chen spos kyi bal glang gis gsol pa/ bcom ldan 'das byis pa so so'i skye bo dag ni phung po lnga la lta bas glags </text></item>
<item><p>110b5</p><section>mdo sde</section><text>par gyur pas khur gyis non pa lags/ bcom ldan 'das byang chub sems dpa' gang phung po lnga yongs su 'tshal ba dang ldan te khur myur du 'dor ba de byis pa so so'i skye bo phung po lnga la lta bas glags par </text></item>
<item><p>110b6</p><section>mdo sde</section><text>gyur pas khur gyis non pa rnams kyi khur spang ba'i phyir chos ston kyang chos thams cad ma skyes shing mngon par grub pa ma mchis pas chos gang la yang yang dag pa'i 'du shes su mi 'gyur ba 'di ni de'i sgrub pa </text></item>
<item><p>110b7</p><section>mdo sde</section><text>yang dag pa lags so/ /byang chub sems dpa' 'gro ba 'dzin kyis gsol pa/ bcom ldan 'das yang dag par sbyor ba'i sgrub pa lags kyi ya nga ba'i sbyor ba ma lags te/ bcom ldan 'das byang chub </text></item>
<item><p>110b8</p><section>mdo sde</section><text>sems dpas yang dag pa'i sbyor ba la brtson par bgyi'o/ /de la yang dag pa'i sbyor ba gang zhe na/ 'di lta ste/ nam mkha' dang mnyam pa nyid pas gang chos thams cad mnyam pa nyid du 'tshal ba 'di ni de'i </text></item>
<item><p>111a1</p><section>mdo sde</section><text>sgrub pa yang dag pa lags so/ /byang chub sems dpa' blo gros brtan pas gsol pa/ bcom ldan 'das byang chub sems dpa' gang thabs dang shes rab kyi ye shes kyis ma skyes pa las kyang skye/ ma byung ba las </text></item>
<item><p>111a2</p><section>mdo sde</section><text>kyang 'byung yang skye ba dang 'jig pa dang gnas pa la mi gnas pa 'di ni de'i sgrub pa yang dag pa lags so/ /byang chub sems dpa' dpal brtsegs rgyal pos gsol pa/ bcom ldan 'das byang chub </text></item>
<item><p>111a3</p><section>mdo sde</section><text>sems dpa' gang sems can thams cad rang bzhin gyis yongs su mya ngan las 'das par yang mthong la snying rje chen po'i go cha de yang mi 'dor zhing rtsol ba yang don mchis par mthong ba 'di ni de'i sgrub pa yang </text></item>
<item><p>111a4</p><section>mdo sde</section><text>dag pa lags so/ /byang chub sems dpa' 'od zer thogs pa med pas gsol pa/ bcom ldan 'das rgyu ba'i gnas ji tsam pa de tsam du bdud kyi las so/ /ci tsam du bdud kyi las lags pa de tsam du </text></item>
<item><p>111a5</p><section>mdo sde</section><text>sgrub pa ma mchis te/ bcom ldan 'das rgyu ba ma mchis pa'i gnas la gnas pa la ni bdud kyis glags mi rnyed de/ bdud kyi lam las shin tu 'das pa'i byang chub sems dpa' ni bsgrub pa yang dag pa la </text></item>
<item><p>111a6</p><section>mdo sde</section><text>gnas pa zhes bgyi'o/ /byang chub sems dpa' brtson 'grus 'bar gyis gsol pa/ bcom ldan 'das gang dag chos 'ga' zhig yongs su 'grub par 'tshal ba de dag gi 'bad pa don ma mchis pa </text></item>
<item><p>111a7</p><section>mdo sde</section><text>lags so/ /bcom ldan 'das chos thams cad yongs su grub pa ma mchis par yang 'dir 'tshal la 'tshal ba gang lags pas kyang rlom sems su mi bgyid pa 'di ni de'i sgrub pa yang dag pa lags </text></item>
<item><p>111a8</p><section>mdo sde</section><text>so/ /byang chub sems dpa' ngan spong gis gsol pa/ bcom ldan 'das gang dag 'gyur ba dang rnam par rtog pa la spyod pa de dag la sgrub pa ga la mchis/ bcom ldan 'das 'gyur ba ma mchis pa dang </text></item>
<item><p>111b1</p><section>mdo sde</section><text>rtog pa ma mchis pa ni sgrub pa ste/ gang 'gyur ba ma mchis pa dang rnam par rtog pa ma mchis pa ni sems can gyi sems kyi rang bzhin lags so/ /sems kyi rang bzhin yongs su 'tshal ba dang ldan pa ni sgrub pa </text></item>
<item><p>111b2</p><section>mdo sde</section><text>yang dag pa la gnas pa zhes bgyi'o/ /byang chub sems dpa' bsam pa legs par sems kyis gsol pa/ bcom ldan 'das byang chub sems dpas ni sems can thams cad kyi sems kyi rjes su </text></item>
<item><p>111b3</p><section>mdo sde</section><text>'jug par bgyi ste/ gang 'dir sems can thams cad kyi sems rnams kyang sems ma lags par sems 'tshal ba la 'jug pa 'di ni de'i sgrub pa yang dag pa lags so/ /byang chub sems dpa' zhi </text></item>
<item><p>111b4</p><section>mdo sde</section><text>ba'i blo gros kyis gsol pa/ bcom ldan 'das nye bar zhi ba ni sgrub pa lags te/ ma zhi ba la ni sgrub pa ma mchis so/ /bcom ldan 'das byang chub sems dpa' gang sems kyi dmigs pa thams cad </text></item>
<item><p>111b5</p><section>mdo sde</section><text>las zhi ba dang rab tu zhi ba dang / nye bar zhi ba de rtog pa dang spong bar mi bgyid de rtog pa dang spong ba dang bral ba mnyam pa nyid du rtogs pa 'di ni de'i sgrub pa yang dag pa lags so/ /byang chub sems dpa' ded dpon </text></item>
<item><p>111b6</p><section>mdo sde</section><text>bzang pos gsol pa/ bcom ldan 'das byang chub sems dpa' dge ba'i rtsa bas brtan pa ni sgrub pa thob par bgyid pa lags te/ dge ba'i rtsa bas ma brtan pa ni ma lags so/ /bcom ldan 'das byang </text></item>
<item><p>111b7</p><section>mdo sde</section><text>chub sems dpa' gang bsod nams kyi tshogs kyis kyang brtan ye shes kyi tshogs kyis kyang brtan te/ bsod nams mnyam pa nyid pas ye shes mnyam pa nyid ye shes mnyam pa nyid pas bsod nams mnyam </text></item>
<item><p>111b8</p><section>mdo sde</section><text>pa nyid/ bsod nams dang ye shes mnyam pa nyid pas byang chub mnyam pa nyid/ byang chub mnyam pa nyid pas chos thams cad mnyam pa nyid du khong du chud pa 'di ni de'i sgrub pa yang dag pa lags so/ /</text></item>
<item><p>112a1</p><section>mdo sde</section><text>byang chub sems dpa' dus dpog rgyal pos gsol pa/ bcom ldan 'das chos thams cad dbyer ma mchis pa ni sgrub pa lags te/ bcom ldan 'das byang chub sems dpa' gang chos thams cad </text></item>
<item><p>112a2</p><section>mdo sde</section><text>chos kyi dbyings su yang dag par 'du bar 'tshal nas chos gang yang 'byed par yang mi bgyid/ sbyor bar yang mi bgyid pa 'di ni de'i sgrub pa yang dag pa lags so/ /byang chub sems dpa' don legs </text></item>
<item><p>112a3</p><section>mdo sde</section><text>sems kyis gsol pa/ bcom ldan 'das don la rton pa lags kyi tshig 'bru la ma lags te/ bcom ldan 'das byang chub sems dpa' gang don gyi rjes su zhugs pa'i blos chos kyi phung po brgyad khri bzhi </text></item>
<item><p>112a4</p><section>mdo sde</section><text>stong kun du 'dzin pa dang ston par bgyid kyang yang dag pa'i don brjod du ma mchis pa de las kyang mi g.yo ba 'di ni de'i sgrub pa yang dag pa lags so/ /byang chub sems dpa' blo gros rnam par dag pas </text></item>
<item><p>112a5</p><section>mdo sde</section><text>gsol pa/ bcom ldan 'das lhag pa'i bsam pa ni sgrub pa lags te/ bcom ldan 'das byang chub sems dpa' gang lhag pa'i bsam pa la zhugs pa de ni skad dang tshig dang brjod pa lhur len pa ma lags </text></item>
<item><p>112a6</p><section>mdo sde</section><text>kyi de ni yang dag pa'i sgrub pa tshol ba lags te/ ji ltar 'gro ba dang 'ong ba yang dag par rjes su mi mthong ba de ltar tshol ba 'di ni de'i sgrub pa yang dag pa lags so/ /byang chub sems dpa' shin tu dri ma </text></item>
<item><p>112a7</p><section>mdo sde</section><text>med sems pas gsol pa/ bcom ldan 'das 'di lta ste dper na/ gos dri ma can bkru bar bgyi'i dri ma ma mchis pa ni ma lags so/ /bcom ldan 'das de bzhin du sems yongs su ma dag pa ni </text></item>
<item><p>112a8</p><section>mdo sde</section><text>yang dag pa ji lta ba bzhin du so sor rtog pas yongs su sbyang bar bgyi'o/ /bcom ldan 'das byang chub sems dpa' gang gi sems dang yid la nyon mongs pa dang / nye ba'i nyon mongs pa thams cad mi 'jug pa </text></item>
<item><p>112b1</p><section>mdo sde</section><text>de dag pa'o/ /dag pa gang lags pa de sgrub pa yang dag pa la gnas pa zhes bgyi'o/ /byang chub sems dpa' blo gros rgya mtshos gsol pa/ bcom ldan 'das byang chub sems dpa' dge ba'i bshes </text></item>
<item><p>112b2</p><section>mdo sde</section><text>gnyen gyis yongs su zin pa 'di ni tshegs chung ngus sgrub pa yang dag pa 'phags pa thob par 'gyur ro/ /de ci'i slad du zhe na/ bcom ldan 'das byang chub sems dpa' gang dag la gnas shing bdud kyi lcags </text></item>
<item><p>112b3</p><section>mdo sde</section><text>kyu las mi 'da' ba de dag thams cad ni sdig pa'i grogs pos yongs su zin pa lags so/ /gang dag bdud kyi lcags kyu las shin tu 'da' ba de dag thams cad ni dge ba'i bshes gnyen gyis yongs su zin </text></item>
<item><p>112b4</p><section>mdo sde</section><text>pa lags so/ /bcom ldan 'das de lta bas na byang chub sems dpa' bdud kyi lcags kyu las shin tu 'da' bar 'tshal bas dge ba'i bshes gnyen rnams la bsnyen par bgyi/ bsten par bgyi/ bsnyen po/</text></item>
<item><p>112b5</p><section>mdo sde</section><text>bkur bgyi'o/ /dge ba'i bshes gnyen gyis yongs su zin pa'i byang chub sems dpa' ni tshegs chung ngus sgrub pa yang dag par 'phags pa thob par 'gyur ro/ /de nas bcom ldan 'das kyis byang chub sems </text></item>
<item><p>112b6</p><section>mdo sde</section><text>dpa' blo gros rgya mtsho la 'di skad ces bka' stsal to/ /blo gros rgya mtsho khyod kyis bdud kyi lcags kyu rnams shes sam/ gsol pa/ bcom ldan 'das bdag gis bdud kyi lcags kyu rnams 'tshal to/ /</text></item>
<item><p>112b7</p><section>mdo sde</section><text>bcom ldan 'das kyis bka' stsal pa/ blo gros rgya mtsho gang thos pas byang chub sems dpa' rnams shin tu 'da' bar 'gyur zhing bdud dang phyir rgol ba choms te myur du bla na med pa yang dag par rdzogs pa'i </text></item>
<item><p>112b8</p><section>mdo sde</section><text>byang chub tu mngon par rdzogs par 'tshang rgya bar 'gyur bar khyod bdud kyi lcags kyu bstan pa la rtsoms te spobs par gyis shig /blo gros rgya mtshos gsol pa/ bcom ldan 'das 'di lta ste/ sangs rgyas </text></item>
<item><p>113a1</p><section>mdo sde</section><text>kyi mthus bdag gis bdud kyi lcags kyu bshad par bgyi'o/ /bdud kyi lcags kyu rnams gang zhe na/ bcom ldan 'das bdud kyi lcags kyu ni bcu gnyis po 'di dag ste/ bcu gnyis </text></item>
<item><p>113a2</p><section>mdo sde</section><text>gang zhe na/ bcom ldan 'das 'di la byang chub sems dpa' sbyin pa'i pha rol tu phyin pa la spyod pa ni mi phangs pa'i dngos po yongs su btang ba'i sems 'jug gi phangs pa'i dngos pa yongs su btang ba'i sems </text></item>
<item><p>113a3</p><section>mdo sde</section><text>mi 'jug pa dang / sems can gang dag de la dgar bar gyur pa de dag la ni sbyin par bgyid sems can gang dag dga' bar ma gyur pa de dag la ni sbyin par mi bgyid cing des dngos po tha dad du bgyid sems </text></item>
<item><p>113a4</p><section>mdo sde</section><text>can tha dad du bgyid na/ bcom ldan 'das 'di ni byang chub sems dpa'i sbyin pa dang rab tu ldan pa'i bdud kyi lcags kyu ste dang po'o/ /bcom ldan 'das gzhan yang byang chub sems dpa' tshul khrims </text></item>
<item><p>113a5</p><section>mdo sde</section><text>dang ldan zhing dag ba'i chos can du gyur te/ so sor thar pa'i sdom pas bsdams/ cho ga dang spyod yul phun sum tshogs/ kha na ma tho ba phra rab la yang 'jigs par lta/ 'tsho ba yongs su </text></item>
<item><p>113a6</p><section>mdo sde</section><text>dag /bslab pa'i gnas yang dag par blangs pa rnams la slob ste/ de tshul khrims dang ldan pa'i dge slong dang bram ze la bsnyen cing sten la bsnyen bkur bgyid de tshul khrims 'chal pa'i sems </text></item>
<item><p>113a7</p><section>mdo sde</section><text>can rnams la khro ba dang sdang ba dang zhe 'gras par bgyid cing tshul khrims de nyid kyis bdag la bstod de gzhan la smod na/ bcom ldan 'das 'di ni byang chub sems dpa'i tshul khrims dang ldan pa'i </text></item>
<item><p>113a8</p><section>mdo sde</section><text>bdud kyi lcags kyu ste gnyis pa'o/ /bcom ldan 'das gzhan yang byang chub sems dpa' bzod pa sgrub ste/ lus kyis kyang bzod ngag gis kyang bzod na/ de sems can stobs dang </text></item>
<item><p>113b1</p><section>mdo sde</section><text>ldan pa rnams la ni bzod/ sems can nyam chung ba rnams la ni mi bzod pa sems can stobs dang ldan pa rnams la ni bzod pa'i stobs nye bar ston/ sems can nyam chung ba rnams la ni </text></item>
<item><p>113b2</p><section>mdo sde</section><text>gnod sems kyi sems kyi stobs nye bar ston te/ de re shig ni bzod re shig ni mi bzod/ kha cig la ni bzod/ kha cig la ni mi bzod la de gang gi tshe bzod pa de'i tshe bzod pas rgyags te rlom </text></item>
<item><p>113b3</p><section>mdo sde</section><text>sems su bgyid/ gang gi tshe mi bzod pa de'i tshe ni myur du so sor mi 'chags na/ bcom ldan 'das 'di ni byang chub sems dpa'i bzod pa dang rab tu ldan pa'i bdud kyi lcags kyu ste gsum </text></item>
<item><p>113b4</p><section>mdo sde</section><text>pa'o/ /bcom ldan 'das gzhan yang byang chub sems dpa' brtson 'grus brtsams par gyur la/ de brtson 'grus brtsams par gnas kyang nyan thos dang rang sangs rgyas kyi theg pa la </text></item>
<item><p>113b5</p><section>mdo sde</section><text>sems can rnams yongs su smin par bgyid kyi theg pa chen po la sems can yongs su smin par mi bgyid/ nyan thos dang rang sangs rgyas kyi gtam rgyun tu ston gyi theg pa chen po'i gtam 'chab </text></item>
<item><p>113b6</p><section>mdo sde</section><text>par bgyid/ 'jig rten pa'i bgyi ba la zhal ta bgyid par brtson gyi 'jig rten las 'das pa'i chos yongs su mi tshol/ de bzhin gshegs pa la mchod pas dga' ba thob ste/ 'di lta ste/</text></item>
<item><p>113b7</p><section>mdo sde</section><text>me tog dang / spos dang / phreng ba dang / bdug pa dang / byug pa dang / phye ma dang / na bza' dang / gdugs dang / rgyal mtshan dang / ba dan rnams kyis de bzhin gshegs pa rnams </text></item>
<item><p>113b8</p><section>mdo sde</section><text>la mchod par bgyid de de la gzhol/ de la 'bab/ de la bab par gyur kyang thos pa yongs su btsal ba dang / thos pa bstan pa dang / thos pa la so sor brtag pa dang / thos pa bsgrub par brtson </text></item>
<item><p>114a1</p><section>mdo sde</section><text>'grus mi rtsom na bcom ldan 'das 'di ni byang chub sems dpa'i brtson 'grus dang rab tu ldan pa'i bdud kyi lcags kyu ste bzhi pa'o/ /bcom ldan 'das gzhan yang byang chub sems dpa' </text></item>
<item><p>114a2</p><section>mdo sde</section><text>bsam gtan bzhi skyed/ gzugs ma mchis pa'i snyoms par 'jug pa bzhi skyed cing sgrub ste/ de dag la rgyun du mang du gnas par gyur la/ de zhi ba'i snyoms par 'jug pa de dag la gnas shing /</text></item>
<item><p>114a3</p><section>mdo sde</section><text>sems can yongs su smin par bgyid pa la smod/ chos bstan pa la smod/ sems can dang 'dra ba la smod/ bsod nams kyi 'du byed rnams la smod cing mi g.yo ba'i 'du byed kyi ro myong bar bgyid cing /</text></item>
<item><p>114a4</p><section>mdo sde</section><text>gcig pur dga' bas dga' ba thob ste/ 'bad pa chung ngur gnas par gyur nas/ bsam gtan las ldog par yongs su mi tshol gyi/ 'dod pa'i khams dang / gzugs kyi khams la bsad </text></item>
<item><p>114a5</p><section>mdo sde</section><text>par 'du shes shing gzugs ma mchis pa'i khams kyi ro myong bar bgyid la/ de lus dman pas gzugs ma mchis pa'i khams rnams su skye bar bgyid cing lha tshe rings po rnams dang / skal ba </text></item>
<item><p>114a6</p><section>mdo sde</section><text>mnyam par skye ste/ de der skye nas kyang gang sangs rgyas mang po sangs rgyas brgya phrag mang po sangs rgyas stong phrag mang po mnyes par mi bgyid pa de'i gnas mchis so/ /sangs rgyas mthong ba dang /</text></item>
<item><p>114a7</p><section>mdo sde</section><text>chos mnyan pa dang dge 'dun la bsnyen bkur bgyid pa dang bral bar 'gyur/ sems can yongs su smin par bgyid pa dang / dam pa'i chos yongs su gzung ba dang / bsod nams kyi tshogs </text></item>
<item><p>114a8</p><section>mdo sde</section><text>bsags pa dang bral bar 'gyur/ de'i dbang po rnams blun zhing rtul ba'i rang bzhin can du 'gyur/ de nas shi 'phos nas gang dang gang du skyes pa de dang der yang rtul ba'i rgyud can du 'gyur zhing </text></item>
<item><p>114b1</p><section>mdo sde</section><text>rmugs pa dang gnyid che bar 'gyur ba 'di ni/ bcom ldan 'das byang chub sems dpa'i bsam gtan dang rab tu ldan pa'i bdud kyi lcags kyu ste lnga pa'o/ /bcom ldan 'das gzhan yang byang chub </text></item>
<item><p>114b2</p><section>mdo sde</section><text>sems dpa' shes rab dang ldan par gyur te rkyen shin tu mthong ba'i slad du rgyu yongs su shes pa dang ldan par gyur/ rgyu ma mchis pa dang rgyu dang bral ba dang / mngon par 'du bgyi ba ma mchis </text></item>
<item><p>114b3</p><section>mdo sde</section><text>par gyur te/ bsod nams kyi 'du byed rnams la smod thabs dang bral sbyin pa'i pha rol tu phyin pa la brtson par mi bgyid/ tshul khrims dang / bzod pa dang / brtson 'grus dang / bsam </text></item>
<item><p>114b4</p><section>mdo sde</section><text>gtan gyi pha rol tu phyin pa rnams la brtson par ma bgyid la/ de 'di snyam du sems te/ shes rab kyi pha rol tu phyin pa ni mchog shes rab kyi pha rol tu phyin pa ni khyad par du 'phags pa ste/ de las </text></item>
<item><p>114b5</p><section>mdo sde</section><text>gzhan pa'i pha rol tu phyin pa rnams ni dman pa'o snyam na de'i dbang po yongs su ma smin pa btang snyoms su ltung ba ste/ bsdu ba'i dngos po bzhis sems can rnams mi sdud cing spros pa ma mchis pa/</text></item>
<item><p>114b6</p><section>mdo sde</section><text>mngon par 'du bgyi ba ma mchis pa de nyid kyi ro myang bar bgyid pa 'di ni bcom ldan 'das byang chub sems dpa'i shes rab dang rab tu ldan pa'i bdud kyi lcags kyu ste drug pa'o/ /bcom ldan 'das </text></item>
<item><p>114b7</p><section>mdo sde</section><text>gzhan yang byang chub sems dpa' dgon pa par gyur te/ bas mtha'i gnas mal la mngon par dga' zhing 'dod pa chung la chog shes te/ rab tu dben cing khyim pa dang rab tu byung ba rnams dang </text></item>
<item><p>114b8</p><section>mdo sde</section><text>mi 'dre ste/ de don nyung ba dang bgyi ba nyung bas bde bar gnas te g.yo ba ma mchis kyang mang du thos pa yongs su btsal ba dang / sems can yongs su smin par bgyi ba dang / chos </text></item>
<item><p>115a1</p><section>mdo sde</section><text>mnyan pa la brtson par mi gnas/ chos kyi 'bel ba'i bka' mchid dang don rnam par nges pa'i bka' mchid bgyi ba la rgyun dgum par sems te/ yongs su 'dri ba'i </text></item>
<item><p>115a2</p><section>mdo sde</section><text>rang bzhin can ma lags/ dge ba'i ci zhes tshol ba la mi brtson/ de dgon pa la gnas pa dang gcig pur dga' bas nyon mongs pa rnams kun tu mi rgyu ba ste/ de kun nas ldang ba gnon pa tsam </text></item>
<item><p>115a3</p><section>mdo sde</section><text>gyis dga' ba thob cing bag la nyal yang dag par gzhom pa'i slad du lam sgom par mi bgyid/ de de na bdag gi don dang gzhan gyi don gyi slad du brtson par mi 'gyur ba 'di dag ni/ bcom ldan </text></item>
<item><p>115a4</p><section>mdo sde</section><text>'das byang chub sems dpa'i dgon pa la gnas pa dang rab tu ldan pa'i bdud kyi lcags kyu ste bdun pa'o/ /bcom ldan 'das gzhan yang byang chub sems dpa' mang du thos par gyur te/</text></item>
<item><p>115a5</p><section>mdo sde</section><text>chos kyi gtam can ni tshig mnyan par 'os pa/ tshig bzung bar 'os pa/ snyan pa sna tshogs kyi gtam can dang spobs pa phun sum tshogs par gyur kyang de zang zing gi slad du chos ston te/</text></item>
<item><p>115a6</p><section>mdo sde</section><text>zang zing ma mchis pa'i sems kyis ma lags/ gang las de'i gos dang / zas dang / mal cha dang / na ba'i gsos sman dang / yo byad rnams mchi bar 'gyur ba de dag la chos ston </text></item>
<item><p>115a7</p><section>mdo sde</section><text>gyi sems can gang dag dad pa dang ldan zhing dang ba mang ba/ legs par bshad pa'i don 'tshal bar nus shing stobs dang ldan pa zang zing gis de rjes su 'dzin par mi bgyid pa de dag la chos mi ston pa </text></item>
<item><p>115a8</p><section>mdo sde</section><text>dang / gang dag de la bged par bgyid pa dman pa/ dman par gyur pa/ gti mug gi rang bzhin can/ chos rgya chen po'i snod du ma gyur pa de dag la chos ston pa dang / de zang </text></item>
<item><p>115b1</p><section>mdo sde</section><text>zing gis sbags pa'i rgyud des gang dag chos bstan par bgyi ba ma lags pa/ snod du ma gyur pa de dag la chos ston cing gang dag bstan par bgyi ba de dag la mi ston pa 'di ni bcom ldan 'das </text></item>
<item><p>115b2</p><section>mdo sde</section><text>byang chub sems dpa'i chos bstan pa dang rab tu ldan pa'i bdud kyi lcags kyu ste brgyad pa'o/ /bcom ldan 'das gzhan yang byang chub sems dpa' 'jig rten rgyang pan pa yongs su tshol te/ de </text></item>
<item><p>115b3</p><section>mdo sde</section><text>gzhan dag la zab mo'i bka' mchid rgyun bkum nas 'jig rten rgyang pan pa'i bka' mchid sna tshogs ston te/ de 'jig rten rgyang pan pa'i bka' mchid ston pas 'jig rten dga' zhing mngon </text></item>
<item><p>115b4</p><section>mdo sde</section><text>par dga' ba'i tshig dang / lan gyi tshig la mkhas pas sems can rnams dga' bar 'gyur te/ de la legs so legs so zhes bgyi ba yang stsol bar 'gyur la/ des </text></item>
<item><p>115b5</p><section>mdo sde</section><text>kyang byang chub sems dpa' yi rangs par 'gyur ba dang / lha'i bu gang dag sngon sangs rgyas mthong ba/ chos zab mo la mos pa/ chos mnyan pa'i phyir der 'dus par </text></item>
<item><p>115b6</p><section>mdo sde</section><text>gyur pa de dag sdug bsngal zhing yid mi bde ste/ yi ma rangs nas gang 'jig rten gyi dga' bas mngon par dga' ba'i sems can de dag la zab mo'i gtam gyi rgyun bcad de 'jig </text></item>
<item><p>115b7</p><section>mdo sde</section><text>rten rgyang pan pa'i gtam sna tshogs ston pa'i rigs kyi bu 'di ni dam pa'i chos nub par byed pa yin gyi/ dam pa'i chos yongs su 'dzin pa ma yin no/ /de ci'i phyir zhe na/ don </text></item>
<item><p>115b8</p><section>mdo sde</section><text>zab mo'i phyir sangs rgyas bcom ldan 'das rnams 'byung gi/ 'jig rten rgyang pan pa'i gtam sna tshogs kyi phyir ma yin no/ /zhes mchi zhing 'khor de nas mchi bar 'gyur ba de lta bu'i tshig smra'o/ /</text></item>
<item><p>116a1</p><section>mdo sde</section><text>bcom ldan 'das de lta bas na byang chub sems dpa' gang 'jig rten rgyang pan pa'i bka' mchid sna tshogs bgyid gyi zab mo'i bka' mchid 'chab pa de ni sangs rgyas 'byung ba nub par </text></item>
<item><p>116a2</p><section>mdo sde</section><text>bgyi ba'i slad du zhugs pa lags te/ bcom ldan 'das 'di ni byang chub sems dpa'i bka' mchid zab mo 'chab cing 'jig rten rgyang pan pa dang rab tu ldan pa'i bdud kyi lcags kyu ste dgu pa'o/ /</text></item>
<item><p>116a3</p><section>mdo sde</section><text>bcom ldan 'das gzhan yang byang chub sems dpa' dge ba'i bshes gnyen ltar bcos pa sdig pa'i grogs po gang dag de la bsdu ba'i dngos po rnams las 'dun pa zlog pa dang / sems can </text></item>
<item><p>116a4</p><section>mdo sde</section><text>yongs su smin par bgyid pa las 'dun pa zlog pa dang / dam pa'i chos yongs su bzung ba las 'dun pa zlog pa dang / bsod nams kyi tshogs las 'dun pa zlog pa dang / rab tu dben </text></item>
<item><p>116a5</p><section>mdo sde</section><text>pa la sbyor ba dang / don nyung zhing bgyid pa nyung ba dang sbyor ba dang / nyan thos dang / rang sangs rgyas dang ldan pa'i bka' mchid de la rgyun tu mang du ston pa dang / theg pa chen po dang </text></item>
<item><p>116a6</p><section>mdo sde</section><text>ldan pa'i bka' mchid de la mi ston pa dag la bsnyen cing bsten te bsnyen bkur bgyid pa dang / gang gi tshe byang chub sems dpa' dben par gnas pas theg pa chen po las ldang ba de'i tshe byang chub </text></item>
<item><p>116a7</p><section>mdo sde</section><text>sems dpas gdon mi za bar zhal ta byed par bya'o zhes byang chub sems dpa' zhal ta bgyid pa'i dri ma la sbyor la/ gang gi tshe byang chub sems dpa' zhal ta bgyid pa'i dri ma la sbyor ba de'i tshe/</text></item>
<item><p>116a8</p><section>mdo sde</section><text>dben pa la sbyor zhing mtshan ma dang bcas pa dang rgyu dang bcas pa'i bzod pa'i sa nye bar ston gyi byang chub sems dpa'i las yang dag pa yang dag phul gang lags pa de dag de la mi ston to/ /byang chub </text></item>
<item><p>116b1</p><section>mdo sde</section><text>sems dpa'i las yang dag pa yang dag phul de dag gang lags she na/ bcom ldan 'das bcu po 'di dag ni byang chub sems dpa'i las yang dag pa yang dag phul lags so/ /bcu po de dag </text></item>
<item><p>116b2</p><section>mdo sde</section><text>gang zhe na/ 'di lta ste/ dad pa'i rtsa ba la rab tu gnas te/ dge ba'i bshes gnyen rnams la bsnyen cing bsten te bsnyen bkur bgyid pa dang / mgo dang gos la zhugs 'bar ba bzhin du dge ba'i chos ci zhes yongs </text></item>
<item><p>116b3</p><section>mdo sde</section><text>su tshol ba dang / dge ba'i chos la 'dun pa la gnas te yang dag pa'i brtson pa mi 'dor ba dang / bag mchis par las bgyid pa chud mi gzon pa dang / bdag bde ba la mi chags par rtag par rgyun tu sems can </text></item>
<item><p>116b4</p><section>mdo sde</section><text>yongs su smin par bgyid pa dang / lus dang srog la mi lta bar dam pa'i chos yongs su 'dzin pa dang / mtshan dang dpe byad bzang po dang sangs rgyas kyi zhing yongs su sbyang ba'i slad du bsod nams kyi tshogs </text></item>
<item><p>116b5</p><section>mdo sde</section><text>yongs su tshol bas mi ngoms pa dang / gzungs dang spobs pa rab tu thob par bgyi ba'i slad du ye shes kyi tshogs yongs su tshol ba dang / so so'i skye bo thams cad kyi sas mi gos par bgyi ba'i slad du shes </text></item>
<item><p>116b6</p><section>mdo sde</section><text>rab kyi pha rol tu phyin pa sgom pa dang / nyan thos dang rang sangs rgyas thams cad kyi sa las shin tu bzla ba'i slad du thabs la mkhas pa yongs su tshol ba ste/ bcom ldan 'das bcu po de dag ni byang chub sems </text></item>
<item><p>116b7</p><section>mdo sde</section><text>dpa'i las yang dag pa yang dag phul lags te/ gang dag la byang chub sems dpas bslab par bgyi ba de dag de la ma ston pa dang / de la 'di skad du byang chub ni byang chub sems dpa' brtson 'grus brtsams pa </text></item>
<item><p>116b8</p><section>mdo sde</section><text>yin gyi le lo can gyi ma yin no/ /gal te khyod bskal pa brgyad dam bcus bla na med pa yang dag par rdzogs pa'i byang chub mngon par rdzogs par sangs ma rgyas na phyis khyod bla na med pa yang dag par rdzogs pa'i byang chub mngon par rdzogs par </text></item>
<item><p>117a1</p><section>mdo sde</section><text>'tshang rgya bar mi nus so zhes mchi la/ bcom ldan 'das de la byang chub sems dpa' gang sgyid lug nas 'bras bu thob par bgyid pa'i gnas mchis na/ bcom ldan 'das 'di ni byang chub sems dpa' dge ba'i bshes </text></item>
<item><p>117a2</p><section>mdo sde</section><text>gnyen ltar bcos pa'i bdud kyi lcags kyu ste bcu pa'o/ /bcom ldan 'das gzhan yang byang chub sems dpa' nga rgyal gyis khengs shing nga rgyal gyis rengs par gyur te/ de nga rgyal des bla ma rnams dang / sbyin gnas rnams </text></item>
<item><p>117a3</p><section>mdo sde</section><text>dang / pha ma dang / slob dpon dang / mkhan po rnams dang / de las gzhan pa bla ma lta bu'i gang zag rnams la kun du 'dud pa dang / 'dud pa dang / rab tu 'dud par mi bgyid cing de la ma gus par gyur pa dang / gang dag byang chub </text></item>
<item><p>117a4</p><section>mdo sde</section><text>sems dpa'i spyod pa rnams la mkhas pa/ khyad par thob pa/ gzungs dang spobs pa phun sum tshogs pa/ byang chub sems dpa'i bgyi ba thams cad tshar phyin pa de dag gi gan du mi mchi/ mi bsnyen/ mi bsten/ bsnyen </text></item>
<item><p>117a5</p><section>mdo sde</section><text>bkur mi bgyid/ yongs su mi 'dri/ yongs su 'drir mi stsol cing de ma thos pa'i chos nyan par mi bgyid/ thos pa'i chos rnams kyang yongs su dkar bar mi bgyid/ de las gzhan pa'i byang chub sems dpa'i theg pa pa'i </text></item>
<item><p>117a6</p><section>mdo sde</section><text>gang zag gang dag bdud kyi lcags kyus zin pa/ chos ngan pa la spyod pa de dag la dga' ba rnyed pa dang / de dag kyang de bzhin du de'i rjes su 'jug par gyur pa dang / de dman pa la sten cing / khyad par dang bral bas 'di lta ste </text></item>
<item><p>117a7</p><section>mdo sde</section><text>zhan pa'i 'gro ba/ blun pa/ 'on pa/ lkug pa'i 'gro ba/ 'gro ba dman pa nyid du mchi bar 'gyur ro/ /bcom ldan 'das 'di lta ste dper na/ skyes bu la la zhig gis gram pa'i sa phyogs su shing tsam pa ka bskrun la chab stsol bar </text></item>
<item><p>117a8</p><section>mdo sde</section><text>mi bgyid kyi/ gang nas chab mchi bar mthong ba'i phyogs der yang gor ma dang gyo mo dag gis bkum na/ bcom ldan 'das de ltar na zhugs shing tsam pa ka chab dang bral ba de la yal ga dang lo ma dang yal ga phre'u ma chags pa rnams kyang </text></item>
<item><p>117b1</p><section>mdo sde</section><text>chags par mi 'gyur/ yal ga dang lo ma dang yal ga phre'u chags pa rnams kyang skams te dog sa la lhung bar 'gyur ro/ /bcom ldan 'das de bzhin du byang chub sems dpa' gang byang chub kyi sems bskyed la nga rgyal gyis </text></item>
<item><p>117b2</p><section>mdo sde</section><text>khengs shing nga rgyal gyis rengs par gyur na/ de dge ba'i bshes gnyen dang chos mnyan pa dang bral te/ ma thos pa'i chos rnams kyang mi nyan/ thos pa'i chos rnams kyang yongs su dkar bar mi bgyid do/ /bcom ldan </text></item>
<item><p>117b3</p><section>mdo sde</section><text>'das 'di lta ste dper na/ gang gi tshe rgya mtsho chen po mchis par gyur pa de'i tshe gzhol ba'i phyogs na mchis par 'gyur ro/ /de gzhol ba'i slad du chu klung thams cad dang chab mig dang / 'bab chu thams cad tshegs </text></item>
<item><p>117b4</p><section>mdo sde</section><text>chung ngus der 'bab bo/ /bcom ldan 'das de bzhin du byang chub sems dpa' nga rgyal ma mchis pa bla ma dang / sbyin gnas la gus pa yang tshegs chung ngus chos zab mo'i sgo rnams rna ba'i dbang po la grags </text></item>
<item><p>117b5</p><section>mdo sde</section><text>par 'gyur ro/ /de dran pa la yang gnas par 'gyur ro/ /bcom ldan 'das de lta bas na byang chub sems dpa' nga rgyal gyis khengs nga rgyal gyis rengs par gyur te/ bla ma dang sbyin gnas rnams la kun du mi </text></item>
<item><p>117b6</p><section>mdo sde</section><text>'dud cing 'dud par mi bgyid la rab tu mi 'dud na/ bcom ldan 'das kye ma'o byang chub sems dpa' 'di ni bdud kyi lcags kyus zin par rig par bgyi ste/ bcom ldan 'das 'di ni byang chub </text></item>
<item><p>117b7</p><section>mdo sde</section><text>sems dpa'i nga rgyal dang rab tu ldan pa'i bdud kyi lcags kyu ste bcu gcig pa'o/ /bcom ldan 'das gzhan yang byang chub sems dpa' gzugs bzang zhing mdzes la phyug cing nor che ba dang /</text></item>
<item><p>117b8</p><section>mdo sde</section><text>longs spyod che ba nor mang la mdzod dang bang ba mang po phun sum tshogs par gyur te gzugs dang / longs spyod dang / rus dang / rigs dang / g.yog 'khor dang /</text></item>
<item><p>118a1</p><section>mdo sde</section><text>bsod nams kyi tshogs kyis brtan par gyur/ ye shes kyi tshogs yongs su btsal ba la mngon par brtson zhing de gzugs dang longs spyod dang / g.yog 'khor dang / dbang phyug gi stobs kyis rgyag shing </text></item>
<item><p>118a2</p><section>mdo sde</section><text>bag ma mchis par gyur te/ byang chub sems dpa' gang dag rab tu byung bar gtogs pa khyim gyi gnas nas mngon par byung ba/ ye shes kyi tshogs yongs su tshol ba la brtson pa/ gdugs dang bser mes sha dang khrag </text></item>
<item><p>118a3</p><section>mdo sde</section><text>skams pa/ rke ba/ nyam chung ba/ lus rtswas yog pa/ mgo dang gos la zhugs 'bar ba bzhin du gdugs mtshan du brtson 'grus brtsams pa/ dge ba'i chos yongs su tshol ba la rtag tu brtson pa dang ldan pa de dag </text></item>
<item><p>118a4</p><section>mdo sde</section><text>la rke zhing nyam chung la mdog ngan cing mi sdug par rig nas brnyas par bya'o snyam du sems shing / de dag las legs par bshad pa nyan par mi 'tshal gyi de de bas shas cher dman zhing ches rmugs par 'gyur ba 'di ni/</text></item>
<item><p>118a5</p><section>mdo sde</section><text>bcom ldan 'das byang chub sems dpa'i rgyags pa dang bag ma mchis pa dang rab tu ldan pa'i bdud kyi lcags kyu ste bcu gnyis pa'o/ /bcom ldan 'das bcu gnyis po de dag ni/ byang chub sems dpa' rnams </text></item>
<item><p>118a6</p><section>mdo sde</section><text>kyi bdud kyi lcags kyu ste/ byang chub sems dpa' de dag las shin du ma 'das na tha na rjes su 'thun pa'i bzod pa yang mi 'thob na/ bla na med pa yang dag par rdzogs pa'i byang chub mngon par rdzogs par </text></item>
<item><p>118a7</p><section>mdo sde</section><text>'tshang rgya ba lta smos kyang ci 'tshal te de ni gnas ma mchis so/ /bcom ldan 'das de lta bas na/ byang chub sems dpa' bla na med pa yang dag par rdzogs pa'i byang chub mngon par rdzogs par 'tshang gya </text></item>
<item><p>118a8</p><section>mdo sde</section><text>bar 'tshal bas bdud kyi lcags kyu 'di dag las shin du 'da' bar bgyi'o// //'phags pa blo gros rgya mtshos zhus pa/ bam po bcu pa/ de nas bcom ldan 'das kyis byang chub sems dpa' blo gros </text></item>
<item><p>118b1</p><section>mdo sde</section><text>rgya mtsho la legs so zhes bya ba byin te/ blo gros rgya mtsho khyod kyis byang chub sems dpa' rnams kyi bdud kyi lcags kyu 'di dag legs par bshad pa legs so legs so/ /blo gros rgya mtsho de'i phyir legs par </text></item>
<item><p>118b2</p><section>mdo sde</section><text>rab tu nyon la yid la zung shig dang byang chub sems dpa' dag gang la gnas na bdud kyi lcags kyu thams cad las shin du 'da' bar 'gyur ba bdud kyi lcags kyu rab tu gcod pa'i chos kyi sgo khyod la bshad do/ /</text></item>
<item><p>118b3</p><section>mdo sde</section><text>blo gros rgya mtsho bdud kyi lcags kyu rab tu gcod pa'i chos kyi sgo de dag gang zhe na/ blo gros rgya mtsho bcu po 'di dag ni bdud kyi lcags kyu rab tu gcod pa'i chos kyi sgo yin no/ /bcu gang zhe na/ 'di lta ste/ blo gros </text></item>
<item><p>118b4</p><section>mdo sde</section><text>rgya mtsho chos thams cad ni stong pa nyid kyi rang bzhin pas stong pa nyid kyi rnam par zhugs kyang bdag nyid skyabs byed pas/ sems can thams cad la cher byams pa 'di ni bdud kyi lcags kyu rab tu gcod pa'i chos kyi </text></item>
<item><p>118b5</p><section>mdo sde</section><text>sgo dang po'o/ /blo gros rgya mtsho chos thams cad ni mtshan ma med pa'i rang bzhin pas mtshan ma med pa'i rnam par zhugs kyang yongs su thar bar byed pas/ sems can thams cad la cher snying rje ba 'di ni bdud kyi </text></item>
<item><p>118b6</p><section>mdo sde</section><text>lcags kyu rab tu gcod pa'i chos kyi sgo gnyis pa'o/ /blo gros rgya mtsho chos thams cad ni smon pa med pa'i rang bzhin pas smon pa med pa'i rnam par zhugs kyang sems can thams cad yongs su smin par bya ba'i phyir bsam </text></item>
<item><p>118b7</p><section>mdo sde</section><text>bzhin du skye ba 'di ni bdud kyi lcags kyu rab tu gcod pa'i chos kyi sgo gsum pa'o/ /blo gros rgya mtsho chos thams cad ni 'dod chags dang bral ba'i rang bzhin pas 'dod chags dang bral ba'i rnam par zhugs kyang 'dod chags </text></item>
<item><p>118b8</p><section>mdo sde</section><text>la spyod pa'i sems can yongs su smin par byed pa 'di ni bdud kyi lcags kyu rab tu gcod pa'i chos kyi sgo bzhi pa'o/ /blo gros rgya mtsho chos thams cad ni zhe sdang dang bral ba'i rang bzhin pas zhe sdang dang bral ba'i rnam par zhugs kyang zhe sdang la </text></item>
<item><p>119a1</p><section>mdo sde</section><text>spyod pa'i sems can yongs su smin par byed pa 'di ni bdud kyi lcags kyu rab tu gcod pa'i chos kyi sgo lnga pa'o/ /blo gros rgya mtsho chos thams cad ni gti mug dang bral ba'i rang bzhin pas gti mug dang bral ba'i rnam par </text></item>
<item><p>119a2</p><section>mdo sde</section><text>zhugs kyang gti mug la spyod pa'i sems can yongs su smin par byed pa 'di ni bdud kyi lcags kyu rab tu gcod pa'i chos kyi sgo drug pa'o/ /blo gros rgya mtsho chos thams cad ni kun nas nyon mongs pa med pa'i rang bzhin pas </text></item>
<item><p>119a3</p><section>mdo sde</section><text>kun nas nyon mongs pa med pa'i rnam par zhugs kyang kun nas nyon mongs pa can gyi sems can yongs su smin par byed pa 'di ni/ bdud kyi lcags kyu rab tu gcod pa'i chos kyi sgo bdun pa'o/ /blo gros rgya mtsho chos thams </text></item>
<item><p>119a4</p><section>mdo sde</section><text>cad ni skye ba med cing 'byung ba med pa'i rang bzhin pas skye ba med cing 'byung ba med pa'i rnam par zhugs kyang / skye ba dang / rga ba dang / na ba dang / 'chi ba spong ba'i phyir sems can rnams la chos ston pa 'di ni bdud kyis </text></item>
<item><p>119a5</p><section>mdo sde</section><text>lcags kyu rab tu gcod pa'i chos kyi sgo brgyad pa'o/ /blo gros rgya mtsho chos thams cad ni ngang mnyam zhing bye brag med pa'i rang bzhin pas ngang mnyam zhing bye brag med pa'i rnam par zhugs kyang theg pa chen po'i bsam pa yongs su mi </text></item>
<item><p>119a6</p><section>mdo sde</section><text>'dor bar sems can rnams la theg pa gsum rnam par dgod pa'i ston pa 'di ni bdud kyi lcags kyu rab tu gcod pa'i chos kyi sgo dgu pa'o/ /blo gros rgya mtsho gzhan yang byang chub sems dpa' sems </text></item>
<item><p>119a7</p><section>mdo sde</section><text>dang yid dang rnam par shes pa 'ang mi gnas la/ byang chub kyi sems kyang mi brjed/ rtsom pa thams cad dang yang bral la sems can thams cad rab tu thar bar bya ba'i rtsom pa yang mi 'dor/ spyod pa thams cad </text></item>
<item><p>119a8</p><section>mdo sde</section><text>las kyang shin du 'das la byang chub sems dpa'i spyod pa las kyang mi ldog pa 'di ni/ blo gros rgya mtsho byang chub sems dpa'i bdud kyi lcags kyu rab tu gcod pa'i chos kyi sgo bcu pa'o/ /blo gros rgya mtsho bcu po 'di dag ni bdud kyi lcags </text></item>
<item><p>119b1</p><section>mdo sde</section><text>kyu rab tu gcod pa'i chos kyi sgo ste byang chub sems dpa' de dag la rab tu sbyor na bdud kyi lcags kyu thams cad las shin du 'das par 'gyur ro/ /bdud kyi lcags kyu rab tu gcod pa'i chos kyi rnam grangs 'di bshad pa na/</text></item>
<item><p>119b2</p><section>mdo sde</section><text>bdud kyi gnas thams cad mog mog por gyur te rnam pa drug du g.yos so/ /'di lta ste/ dper na/ byang chub kyi snying po la 'dug pa'i byang chub sems dpa'i mdzod spu nas 'od rab tu phyung bas bdud kyi gnas thams cad mog </text></item>
<item><p>119b3</p><section>mdo sde</section><text>mog por gyur pa de bzhin du de'i tshe bdud kyi gnas thams cad mog mog por gyur to/ /de nas bdud sdig can gyis ltas chen po 'di mthong nas ring zhing myur ba la gor du dpung gis tshogs yan lag bzhi pa bsdus te/ bkod </text></item>
<item><p>119b4</p><section>mdo sde</section><text>pa ci 'dra bas byang chub kyi snying po la 'dug pa'i byang chub sems dpa'i gan du 'gro ba'i bkod pa de 'dra ba'i dpag tshad sum bcu rtsa drug tshun chad bdud kyi sdes bkang nas bcom ldan 'das kyi 'khor gyi dkyil 'khor </text></item>
<item><p>119b5</p><section>mdo sde</section><text>gyi khyams ga la ba der dong ba dang / sangs rgyas kyi mthus der de bsgribs par gyur te/ 'ongs kyang de bzhin gshegs pa dang / gang dag phyir mi ldog pa'i byang chub sems dpa' rnams dang / 'khor de las </text></item>
<item><p>119b6</p><section>mdo sde</section><text>sems can gang dag 'dul bar gyur pa rnams dang / gang dag srid par kun du sbyor ba spangs pa'i dgra bcom pa lta ba phun sum tshogs pa'i gang zag rnams ma gtogs par gang gis kyang de ma mthong ngo / /de nas bcom </text></item>
<item><p>119b7</p><section>mdo sde</section><text>ldan 'das kyis byang chub sems dpa' blo gros rgya mtsho la bka' stsal pa/ blo gros rgya mtsho khyod kyis bdud sdig can bkod pa ji lta bu dang ldan pas 'ong ba mthong ngam/ gsol pa bcom ldan 'das mthong lags so/ /bcom ldan </text></item>
<item><p>119b8</p><section>mdo sde</section><text>'das kyis bka' stsal pa/ blo gros rgya mtsho bdud sdig can 'di ni chos kyi rnam grangs 'di la bar chad bya ba'i phyir 'ongs na 'di ci zhig bya/ gsol pa bcom ldan 'das deng 'di bde ba thams cad kyis rgyan pa'i 'jig rten gyi khams su 'phang bar bgyi'o/ /</text></item>
<item><p>120a1</p><section>mdo sde</section><text>de nas tshe dang ldan pa shA ra dwa ti'i bu/ byang chub sems dpa' blo gros rgya mtsho la 'di skad ces smras so/ /rigs kyi bu bde ba thams cad kyis brgyan pa'i 'jig rten gyi khams de ni ga la yod/ de na </text></item>
<item><p>120a2</p><section>mdo sde</section><text>chos ston pa'i de bzhin gshegs pa'i mtshan ni ci zhig bya/ blo gros rgya mtsho smras pa/ btsun pa shA ra dwa ti'i bu shar phyogs logs su sangs rgyas kyi zhing 'di nas gang gA'i klung bcu gnyis kyi bye ma snyed kyi sangs rgyas kyi </text></item>
<item><p>120a3</p><section>mdo sde</section><text>zhing 'das pa na bde ba thams cad kyis brgyan pa zhes bya ba'i 'jig rten gyi khams yod de/ de na de bzhin gshegs pa dgra bcom pa yang dag par rdzogs pa'i sangs rgyas bdud rab tu 'joms pa zhes bya ba chos ston to/ /</text></item>
<item><p>120a4</p><section>mdo sde</section><text>ci'i phyir 'jig rten gyi khams bde ba thams cad kyis brgyan pa zhes bya zhe na/ btsun pa shA ra dwa ti'i bu bde ba thams cad kyis brgyan pa'i 'jig rten gyi khams de na bde ba'i rgyu dang / yon tan gyi rgyu dang / bkod pa'i rgyu </text></item>
<item><p>120a5</p><section>mdo sde</section><text>bskal par brjod kyang zad par mi nus te/ de'i phyir 'jig rten gyi khams de bde ba thams cad kyis brgyan pa zhes bya'o/ /gang gi tshe bcom ldan 'das de bzhin gshegs pa dgra bcom pa yang dag par rdzogs pa'i </text></item>
<item><p>120a6</p><section>mdo sde</section><text>sangs rgyas bdud rab tu 'joms pa des byang chub thob pa de'i tshe des byang chub kyi snying po la 'dug ste/ thams cad mkhyen pa nyid ma thob par lus las bdud kun tu skul ba zhes bya ba'i 'od zer byung nas 'od zer des bskul bas 'jig </text></item>
<item><p>120a7</p><section>mdo sde</section><text>rten gyi khams de na bdud thams cad bye ba phrag brgyar 'khod pa'i bdud re re zhing yang g.yog 'khor bye ba brgya phrag bcu yod pa/ de dag thams cad byang chub kyi snying po ga la ba der song ste phyin nas byang chub sems dpa' la bar chad bya bar brtsams pa </text></item>
<item><p>120a8</p><section>mdo sde</section><text>dang / byang chub sems dpa' la bar chad byed mi nus te/ de dag ngo mtshar du gyur nas bcom ldan 'das de'i zhabs gnyis la gtugs so/ /des kyang ji lta ji ltar de dag bsam pa thag pa nas bla na med pa yang dag par rdzogs pa'i byang chub tu sems bskyed par </text></item>
<item><p>120b1</p><section>mdo sde</section><text>'gyur ba de lta de ltar bdud de dag la chos bstan nas bcom ldan 'das de phyis byang chub thob ste/ de'i phyir de bzhin gshegs pa de bdud rab tu 'joms pa zhes bya'o/ /de byang chub thob pa'i mchog gi phrugs dang / bzang po'i phrugs kyang bdud </text></item>
<item><p>120b2</p><section>mdo sde</section><text>las btul ba'i byang chub sems dpa' rnams so/ /rim gro ba yang bdud las btul ba'i byang chub sems dpa' rnams so/ /bcom ldan 'das de bzhin gshegs pa bdud rab tu 'jom pa de ni byang chub sems dpa'i gtam 'ba' </text></item>
<item><p>120b3</p><section>mdo sde</section><text>zhig yang dag par rab tu ston te/ de na theg pa gzhan gyi ming yang med do/ /btsun pa shA ra dwa ti'i bu bde ba thams cad kyis brgyan pa'i 'jig rten gyi khams de ni de 'dra ste/ der 'phangs na phyis bdud kyi las byed par mi </text></item>
<item><p>120b4</p><section>mdo sde</section><text>'gyur gyi/ bdud las btul ba'i byang chub sems dpa' de dag dang lhan cig tu byang chub tu sems bskyed nas/ byang chub kyi phyogs kyi chos rnams yongs su rdzogs par 'gyur ro/ /de nas bdud sdig can dngangs skrag </text></item>
<item><p>120b5</p><section>mdo sde</section><text>'jigs te/ spu zing zhes byed nas/ 'khor de nas 'gro bar 'dod na 'gro ma nus te mi snang bar ma gyur na/ de de bas kyang cher dngangs shing skrag ste/ bcom ldan 'das kyi zhabs gnyis la gtugs nas 'di skad ces </text></item>
<item><p>120b6</p><section>mdo sde</section><text>gsol to/ /byang chub sems dpa' blo gros rgya mtshos 'jig rten gyi khams der 'phang bar mi 'gyur bar bcom ldan 'das bdag la bskyab tu gsol/ bde bar gshegs pa bdag la bskyab tu gsol/ bcom ldan 'das </text></item>
<item><p>120b7</p><section>mdo sde</section><text>kyis bka' stsal pa/ sdig can ma 'jigs shig /skyes bu dam pa 'di lta bu 'di dag ni sems can la rnam par 'tshe ba'i phyir gnas pa ma yin no/ /sdig can khyod byang chub sems dpa' blo gros rgya mtsho 'di la bzod pa gsol </text></item>
<item><p>120b8</p><section>mdo sde</section><text>cig dang / 'di nyid khyod la skyob par 'gyur ro/ /de nas bdud sdig can gyis thal mo sbyar te/ byang chub sems dpa' blo gros rgya mtsho la phyag 'tshal nas 'di skad ces smras so/ /skyes bu dam pa khyod bdag la bzod pa mdzad du gsol/</text></item>
<item><p>121a1</p><section>mdo sde</section><text>bdag bde ba thams cad kyis brgyan pa'i 'jig rten gyi khams der mi 'phang bar gsol/ ji ltar gang na skyes bu dam pa khyod lta bu chos ston par gyur pa'i 'khor der bar chad bgyi ba'i slad du lan 'ga' yang mchi bar mi </text></item>
<item><p>121a2</p><section>mdo sde</section><text>'gyur ba de ltar bgyi'o/ /blo gros rgya mtshos smras pa/ sdig can kho bo lta bu dag la bzod pa gsol mi dgos so/ /byang chub sems dpa' rnams ni sems can thams cad la shin tu bzod pa nyid do/ /sdig can khyod bde ba thams </text></item>
<item><p>121a3</p><section>mdo sde</section><text>cad kyis brgyan pa'i 'jig rten gyi khams der song la/ 'jig rten gyi khams kyi bkod pa de dang / bcom ldan 'das de bzhin gshegs pa bdud rab tu 'jom pa de la ltos shig dang khyod la 'tshe bar mi 'gyur ro/ /de nas byang chub </text></item>
<item><p>121a4</p><section>mdo sde</section><text>sems dpa' blo gros rgya mtshos lag pa g.yas pa gser gyi kha dog can brkyang nas/ bdud sdig can gyi spyi bor bzhag nas/ bden pa dang bden pa'i tshig gang gis byang chub sems dpa' rnams la chos kyi ser sna dang /</text></item>
<item><p>121a5</p><section>mdo sde</section><text>slob dpon chos kyi dpe mkhyud med pa'i bden pa dang bden pa'i tshig des bdag gis rdzu 'phrul rka gyi rkang pa ci 'dra bar bdud sdig can gyi yang de dang 'dra bar gyur cig ces de lta bu'i bden pa'i byin gyi brlabs byas so/ /</text></item>
<item><p>121a6</p><section>mdo sde</section><text>byang chub sems dpa' blo gros rgya mtshos tshig de skad ces smras ma thag tu/ de nas bdud sdig can rdzu 'phrul gyi stobs mchog dang ldan par gyur te/ des stong gsum gyi stong chen po'i 'jig rten gyi khams 'di rnam pa </text></item>
<item><p>121a7</p><section>mdo sde</section><text>drug tu g.yos par byas nas sangs rgyas kyi zhing 'di nas mi snang bar gyur te/ 'di ltar byang chub sems dpa' blo gros rgya mtsho'i byin gyi brlabs kyis skad cig thang cig yud tsam de la bde ba thams cad kyis brgyan pa'i 'jig </text></item>
<item><p>121a8</p><section>mdo sde</section><text>rten gyi khams der gnas par gyur to/ /de nas bdud sdig can bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bdud rab tu 'jom pa ga la ba der song ste phyin nas/ bcom ldan 'das kyi zhabs </text></item>
<item><p>121b1</p><section>mdo sde</section><text>la mgo bos phyag 'tshal te lan bdun bskor ba byas nas phyogs gcig tu 'dug go/ /de nas bcom ldan 'das de bzhin gshegs pa bdud rab tu 'jom pa de'i sangs rgyas kyi zhing na bdud las btul ba'i byang chub sems dpa' </text></item>
<item><p>121b2</p><section>mdo sde</section><text>gang dag 'khod pa de dag gis bdud sdig can de mthong nas bcom ldan 'das de bzhin gshegs pa bdud rab tu 'jom pa de la 'di skad ces gsol to/ /bcom ldan 'das sems can dbang chung zhing mdog ngan la mi sdug pa 'di </text></item>
<item><p>121b3</p><section>mdo sde</section><text>lta bu 'di gang nas mchis/ bcom ldan 'das des bka' stsal pa/ rigs kyi bu nub phyogs logs su sangs rgyas kyi zhing 'di nas gang gA'i klung bcu gnyis kyi bye ma snyed kyi sangs rgyas kyi zhing 'das pa na 'jig rten gyi </text></item>
<item><p>121b4</p><section>mdo sde</section><text>khams mi mjed ces bya ba yod do/ /de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs so/ /'tsho'o gzhes so/ /de 'dus pa chen po'i le'u ni chos kyi rnams </text></item>
<item><p>121b5</p><section>mdo sde</section><text>grangs rgya cher ston to/ /yang dag par rab tu 'chad do/ /der phyogs bcu nas byang chub sems dpa' tshad med grangs med cing bgrang ba las shin tu 'das pa dag /chos kyi rnam grangs 'di mnyan pa'i phyir 'dus so/ /</text></item>
<item><p>121b6</p><section>mdo sde</section><text>byang chub sems dpa'i 'khor der byang chub sems dpa' sems dpa' chen po/ blo gros rgya mtsho zhes bya ba go cha bsam gyis mi khyab pa bgos pa/ bcom ldan 'das de la yongs su 'dri zhing yongs su 'drir 'jug pa </text></item>
<item><p>121b7</p><section>mdo sde</section><text>yang 'dus par gyur to/ /chos kyi rnam grangs de'i tha ma bshad pa'i tshe bdud sdig can mig gis mi rtsol bar bya ba'i phyir 'ongs pa dang / skyes bu dam pa des 'dul ba'i dbang nye bar bzung ste/ bdud sdig can de 'jig rten </text></item>
<item><p>121b8</p><section>mdo sde</section><text>gyi khams 'dir 'phangs so/ /de nas bdud las btul ba'i byang chub sems dpa' de dag gis bdud sdig can la 'di skad ces smras so/ /kho bo cag kyang khyod kyi grogs yin gyis/ sdig can khyod bla na med pa yang dag par </text></item>
<item><p>122a1</p><section>mdo sde</section><text>rdzogs pa'i byang chub tu sems skyed cig /de ci'i phyir zhe na/ kho bo cag kyang bdud tu gyur te/ sems can rnams kyi dge ba'i rtsa ba bar chad bya ba'i phyir zhugs pa las/ kho bo cag de bzhin gshegs pas bla na med </text></item>
<item><p>122a2</p><section>mdo sde</section><text>pa yang dag par rdzogs pa'i byang chub tu sems bskyed do/ /de lta bas na sdig can khyod bla na med pa yang dag par rdzogs pa'i byang chub tu sems skyed cig /de nas bdud sdig can gyis lhag pa'i bsam pas bla na med pa yang </text></item>
<item><p>122a3</p><section>mdo sde</section><text>dag par rdzogs pa'i byang chub tu sems bskyed nas tshig 'di skad ces bdag gis/ bla na med pa yang dag par rdzogs pa'i byang chub tu sems bskyed de phyin chad bdud kyi las mi bya'o zhes smras so/ /de nas byang chub sems </text></item>
<item><p>122a4</p><section>mdo sde</section><text>dpa' de dag gis bdud sdig can rin po che bkod pa'i seng ge'i khri la bzhug ste/ de na 'dus pa chen po'i le'u'i chos kyi rnams grangs kyi gtam rgyud ci 'dra ba la rigs kyi bu khyod spobs par gyis shig ces gsol </text></item>
<item><p>122a5</p><section>mdo sde</section><text>ba btab bo/ /de nas byang chub sems dpa' blo gros rgya mtshos gang bdud sdig can seng ge'i khri la 'dug pa'i kha'i sgo dang / ba spu'i khung thams cad nas ji ltar bcom ldan 'das shAkya thub pas 'dus pa </text></item>
<item><p>122a6</p><section>mdo sde</section><text>chen po'i le'u rab tu bshad pa lta bu'i gtam byung ste/ yi ge de dag dang / tshig dang / yi ge'i 'bru de dag dang mnyam zhing mi nyung mi mang ma lhag par 'gyur ba de lta bu'i byin gyi brlabs byas so/ /de nas byang chub </text></item>
<item><p>122a7</p><section>mdo sde</section><text>sems dpa' de dag gis bdud sdig can de las 'dus pa chen po'i le'u'i gtam thos nas/ ngo mtshar du gyur te bcom ldan 'das de la 'di skad ces gsol to/ /bcom ldan 'das bdag cag 'jig rten </text></item>
<item><p>122a8</p><section>mdo sde</section><text>gyi khams mi mjed de dang / bcom ldan 'das de bzhin gshegs pa shAkya thub pa de dang / byang chub sems dpa' blo gros rgya mtsho de dang / phyogs bcu'i 'jig rten gyi khams nas 'dus pa'i byang chub sems dpa' </text></item>
<item><p>122b1</p><section>mdo sde</section><text>de dag blta bar bgyi'o/ /de nas bcom ldan 'das de bzhin gshegs pa bdud rab tu 'jom pas mdzod spu nas/ gzugs thams cad ston pa zhes bya ba'i 'od zer phyung ste/ 'od zer phyung ba des sangs rgyas kyi zhing gang gA'i </text></item>
<item><p>122b2</p><section>mdo sde</section><text>klung bcu gnyis kyi bye ma snyed de dag las 'das te 'jig rten gyi khams mi mjed 'di snang ba chen pos khyab par gyur to/ /der byang chub sems dpa' de dag gis bcom ldan 'das de bzhin gshegs pa shAkya thub pa rin po </text></item>
<item><p>122b3</p><section>mdo sde</section><text>che bkod pa'i 'khor gyi khyams na bskal pa brgyar yang bsngags pa'i mthar mi phyin pa'i seng ge'i khri chen po la bzhugs te/ phyogs bcu'i 'jig rten gyi khams nas 'dus pa'i byang chub sems dpa' rnams </text></item>
<item><p>122b4</p><section>mdo sde</section><text>la 'dus pa chen po'i le'u'i chos kyi rnam grangs rgya cher yang dag par rab tu ston pa dang / byang chub sems dpa' blo gros rgya mtsho yang mthong ngo / /'jig rten gyi khams mi mjed chus yongs su gang ba'i rgya mtsho gcig lta bur </text></item>
<item><p>122b5</p><section>mdo sde</section><text>gnas pa 'di yang mthong ngo / /de nas sgrib pa ci yang med par mthong ngo / /phyogs bcu'i 'jig rten gyi khams nas 'dus pa'i byang chub sems dpa' rgyang grags kyi tshad tsam gyi rin po che'i pad ma dag la 'khod cing chos nyan pa de </text></item>
<item><p>122b6</p><section>mdo sde</section><text>dag kyang mthong ngo / /mthong nas kyang tshim zhing mgu la yid rangs shing rab tu dga' ste/ dga' ba dang / yid bde ba skyes nas bcom ldan 'das de bzhin gshegs pa shAkya thub pa ga la ba de logs su me tog gtor to/ /</text></item>
<item><p>122b7</p><section>mdo sde</section><text>gtor ma thag tu sangs rgyas kyi mthus 'ongs nas/ bcom ldan 'das shAkya thub pa'i spyi gtsug gi mtshams su me tog gi gdugs chen por gyur to/ /der thams cad dang ldan pa'i 'khor des me tog gi gdugs </text></item>
<item><p>122b8</p><section>mdo sde</section><text>de mthong nas ngo mtshar du gyur te/ bcom ldan 'das la 'di skad ces gsol to/ /bcom ldan 'das gang me tog gi gdugs 'di lta bur gyur pa'i me tog 'di dag gang nas mchis/ bcom ldan 'das kyis </text></item>
<item><p>123a1</p><section>mdo sde</section><text>bka' stsal pa/ grogs po dag me tog 'di dag ni bde ba thams cad kyis brgyan pa'i 'jig rten gyi khams de nas 'ongs te/ byang chub sems dpa' de dag gis nga la mchod pa'i las kyi </text></item>
<item><p>123a2</p><section>mdo sde</section><text>phyir gtor to/ /gsol pa bcom ldan 'das bdag cag gis bde ba thams cad kyis brgyan pa'i 'jig rten gyi khams de dang / bcom ldan 'das de bzhin gshegs pa bdud rab tu 'jom pa de dang / bdud </text></item>
<item><p>123a3</p><section>mdo sde</section><text>sdig can 'jig rten gyi khams de na ci bgyid pa blta bar bgyi'o/ /de nas bcom ldan 'das kyis 'khor des gsol ba btab pa mkhyen nas/ byang chub sems dpa' blo gros rgya mtsho la bka' stsal pa/</text></item>
<item><p>123a4</p><section>mdo sde</section><text>rigs kyi bu khyod kyis bde ba thams cad kyis brgyan pa'i 'jig rten gyi khams de dang / bcom ldan 'das de bzhin gshegs pa bdud rab tu 'jom pa de dang / bdud sdig can de 'khor 'di la ston cig /de nas </text></item>
<item><p>123a5</p><section>mdo sde</section><text>bcom ldan 'das kyis skabs phye bas byang chub sems dpa' blo gros rgya mtshos sor mo bcu las 'od zer stong phrag phyung nas/ 'od zer de dag gis sangs rgyas kyi zhing gang gA'i klung bcu gnyis kyi bye ma snyed </text></item>
<item><p>123a6</p><section>mdo sde</section><text>pa de dag las 'das nas bde ba thams cad kyis brgyan pa'i 'jig rten gyi khams snang ba chen pos khyab par gyur to/ /der thams cad dang ldan pa'i 'khor des bde ba thams cad kyis brgyan pa'i 'jig rten </text></item>
<item><p>123a7</p><section>mdo sde</section><text>gyi khams de dang / bcom ldan 'das de bzhin gshegs pa bdud rab tu 'jom pa de dang / bdud sdig can chos kyi khri chen po la 'dug ste 'dus pa chen po'i le'u'i gtam rgya cher yang dag par rab tu ston pa </text></item>
<item><p>123a8</p><section>mdo sde</section><text>yang mthong ngo / /mthong nas kyang thams cad dang ldan pa'i 'khor de ngo mtshar du gyur nas rang rang gi pad ma'i stan las langs te/ bcom ldan 'das de bzhin gshegs pa bdud rab tu 'jom pa de la phyag 'tshal </text></item>
<item><p>123b1</p><section>mdo sde</section><text>nas/ de dag gis mu tig dang / me tog gis gtor to/ /gtor ma thag tu sangs rgyas kyi mthus 'ongs nas bcom ldan 'das kyi spyi gtsug gi mtshams su me tog gi khang pa brtsegs pa chen por gnas </text></item>
<item><p>123b2</p><section>mdo sde</section><text>par kun tu snang ngo / /de nas bdud sdig can gyis bcom ldan 'das de bzhin gshegs pa bdud rab tu 'jom pa de la 'di skad ces gsol to/ /bcom ldan 'das bdag mi mjed kyi 'jig rten gyi khams su bcom </text></item>
<item><p>123b3</p><section>mdo sde</section><text>ldan 'das shAkya thub pa'i gan du mchi'o/ /bcom ldan 'das des bka' stsal pa/ rigs kyi bu de'i dus la dbab par shes na khyod song shig /de nas bdud sdig can gyis bcom ldan 'das de'i zhabs la mgo </text></item>
<item><p>123b4</p><section>mdo sde</section><text>bos phyag 'tshal te lan bdun bskor ba byas nas sangs rgyas kyi zhing de nas mi snang bar gyur te/ byang chub sems dpa' blo gros rgya mtsho'i byin gyi brlabs dang / rdzu 'phrul gyis skad cig thang cig yud tsam de la mi </text></item>
<item><p>123b5</p><section>mdo sde</section><text>mjed kyi 'jig rten gyi khams 'dir gnas par gyur to/ /de nas bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/ lan bdun bskor ba byas nas bcom </text></item>
<item><p>123b6</p><section>mdo sde</section><text>ldan 'das la phyag 'tshal te phyogs gcig tu 'dug go/ /de nas tshe dang ldan pa shA ra dwa ti'i bus bdud sdig can la 'di skad ces smras so/ /grogs po khyod kyis 'jig rten gyi khams bde ba thams cad kyis </text></item>
<item><p>123b7</p><section>mdo sde</section><text>brgyan pa de mthong ngam/ smras pa/ btsun pa shA ra dwa ti'i bu bdag gis 'jig rten gyi khams ji tsam du yongs su dag pa de mthong ste/ ji ltar dag cing dri ma med pa'i sems can mchog byang chub sems dpa' </text></item>
<item><p>123b8</p><section>mdo sde</section><text>rnams kyi gnas de ngo mtshar to/ /bdag gis de mthong nas kyang bla na med pa yang dag par rdzogs pa'i byang chub tu sems bskyed do/ /smras pa/ grogs po khyod kyis bla na med pa yang dag par rdzogs pa'i byang chub </text></item>
<item><p>124a1</p><section>mdo sde</section><text>tu sems dpa' rnams la bdud kyi las byed pa de nyid/ sangs rgyas kyi phrin las su brjod kyi bdud kyi las ni ma yin pa de ltar rig par bya'o/ /sangs rgyas kyi zhing kun tu bstan pa dang / bdud kyi cho 'phrul bstan pa 'di bshad pa na 'khor </text></item>
<item><p>124a2</p><section>mdo sde</section><text>de las srog chags nyis khris bla na med pa yang dag par rdzogs pa'i byang chub tu sems bskyed do/ /bdud kyi 'khor de las kyang bdud kyi bu khri bla na med pa yang dag par rdzogs pa'i byang chub tu sems bskyed nas mgrin gcig tu bcom ldan 'das </text></item>
<item><p>124a3</p><section>mdo sde</section><text>bdag cag 'jig rten gyi khams bde ba thams cad kyis/ rgyan pa der skye bar gyur cig ces tshig de skad ces smras pa dang / bcom ldan 'das kyis kyang de dag sangs rgyas kyi zhing der skye bar lung bstan to/ /sangs rgyas kyi zhing kun tu bstan pa'i le'u ste </text></item>
<item><p>124a4</p><section>mdo sde</section><text>bcu gcig pa'o// // de nas bcom ldan 'das la byang chub sems dpa' blo gros rgya mtshos 'di skad ces gsol to/ /bcom ldan 'das de bzhin gshegs pa rnam kyi byang chub 'di ni bar chad mang ba phyir rgol ba mang ba lags na/ gang 'di lta bu'i mdo sde 'di dag </text></item>
<item><p>124a5</p><section>mdo sde</section><text>de bzhin gshegs pa'i byin gyi brlabs kyis nub par mi 'gyur zhing rgyas par 'gyur ba dang / gang dag 'dzin pa dang klog pa dang / ston pa de dag la yang bdud dam bdud kyi ris kyi lha rnams kyis glags rnyed par mi 'gyur ba dang / dam pa'i chos yun ring du gnas </text></item>
<item><p>124a6</p><section>mdo sde</section><text>pa dang mdo sde 'di lta bu 'di dag kyang kun tu bsrung ba dang sba ba dang / yongs su gzung ba'i slad du/ bcom ldan 'das de bzhin gshegs pas legs par byin gyis brlab tu gsol/ de skad ces gsol pa dang / bcom ldan 'das kyis byang chub sems dpa' </text></item>
<item><p>124a7</p><section>mdo sde</section><text>blo gros rgya mtsho la 'di skad ces bka' stsal to/ /blo gros rgya mtsho sems can gang dag mdo sde 'di lta bu 'di dag 'dzin pa dang / ston par 'gyur zhing 'dod pa brtson 'grus brtsams pa/ dge ba'i rtsa ba bskyed pa de dag 'dul ba'i dbang nye bar gzung ste chos </text></item>
<item><p>124a8</p><section>mdo sde</section><text>kyi rnam grangs 'di byin gyis brlabs zin to/ /blo gros rgya mtsho de'i phyir legs par rab tu nyon la yid la zung shig dang / tshig gang dag gis rgyal po chen po bzhi dag bkug nas chos kyi rnam grangs 'di kun tu bsrung ba dang / chos smra ba de dag kyang </text></item>
<item><p>124b1</p><section>mdo sde</section><text>yongs su gzung ba'i phyir nan tan byed par 'gyur ba'i rgyal po chen po bzhi dgug pa'i tshig rnams brjod par bya'o/ /blo gros rgya mtsho dgug pa'i tshig de dag gang zhe na/ 'di lta ste/ me sa masti nas ra Nas ra ba te han b+ha na ba ti d+hu d+hu me d+hu d+hu ma ba te a brte a ma le bi ma le/</text></item>
<item><p>124b2</p><section>mdo sde</section><text>bi dza re ka ka re ka ru Ne/ hu hu hu hu ba te hu hu s+d+hin/ nir+g+ha ta ni a bat+te/ kli bat+te ma d+hu ma ti ma ra dza te/ bi shud+d+he bi shud+ha ba ti/ mi su le ma no ha re/ blo gros rgya mtsho 'di dag ni dgug pa'i tshig rnams yin te/ tshig de dag gis rgyal po chen po bzhi bkug nas </text></item>
<item><p>124b3</p><section>mdo sde</section><text>chos kyi rnam grangs 'di kun tu bsrung ba dang / chos smra ba de yang yongs su gzung ba'i phyir nan tan byed par 'gyur ro/ /sngags kyi tshig 'di rnams chos smra ba des legs par kha don du byas te/ phyogs bzhir byams pas khyab par byas la rgyal po chen po bzhi </text></item>
<item><p>124b4</p><section>mdo sde</section><text>bsam na/ sngags kyi tshig 'di dag gis rgyal po chen po bzhi bkug nas 'ong bar 'gyur ro/ /de nas rgyal po chen po bzhi 'khor de nyid du 'dus par gyur te 'dug pa de dag stan las langs te/ bcom ldan 'das ga la ba de logs su thal mo sbyar ba btud </text></item>
<item><p>124b5</p><section>mdo sde</section><text>nas bcom ldan 'das la 'di skad ces gsol to/ /bcom ldan 'das rgyal po chen po bzhi po bdag cag lhan cig tu 'thun par gang na yang dag pa dang lhan cig pa'i rgyud kyis chos kyi rnam grangs 'di 'chad par 'gyur ba der/ chos kyi rnam grangs 'di yang </text></item>
<item><p>124b6</p><section>mdo sde</section><text>kun tu srung ba dang chos smra ba de yang yongs su gzung ba dang / ci nas gang gis kyang ma bsgribs pa 'am gnad par bgyid par mi 'gyur bar bgyi ba'i slad du mchi bar bgyi'o/ /blo gros rgya mtsho gzhan yang lha'i dbang po brgya byin dgug pa'i tshig brjod </text></item>
<item><p>124b7</p><section>mdo sde</section><text>par bya ste/ tshig de dag gis lha'i dbang po brgya byin dgug par 'gyur ro/ /lha'i dbang po brgya byin dgug par 'gyur ba'i tshig de dag gang zhe na/ 'di lta ste dza ye dza ya ma ti ad+de maT+Te ma~M ku re sid+d+ha ma ti shu b+hi shAn+ti ka re na da ne dAn+te dAn+te ma ta/ tang+ka re k+Sha ya k+Sha ya mu khe ya/</text></item>
<item><p>124b8</p><section>mdo sde</section><text>bat+ta ni bi ban+ta ni pa ri ts+tshe d-i smri ti smri ti san+d+hiH A gats+tsha kau shi ka /nirdzi tA/ a su ra/ dza yan+ti de ba sa ma ya ste a ba d+harma nirdzi to/ ra ma hi swAsti ya nA ma b+ha da nAM a rak+Sha d+harma tsA ri NAM/ blo gros rgya mtsho 'di dag ni lha'i dbang po rgya byin dgug pa'i tshig ste de dag gis lha'i dbang po rgya byin dgug </text></item>
<item><p>125a1</p><section>mdo sde</section><text>par 'gyur ro/ /der chos smra ba des sngags kyi tshig 'di dag legs par kha ton du byas la gtsang ba dang / gtsang sbra'i cho gas khrus legs par byas te/ gos bzang po bgos la/ shar phyogs su me tog gtor te/</text></item>
<item><p>125a2</p><section>mdo sde</section><text>sangs rgyas thams cad bsam pa'i dran pa dang / sems can thams cad la snying rje chen po dang rab tu ldan pas seng ge'i khri la 'dug ste lha'i dbang po brgya byin bsams la/ kau shi ka 'khor legs par </text></item>
<item><p>125a3</p><section>mdo sde</section><text>yongs su gzhag pa'i phyir tshur shog /sngags kyi grub pa mngon sum du gyis shig ces brjod na/ de'i bsam pa shin tu rnam par dag cing yongs su dag la tshul khrims yongs su dag pas bsams ma thag tu lha'i </text></item>
<item><p>125a4</p><section>mdo sde</section><text>dbang po brgya byin 'ongs nas 'khor yongs su 'jog par 'gyur/ sngags kyi grub pa yang nye bar bsgrub par 'gyur ro/ /de nas lha'i dbang po brgya byin 'khor de nyid du 'dus par gyur te/ 'dug pa des bcom ldan 'das </text></item>
<item><p>125a5</p><section>mdo sde</section><text>la 'di skad ces gsol to/ /bcom ldan 'das chos kyi rnam grangs 'di yongs su gzung ba dang / yun ring du gnas par bgyi ba'i slad du bdag chos smra ba de'i drung du mchi bar bgyi/ de'i 'khor kyang yongs su gzhag </text></item>
<item><p>125a6</p><section>mdo sde</section><text>par bgyi/ sngags kyis grub pa yang nye bar bsgrub par bgyi'o/ /bcom ldan 'das bdag gis chos kyi rnam grangs 'di sum bcu rtsa gsum gyi lha rnams la rgya cher yang dag par rab tu bshad par bgyi'o/ /de ci'i slad </text></item>
<item><p>125a7</p><section>mdo sde</section><text>du zhe na/ bcom ldan 'das 'das pa dang / ma byon pa dang / da ltar byung ba'i sangs rgyas bcom ldan 'das rnams kyi byang chub sems dpa'i spyod pa 'di las bstan pa'i slad du'o/ /bcom ldan 'das bdag gis 'das pa dang /</text></item>
<item><p>125a8</p><section>mdo sde</section><text>ma byon pa dang / da ltar byung ba'i sangs rgyas bcom ldan 'das rnams kyi chos la gus par bgyis te/ chos kyi rnam grangs 'di rgya cher yang dag par rab tu bstan par bgyi'o/ /de nas bcom ldan 'das kyis lha'i dbang po brgya </text></item>
<item><p>125b1</p><section>mdo sde</section><text>byin la legs so zhes bya ba byin te/ kau shi ka khyod kyis dam pa'i chos yongs su gzung ba'i phyir seng ge'i sgra bsgrags pa legs so legs so/ /de lta bu ni khyod kyi bya ba'o/ /lha'i dbang po khyod kyis chos kyis </text></item>
<item><p>125b2</p><section>mdo sde</section><text>rnam grangs 'di bsams na lha rnams ni rgyal zhing lha ma yin rnams ni pham par 'gyur bar shes par bya'o/ /blo gros rgya mtsho gzhan yang bdud dang bdud kyi ris kyi lha rnams tshar gcad pa'i sngags kyi tshig 'di rnams </text></item>
<item><p>125b3</p><section>mdo sde</section><text>brjod par bya ste/ sngags kyi tshig de dag gis bdud dang bdud kyi ris kyi lha rnams tshar chod par 'gyur ro/ /sngags kyi tshig de dag gang zhe na/ 'di lta ste/ sha me/ sha ma ba ti/ sha mi ta sha tru/ a~M gu re/</text></item>
<item><p>125b4</p><section>mdo sde</section><text>ma~M gu re/ mA ra dzi te/ ka rA Te/ ke yU re/ te dzo ba ti/ o ho ka ma ti/ bi sha Tha/ nirma le/ ma lA pa na ye/ o kha re/ o kha rA/ gra se/ kha yA gra se/ gra sa te/ he mu khI/ pa rA mu khi/ a mu khI/ sha mi tA ni/</text></item>
<item><p>125b5</p><section>mdo sde</section><text>sarba gra ha ban+d+ha nA ni/ ni gr-i hi tA/ sarba pa ra pra bA di na/ bi muk+tA mA ra pA shAH/ s+thA pi tA bud+d+ha mu drA/ sa mung+g+ha ti tAH/ sarba mA rA/ su tsa ri ta pa da pa ri shud+d+h+ya b+hI ga ts+tshan+ti sarba mA ra karma Ni/ blo gros rgya mtsho 'di dag ni bdud </text></item>
<item><p>125b6</p><section>mdo sde</section><text>tshar bcad pa'i tshig /nyon mongs pa bsal ba'i tshig ste/ de dag chos smra ba/ des legs par kha gton du byas la chos kyi khri la 'dug ste/ byang chub kyi rnam pas mngon par bsgrubs pa'i byams pas 'khor thams </text></item>
<item><p>125b7</p><section>mdo sde</section><text>cad la khyab par byas la/ bdag la sman par 'du shes dang / chos la sman gyi 'du shes dang / chos nyan pa la nad pa'i 'du shes dang / de bzhin gshegs pa la skyes bu dam pa'i 'du shes dang / chos kyi </text></item>
<item><p>125b8</p><section>mdo sde</section><text>tshul la yun ring du gnas pa'i 'du shes bskyed la/ sngags kyi tshig 'di dag mngon du byas te/ chos kyi gtam byed na/ de'i khor yug dpag tshad brgya tshun chad du bdud dang bdud kyi ris kyi lha rnams mig gis </text></item>
<item><p>126a1</p><section>mdo sde</section><text>mi rtsol bar bya ba'i las kyi phyir 'ong bar mi 'gyur ro/ /gang dag 'ong ba de dag kyang bar chad byed par mi nus so/ /de nas bcom ldan 'das la bdud sdig can gyis 'di skad ces gsol </text></item>
<item><p>126a2</p><section>mdo sde</section><text>to/ /bcom ldan 'das gang bdag byang chub sems dpa' blo gros rgya mtshos 'jig rten gyi khams/ bde ba thams cad kyis brgyan par 'phangs pa skyes bu dam pa de dag gis byin gyi brlabs dang /</text></item>
<item><p>126a3</p><section>mdo sde</section><text>rdzu 'phrul dang / cho 'phrul 'di bdag la mngon sum du gyur to/ /bcom ldan 'das bdag deng slan chad bdud kyi sug las thams cad 'dor ro/ /gang dag na chos kyi rnam grangs 'di ston pa dang / yang dag </text></item>
<item><p>126a4</p><section>mdo sde</section><text>par rab tu ston par 'gyur ba'i grong ngam/ grong khyer ram/ grong rdal lam/ gtsug lag khang der chos mnyan pa'i slad du bdag nga rgyal ma mchis pa dang / gus pa dang bcas shing zhe sa dang bcas pas mchis </text></item>
<item><p>126a5</p><section>mdo sde</section><text>par bgyi'o/ /bcom ldan 'das kyis bka' stsal pa/ sdig can legs so legs so/ /khyod chos la gus pa'i rnam par smin pa 'dis rim gyis bdud kyi las thams cad las shin tu 'das te/ gang </text></item>
<item><p>126a6</p><section>mdo sde</section><text>skyes bu dam pa de dag gis thob pa'i chos de dag rjes su 'thob par 'gyur ro/ /blo gros rgya mtsho gzhan yang mi mjed kyi bdag po tshangs pa dgug pa'i sngags kyi tshig rnams brjod par bya ste/ dgug pa'i sngags </text></item>
<item><p>126a7</p><section>mdo sde</section><text>kyi tshig de dag gis tshangs pa bkug nas chos smra ba'i gan du 'ong bar 'gyur ro/ /sngags kyi tshig de dag gang zhe na/ 'di lta ste/ mai tre ka re/ ka ru Na ka re/ mu di ta ka re/ u pe k+Sha ka re/ bud+d+ha ka re/ d+harma ka re/</text></item>
<item><p>126a8</p><section>mdo sde</section><text>saM g+ha ka re/ su gri ta bi tsa ye/ ma ha bi tA ne/ ni s+pha re/ ta k+ke/ o dzo ba ti/ o dzo ga me/ d+harmA Na/ na da ni/ sa t+ya pra tiSh+Tha ne/ u pa pa/ ti bi bud+d+he/ swa tsit+ta u pa sha me/ bya ba lo ka ya brah+ma Na/ byu tiSh+Tha na ma ste/ a bek+Sha/</text></item>
<item><p>126b1</p><section>mdo sde</section><text>swa d+harma tsa ra NA~M/ ku ru sa d+harma pa ri grA ha Na/ kri ta ma nu bA la ya/ bud+d+ha ni/ ti ma ma bya ba tshe ba si sma ra ta/ d+harma tsakra pra brta nA~M/ ku ru sa twa bi shod+ha nA~M/ pra ti gri ha na/ d+harmA nA ga ra mA lA nA~M/ bud+d+ha a d+hiSh+ThA nA~M/ ma bi ka u pa </text></item>
<item><p>126b2</p><section>mdo sde</section><text>ya/ blo gros rgya mtsho mi mjed kyi bdag po tshangs pa dgug pa'i sngags pa'i tshig 'di dag chos smra ba des legs par kha gton du byas la tshangs pa'i lam la shin tu gnas te/ zhe 'gras pa med pa'i/</text></item>
<item><p>126b3</p><section>mdo sde</section><text>sems kyi rgyud dang / dbang po shin tu sbas pa dang / shin tu bsrungs pa'i dran pa dang / shin tu dkar ba'i phyag rgya dang / shin tu yongs su dag pa'i lus kyi las dang / shin tu dben pas zin pa'i ngag gi </text></item>
<item><p>126b4</p><section>mdo sde</section><text>las dang / shin tu brtan pa'i blo dang / legs par byas pa'i bzod pa'i las dang / shin tu yongs su sbyangs pa'i tshul khrims kyi phung po dang / legs par brtsams pa'i brtson 'grus kyi stobs dang /</text></item>
<item><p>126b5</p><section>mdo sde</section><text>shin tu bsten pa'i mang du thos pa dang / shin tu yongs su bsgoms pa'i sems las su rung ba dang / shin tu rno ba'i shes rab kyi dbang po dang / shin tu brtson pa'i yang dag pa'i sbyor ba dang / byang chub kyi sems </text></item>
<item><p>126b6</p><section>mdo sde</section><text>kyis legs par zin pa dang / shin du yongs su bsgoms pa'i byams pa dang / shin tu brtan pa'i snying rje chen pos sems can thams cad kyi bde ba yang dag par skyed pa dang / sems can thams cad sdug </text></item>
<item><p>126b7</p><section>mdo sde</section><text>bsngal las shin tu yongs su dgrol ba'i phyir seng ge'i khri la 'dug ste/ mi mjed kyi bdag po tshangs pa bsams la chos kyi gtam yang dag par rab tu brjod na/ des bsams ma thag tu tshangs pa </text></item>
<item><p>126b8</p><section>mdo sde</section><text>tshangs ris kyi lha'i bu rnams dang lhan cig tu 'ong bar 'gyur ro/ /blo gros rgya mtsho de la tshangs pa 'ong bar 'gyur ba'i ltas ni 'di lta bu 'di dag 'byung bar 'gyur te/ 'di lta ste/ 'khor thams cad byams pa'i </text></item>
<item><p>127a1</p><section>mdo sde</section><text>sems su 'gyur ba dang / dbang po nyams pa med pa dang / gcig la gcig mi gnod par gnas pa dang / chos dang chos smra ba la ston pa dang / bla ma ltar phangs par sems pa dang / thal mo sbyar ba </text></item>
<item><p>127a2</p><section>mdo sde</section><text>dang sems rtse gcig pa dang / mi g.yeng bar yid la byed pa dang / rus shing ltar byed pa dang / yid la byed pa dang / sems thams cad kyis sems pa dang / rna ba blags te nyan pa dang / chos smra ba de yang sngon lung ma </text></item>
<item><p>127a3</p><section>mdo sde</section><text>mnos pa dang / sngon ma thos pa'i chos rnams kyang mngon du 'gyur ba ste/ 'khor der mi mjed kyi bdag po tshangs pa 'ongs par rig par bya'o/ /de nas mi mjed kyi bdag po tshangs pa 'khor de nyid du 'dus par gyur te </text></item>
<item><p>127a4</p><section>mdo sde</section><text>'dug pa des/ bcom ldan 'das la 'di skad ces gsol to/ /bcom ldan 'das bdag tshangs pa'i 'jig rten du gnas te/ bsam gtan dang tshad med pa'i bde ba la gnas pa bor la gang na chos kyi rnam grangs 'di </text></item>
<item><p>127a5</p><section>mdo sde</section><text>ston pa'i 'khor der mchi bar bgyi'o/ /chos smra ba de la yang chos brgyad bsgrubs par bgyi'o/ /brgyad gang zhe na/ ji ltar thos pa'i chos mi bskyud par bgyi ba'i slad du de la dran pa bsgrub par bgyi/ chos zab mo rtogs par bgyi </text></item>
<item><p>127a6</p><section>mdo sde</section><text>ba'i slad du de la blo gros bsgrub par bgyi/ don gyi rnam par rtogs par bgyi ba'i slad du de la rtogs pa bsgrub par bgyi/ the tsom thams cad gcad pa'i slad du de la spobs pa bsgrub par bgyi/ skad dang nges pa'i tshig thams cad kyis </text></item>
<item><p>127a7</p><section>mdo sde</section><text>yongs su tshim par bgyi ba'i slad du de la lung bstan pa phun sum tshogs pa bsgrub par bgyi/ 'khor thams cad zil gyis mi non par bgyi ba'i slad du de la 'dul ba bsrung ba bsgrub par bgyi/ mi dman par lung bstan pa'i </text></item>
<item><p>127a8</p><section>mdo sde</section><text>slad du de la chos kyi snang ba bsgrub par bgyi/ de bgyid cing chos bsgrub pa'i slad du de la nges par 'byung ba'i sgo bsgrub par bgyi ste/ bcom ldan 'das chos smra ba de la chos brgyad po 'di dag bsgrub par bgyi'o/ /chos smra ba </text></item>
<item><p>127b1</p><section>mdo sde</section><text>de la bsrung zhing sba ba dang / dam pa'i chos kyang yun ring du gnas par bgyi ba'i slad du 'di lta ste/ de bzhin gshegs pa nyid kyi byin gyi brlabs kyis ji ltar chos kyi rnam grangs 'di rgyas par 'gyur ba de ltar bdud </text></item>
<item><p>127b2</p><section>mdo sde</section><text>thams cad dang phas kyi rgol ba thams cad shin tu tshar bcad par bgyi'o/ /de nas bcom ldan 'das la byang chub sems dpa' blo gros rgya mtshos 'di skad ces gsol to/ /de bzhin gshegs pa yongs su mya ngan las </text></item>
<item><p>127b3</p><section>mdo sde</section><text>'das te/ tha ma'i dus kyi tshe ci nas dge ba'i rtsa ba bskrun pa'i sems can rnams kyi sug par mchi ba dang / mdzod du chud pa dang / glegs bam du 'gyur zhing nub par mi 'gyur bar bcom ldan 'das nyid kyis chos </text></item>
<item><p>127b4</p><section>mdo sde</section><text>kyi rnam grangs 'di byin gyi brlab tu gsol/ de nas bcom ldan 'das kyis byang chub sems dpa' blo gros rgya mtshos gsol ba btab pa mkhyen nas/ mdzod spu nas 'di lta bu'i 'od phyung ste/ 'od des stong </text></item>
<item><p>127b5</p><section>mdo sde</section><text>gsum gyi stong chen po'i 'jig rten gyi khams 'di snang ba chen po khyab par gyur nas/ stong gsum gyi stong chen po'i 'jig rten gyi khams 'di na rtswa dang / shing gel pa dang / sman dang / nags tshal dang / rdo dang gyo mo dang </text></item>
<item><p>127b6</p><section>mdo sde</section><text>gzugs su snang ba de dag thams cad de bzhin gshegs pa'i gzugs su snang ngo / /rin po che bkod pa'i khyams na mchod pa'i las byin gyis brlabs pa'i gzugs kyi rnam pa gang dag yod pa de dag kyang de bzhin </text></item>
<item><p>127b7</p><section>mdo sde</section><text>gshegs pa'i gzugs nyid du gnas par kun tu snang ngo / /de bzhin gshegs pa'i gzugs de dag gis gsung gcig tu/ kye ma'o chos kyi rnam grangs 'di ni bcom ldan 'das shAkya thub pas byin gyis brlabs so/ /</text></item>
<item><p>127b8</p><section>mdo sde</section><text>gang bcom ldan 'das kyis byin gyis brlabs pa de phyogs bcu'i sangs rgyas bcom ldan 'das thams cad kyis byin gyis brlabs pa'o/ /gang sangs rgyas bcom ldan 'das thams cad kyis byin gyis brlabs pa </text></item>
<item><p>128a1</p><section>mdo sde</section><text>de la bdud thams cad kyis bar chad bya bar mi nus so/ /bcom ldan 'das gal te gang gA'i klung gi bye ma snyed kyi bdud dpung dang bcas/ g.yog 'khor dang bcas/ chos kyi rnam grangs 'di la </text></item>
<item><p>128a2</p><section>mdo sde</section><text>bar chad bya bar btub kyang de dag gis chos kyi rnam grangs 'di la bar chad bya bar mi nus so/ /de ci'i phyir zhe na/ sa 'gas kyang srid/ rgya mtsho thams cad ni skam yang srid/ ri thams cad ni rnam par mthor </text></item>
<item><p>128a3</p><section>mdo sde</section><text>yang srid/ rlung ni zhags pas bcing du rung yang srid/ nyi ma dang zla ba ni sa'i steng du ltung yang srid/ nam mkha' ni gzugs kyi rnam par bstan du rung yang srid/ me ni chur 'gyur yang srid/ chu ni mer 'gyur </text></item>
<item><p>128a4</p><section>mdo sde</section><text>yang srid/ 'byung ba chen po bzhi ni gzhan du 'gyur yang srid/ sems can thams cad kyi sems ni gcig tu byar rung yang srid/ nam mkha' dang sa ni 'byar yang srid kyi/ de bzhin gshegs pa'i byin gyis brlabs ni </text></item>
<item><p>128a5</p><section>mdo sde</section><text>sus kyang bskyod pa 'am g.yo ba 'am 'khrugs par byed mi nus so zhes gsungs so/ /de nas bcom ldan 'das kyis tshe dang ldan pa kun dga' bo'i spyi bor phyag bzhag ste/ tshe dang ldan pa kun dga' bo la 'di </text></item>
<item><p>128a6</p><section>mdo sde</section><text>skad ces bka' stsal to/ /kun dga' bo khyod kyis dam pa'i chos yun ring du gnas par bya ba nye bar bzung ste/ chos kyi rnam grangs 'di zung shig /chongs shig /lhogs shig /kun chub par gyis shig /</text></item>
<item><p>128a7</p><section>mdo sde</section><text>gzhan dag la yang rgya cher yang dag par rab tu ston cig /de nas bcom ldan 'das la byang chub sems dpa' blo gros rgya mtshos 'di skad ces gsol to/ /bcom ldan 'das kyis don gyi dbang gang gzigs nas </text></item>
<item><p>128a8</p><section>mdo sde</section><text>de la rgya mtsho dang mtsho chen po ltar/ gting dpag dka' ba'i dran pa dang blo rab tu thob pa'i byang chub sems dpa' gzhan dag mchis bzhin du/ dge slong kun dga' bo nyi tshe ba'i 'tshal ba dang ldan pa la chos kyi le'u 'di lta bu </text></item>
<item><p>128b1</p><section>mdo sde</section><text>'di yongs su gtad/ bcom ldan 'das kyis bka' stsal pa/ blo gros rgya mtsho dge slong kun dga' bo rang gi blo'i stobs bskyed pas mdo sde 'di lta bu 'dzin pa ma yin gyi/ de bzhin gshegs pa'i byin gyis brlabs </text></item>
<item><p>128b2</p><section>mdo sde</section><text>kyis 'dzin to/ /blo gros rgya mtsho sems can gang dag dge slong kun dga' bo las chos kyi rnam grangs 'di thos na dga' ba dang / dad pa dang / mchog tu dga' ba thob par 'gyur ba yod de/ de dag 'di snyam du 'di </text></item>
<item><p>128b3</p><section>mdo sde</section><text>lta ste/ de bzhin gshegs pa'i byin gyis brlabs kyis 'di ltar nyan thos kyang 'di lta bu'i mdo sde 'di 'dzin cing ston pa ni/ de bzhin gshegs pa'i byin gyi brlabs ci tsam du bsam gyis mi khyab pa </text></item>
<item><p>128b4</p><section>mdo sde</section><text>ngo mtshar to snyam du sems par 'gyur ro/ /de nas 'khor de las lha dang mi kha cig 'di snyam du sems te/ ci byang chub sems dpa' blo gros rgya mtsho 'di dran pa rab tu ldan pa yin gyi/ gang bcom ldan </text></item>
<item><p>128b5</p><section>mdo sde</section><text>'das kyis mang du thos pa'i mchog tu bstan pa'i tshe dang ldan pa kun dga' bo ni de lta ma yin no snyam mo/ /de nas tshe dang ldan pa 'od srung chen pos 'khor de'i sems kyi rnam par rtog pa sems kyis shes </text></item>
<item><p>128b6</p><section>mdo sde</section><text>nas 'khor gyi sems can rnams la rnam par bltas te/ bcom ldan 'das la 'di skad ces gsol to/ /bcom ldan 'das byang chub sems dpa' blo gros rgya mtsho 'di rab tu dran pa dang ldan pa lags kyi </text></item>
<item><p>128b7</p><section>mdo sde</section><text>gang bcom ldan 'das kyis mang du thos pa rnams kyi mchog tu bstan pa tshe dang ldan pa kun dga' bo ni ma lags sam/ bcom ldan 'das kyis bka' stsal pa/ 'od srung gang gA'i klung gi bye ma snyed kyi sangs </text></item>
<item><p>128b8</p><section>mdo sde</section><text>rgyas kyi zhing dag na sems can ji rtsam du bsdu bar bsdus pa'i sems can gyi khams ni rab tu mang gi sa'i khams ni de lta ma yin no/ /zhes gang de skad du bya ba de la ji snyam du sems/ 'od srungs sems </text></item>
<item><p>129a1</p><section>mdo sde</section><text>can gyi khams de mang ngam/ 'od srung gis gsol pa/ bcom ldan 'das mang lags so/ /bde bar gshegs pa tshad ma mchis so/ /bcom ldan 'das kyis bka' stsal pa/ 'od srung </text></item>
<item><p>129a2</p><section>mdo sde</section><text>yongs su rtag pa nye bar bzung ste/ sems can de dag thams cad snga phyi med par mi'i lus thob par gyur la/ de bzhin du ji ltar dge slong kun dga' bo ltar dran pa dang gzungs kyi stobs dang yang ldan par gyur </text></item>
<item><p>129a3</p><section>mdo sde</section><text>kyang kun dga' bo lta bu'i sems can de dag gis dran pa dang gzungs kyi stobs de ni/ byang chub sems dpa' blo gros rgya mtsho'i dran pa dang / gzungs kyi stobs bskyed par brgya'i char yang nye bar mi 'gro ba nas dpe'i </text></item>
<item><p>129a4</p><section>mdo sde</section><text>bar du yang mi bzod do/ /'od srung byang chub sems dpa' blo gros rgya mtsho ni phyogs bcu'i sangs rgyas bcom ldan 'das thams cad kyis gsungs pa 'dzin to/ /de bzhin gshegs pa gcig gis chos bstan pas </text></item>
<item><p>129a5</p><section>mdo sde</section><text>de bzhin gshegs pa gnyis kyis chos bstan pa la sgrib pa 'am/ kun nas ldang ba'i bya ba mi byed do/ /'od srung 'di lta ste/ dper na/ rgya mtsho chen por shing rta'i srog shing tsam gyi char pa'i rgyun 'bab pa'i </text></item>
<item><p>129a6</p><section>mdo sde</section><text>chu rgyun gcig gis chu'i rgyun gnyis pa la sgrib pa 'am kun nas ldang ba'i bya ba mi byed de/ chu'i rgyun thams cad kyang rgya mtsho chen pos blangs nas de la 'grib pa 'am gang ba yang med do/ /'od srung de bzhin du byang chub </text></item>
<item><p>129a7</p><section>mdo sde</section><text>sems dpa' blo gros rgya mtsho sangs rgyas bcom ldan 'das thams cad kyi chos bstan pa kun tu 'dzin kyang / de bzhin gshegs pa gcig gis chos bstan pas de bzhin gshegs pa gnyis kyis chos bstan pa la sgrib pa 'am/</text></item>
<item><p>129a8</p><section>mdo sde</section><text>kun nas ldang ba'i bya ba mi byed de/ de'i dran pa'i stobs skyed pa la bri ba'am gang ba yang med do/ /bstan pa 'di bshad pa na srog chags brgya stong gis bla na med pa yang dag par rdzogs pa'i byang chub tu sems bskyed de/ tshig 'di </text></item>
<item><p>129b1</p><section>mdo sde</section><text>skad ces bdag cag kyang byang chub sems dpa' blo gros rgya mtsho'i dran pa'i stobs bskyed pa ci 'dra ba de 'dra bar gyur cig ces smras so/ /thams cad dang ldan pa'i 'khor gyis lha'i dang / mi'i me tog gis bcom ldan 'das dang </text></item>
<item><p>129b2</p><section>mdo sde</section><text>byang chub sems dpa' blo gros rgya mtsho la gtor mngon par gtor to/ /de nas bcom ldan 'das la byang chub sems dpa' pad ma bkod pas 'di skad ces gsol to/ /bcom ldan 'das rigs kyi bu 'am rigs kyi </text></item>
<item><p>129b3</p><section>mdo sde</section><text>bu mo gang chos kyi sgo'i le'u 'di thos nas mos pa dang / mos nas kyang 'dzin pa dang / 'chang ba dang / klog pa dang / 'don pa dang / rtog pa dang / de bzhin nyid du nan tan bgyis pa de bsod nams ji tsam zhig skyed par </text></item>
<item><p>129b4</p><section>mdo sde</section><text>'gyur/ de nas bcom ldan 'das kyis byang chub sems dpa' pad ma bkod pa la tshigs su bcad de bka' stsal pa/ stong chen po yi 'jig rten khams 'di ni/ /gser gyis bkang ste bde gshegs phul ba bas/ /</text></item>
<item><p>129b5</p><section>mdo sde</section><text>gang gis chos kyi mdzod 'di thos nas ni/ /mos pa'i bsod nams 'di ni khyad par 'phags/ /gang gis 'jig rten khams khri rin chen bkang / /de bzhin gshegs pa rnams la phul ba bas/ /gang gis mdo sde 'di </text></item>
<item><p>129b6</p><section>mdo sde</section><text>la 'jug byas pa/ /bsod nams de la snga mas bskyed du med/ /gang gis 'jig rten khams ni stong phrag bcu/ /rin chen bkang ste sbyin pa byin pa bas/ /gang gis mdo 'di bton nas ston pa yi/ /bsod nams de'i </text></item>
<item><p>129b7</p><section>mdo sde</section><text>cha ni snga ma min/ /zhing ni bye ba khrag khrig stong gi rnams/ /rin chen bkang ste 'jig rten slob dpon skyob/ /sangs rgyas rnams la dbul bar phul ba bas/ /gang gis tshul 'dir rab tu sbyor ba dang / /phyogs bcu </text></item>
<item><p>129b8</p><section>mdo sde</section><text>rnams su gang gA'i bye snyed zhing / /rin chen bkang ste rgyal la phul ba bas/ /ji ltar bstan pa bzhin du gang gnas pa'i/ /bsod nams de la mnyam pa yod ma yin/ /rdzogs pa'i byang chub sems dang chos 'dzin dang / /</text></item>
<item><p>130a1</p><section>mdo sde</section><text>chos sgrub pa dang srog chags snying rje ba/ /chos bzhi 'di dag bsod nams mtha' yas te/ /de dag mtha' ni bde gshegs mi gsung ngo / /nam mkha'i khams dang de bzhin sems can khams/ /</text></item>
<item><p>130a2</p><section>mdo sde</section><text>sangs rgyas ye shes dang ni byang chub sems/ /chos bzhi 'di dag dpag tu med pa ste/ /mkhas pa rnams kyis de thos dogs mi bya/ /dkon mchog chos 'di rab tu bshad pa na/ /phyogs bcu'i </text></item>
<item><p>130a3</p><section>mdo sde</section><text>zhing ni bye ba g.yos par gyur/ /snang ba byung zhing me tog char yang bab/ /sil snyan brgya dag ma dkrol sgra yang byung / /byang chub sems dpa' mkhas pa de dag kun/ /mgu nas ched du brjod </text></item>
<item><p>130a4</p><section>mdo sde</section><text>pa ched du brjod/ /chos bstan 'di 'dra 'di thos bdag cag rnams/ /'tsho ba don yod rnyed pa legs par rnyed/ /gang dag byang chub sems ni mi brjed pa/ /de dag de bzhin gshegs pas </text></item>
<item><p>130a5</p><section>mdo sde</section><text>shin tu bzung / /phyogs bcu'i sangs rgyas stong phrag bye ba rnams/ /phyag ni g.yas pa rab tu rkyang mdzad de/ /yon tan rgya mtsho'i spyi bor bzhag nas ni/ /shAkya seng ge'i bskul ba legs </text></item>
<item><p>130a6</p><section>mdo sde</section><text>shes gsungs/ /lha dang klu dang lha min mi 'am ci/ /dri za gnod sbyin mkha' lding lto 'phye che/ /brgya byin tshangs pa 'jig rten skyong ba rnams/ /nam mkhar gnas te ched du brjod pa brjod/ /</text></item>
<item><p>130a7</p><section>mdo sde</section><text>shAkya seng ge 'di dang dge 'dun dang / /mdo sde 'di 'dra ba ni 'dzin byed pa/ /byang chub sems dpa' dpa' bo ring gnas gyur/ /legs gsungs chos ni gzhar yang nub mi 'gyur/ /gang dag </text></item>
<item><p>130a8</p><section>mdo sde</section><text>chos kyi tshul ni 'di 'dzin pa/ /de dag la ni bdag cag bsnyen bkur bgyi/ /bdag cag thams cad gus dang bcas par ni/ /kun tu srung zhing sba bar spro bar bgyi/ /de nas bcom ldan </text></item>
<item><p>130b1</p><section>mdo sde</section><text>'das kyis byang chub sems dpa' blo gros rgya mtsho la bka' stsal pa/ blo gros rgya mtsho chos kyi tshul chos kyi phyag /chos btus pa chos rab tu dbye ba 'di ni 'das pa dang / ma 'ongs pa dang / da ltar byung </text></item>
<item><p>130b2</p><section>mdo sde</section><text>ba'i sangs rgyas bcom ldan 'das rnams kyis bshad pa/ 'chad pa 'chad par 'gyur ba ste/ blo gros rgya mtsho khyod kyis de la gus pa dang bcas pa dang / zhe sa dang bcas pa dang / sgrub pa snying por bya'o/ /bcom </text></item>
<item><p>130b3</p><section>mdo sde</section><text>ldan 'das kyis de skad ces bka' stsal nas/ byang chub sems dpa' sems dpa' chen po blo gros rgya mtsho dang / thams cad dang ldan pa'i byang chub sems dpa'i tshogs de dag dang / dge slong gi dge 'dun dang /</text></item>
<item><p>130b4</p><section>mdo sde</section><text>lha dang mi dang lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //byin gyis brlabs kyi le'u ste bcu gnyis pa'o/ /'dus pa chen po'i le'u </text></item>
<item><p>130b5</p><section>mdo sde</section><text>'i chos kyi rnam grangs las/ 'phags pa blo gros rgya mtshos zhus pa zhes bya ba'i le'u ste lnga pa/ rdzogs so// // rgya gar gyi mkhan po 'dzi na mi tra dang / dA na shrI la dang / bud d+ha pra b+ha dang / zhu chen </text></item>
<item><p>130b6</p><section>mdo sde</section><text>gyi lo ts+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa/ the zhus dag go/ / @#/ /rgya gar skad du/ Ar+ya sA ga ra nA ga rA </text></item>
<item><p>130b7</p><section>mdo sde</section><text>dza pa ri prits+tsha nA ma ma hA yA na sU tra/ bod skad du/ 'phags pa klu'i rgyal po rgya mtshos zhus pa zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /</text></item>
<item><p>130b8</p><section>mdo sde</section><text>'di skad bdag gis thos pa dus cig na/ bcom ldan 'das rgyal po'i khab na/ bya rgod kyi phung po'i ri la/ dge slong brgyad stong gi dge slong gi dge 'dun chen po dang / byang chub sems dpa' mngon par shes pa mngon par shes </text></item>
<item><p>131a1</p><section>mdo sde</section><text>pas phyogs bcu'i 'jig rten gyi khams nas 'dus pa/ rnam pa'i mchog thams cad dang ldan pa/ gzungs dang mdo sde rtogs par khong du chud pa/ sems can thams cad kyi spobs pas </text></item>
<item><p>131a2</p><section>mdo sde</section><text>mgu bar byed pa/ mngon par shes pa'i ye shes ston pa la mkhas pa/ pha rol tu phyin pa thams cad kyi dam pa'i pha rol tu son pa/ byang chub sems dpa'i ting nge 'dzin dang snyoms par 'jug pa dang ldang ba shes </text></item>
<item><p>131a3</p><section>mdo sde</section><text>pa la mkhas pa/ sangs rgyas thams cad kyis bstod cing bsngags la snyan par brjod pa/ sangs rgyas kyi zhing thams cad du rdzu 'phrul gyis 'gro ba shes pa/ bdud thams cad skrag par bya ba shes pa la mkhas pa </text></item>
<item><p>131a4</p><section>mdo sde</section><text>chos thams cad ji lta ba bzhin du shes pa la mkhas pa/ sems can thams cad kyi dbang po mchog dang mchog ma yin pa shes pa la mkhas pa/ byang chub kyi phyogs kyi chos thams cad yang dag par sgrub pa shes pa la </text></item>
<item><p>131a5</p><section>mdo sde</section><text>mkhas pa/ sangs rgyas thams cad kyi mchod pa'i las yang dag par sgrub pa shes pa la mkhas pa/ 'jig rten gyi chos thams cad kyis ma gos pa/ lus dang ngag dang sems kyi rgyan thams cad kyis brgyan pa/ byams pa </text></item>
<item><p>131a6</p><section>mdo sde</section><text>chen po dang / snying rje chen po la spro ba'i go cha bgos pa/ bskal pa grangs med par brtson 'grus chen pos yid yongs su ma skyo ba/ seng ge'i sgra chen po bsgrags pa/ phas kyi rgol ba thams cad kyis zil kyis mi </text></item>
<item><p>131a7</p><section>mdo sde</section><text>non pa/ phyir mi ldog pa'i chos kyi phyag rgyas btab pa/ sangs rgyas kyi chos thams cad kyi dbang bskur ba thob pa khri nyis stong la 'di lta ste/ byang chub sems dpa' sems dpa' chen po lhun po dang / ri rab dang /</text></item>
<item><p>131a8</p><section>mdo sde</section><text>lhun po chen po dang / lhun po'i rtse 'dzin dang / lhun po mar me'i rgyal po dang / lhun po brtsegs pa dang / lhun po'i rgyal mtshan dang / lhun po'i rgyal po dang / lhun po'i rtse mo rdob pa'i rgyal po dang / 'brug sgra dang / rnga sgra dang /</text></item>
<item><p>131b1</p><section>mdo sde</section><text>rin chen 'byung gnas dang / rin chen tog dang / rin chen rtse mo dang / rin chen dpal dang / rin chen 'byung dang / rin chen 'od dang / cha rin chen khar ba can dang / rin chen rtse mo dang / lag na rin chen phyag rgya dang / rin </text></item>
<item><p>131b2</p><section>mdo sde</section><text>chen dra ba dang / rin chen bkod pa dang / rin chen 'od dang / rin chen gling dang / rin chen sgron ma dang / lag na rin chen dang / dga' byed dang / chos la dga' ba bkod pa dang / bkod pa'i rgyal po dang / mtshan </text></item>
<item><p>131b3</p><section>mdo sde</section><text>gyis yang dag par brgyan pa dang / tshig bkod pa'i 'od dang / tshig rnam par dag pa'i 'od dang / gtsug na rin po che dang / lha brtsegs dang / rin chen brtsegs dang / 'od zer stong ldan dang / me lce dang /</text></item>
<item><p>131b4</p><section>mdo sde</section><text>skar ma la dga' ba dang / zla 'od dang / sems bskyed ma thag tu chos kyi 'khor lo bsor ba dang / gser bzangs rnam dag 'od dang / byang chub sems dpa' sems dpa' chen po rtag tu rgyun mi 'chad par mi </text></item>
<item><p>131b5</p><section>mdo sde</section><text>'jig pa sbyin pa dang / byams pa la sogs pa bskal pa bzang po'i byang chub sems dpa' sems dpa' chen po thams cad dang / 'jam dpal la sogs pa sems dpa' dpe med pa drug bcu dang / bzang skyong </text></item>
<item><p>131b6</p><section>mdo sde</section><text>la sogs pa skyes bu dam pa bcu drug dang / rgyal po chen po bzhi la sogs pa rgyal chen bzhi'i ris kyi lha rnams dang / lha'i dbang po brgya byin la sogs pa sum bcu rtsa gsum pa'i lha rnams dang / lha'i rgyal </text></item>
<item><p>131b7</p><section>mdo sde</section><text>po rab 'thab bral ba'i lha rnams dang / lha'i rgyal po yongs su dga' ldan la sogs pa dga' ldan kyi ris kyi lha rnams dang / lha'i rgyal po rab 'phrul dga'i lha rnams dang / lha'i rgyal po dbang byed la </text></item>
<item><p>131b8</p><section>mdo sde</section><text>sogs pa gzhan 'phrul dbang byed kyi lha rnams dang / lha'i bu ded dpon la sogs pa bdud kyi ris kyi lha'i bu dkar po'i phyogs thams cad dang / rab tshangs pa la sogs pa tshangs pa'i mdun na 'don pa'i lha rnams </text></item>
<item><p>132a1</p><section>mdo sde</section><text>dang / mi mjed kyi bdag po tshangs pa la sogs pa tshangs chen gyi ris kyi lha rnams dang / lha'i rgyal po 'od gsal la sogs pa 'od gsal gyi lha rnams dang / lha'i rgyal po dge rgyas la </text></item>
<item><p>132a2</p><section>mdo sde</section><text>sogs pa dge rgyas kyi lha rnams dang / lha'i rgyal po 'bras bu che la sogs pa 'bras bu che ba'i lha rnams dang / lha'i rgyal po dbang phyug chen po la sogs pa gnas gtsang ma'i ris kyi lha'i bu rnams dang /</text></item>
<item><p>132a3</p><section>mdo sde</section><text>lha'i rgyal po dri med 'od la sogs pa 'og min gyi lha'i bu rnams dang / lha ma yin gyi dbang po sgra gcan la sogs pa lha ma yin gyi dbang po drug khri dang / mi 'am ci'i rgyal po ljon pa la sogs pa mi 'am </text></item>
<item><p>132a4</p><section>mdo sde</section><text>ci'i rgyal po bzhi khri nyis stong dang / dri za'i rgyal po phreng thogs la sogs pa dri za'i rgyal po sum khri nyis stong dang / klu'i rgyal po ma dros pa la sogs pa klu'i rgyal po bdun khri nyis stong dang / bya'i rgyal po </text></item>
<item><p>132a5</p><section>mdo sde</section><text>nam mkha' lding bzhi stong dang / de ma yin pa'i lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po gzi brjid che ba gzi brjid che ba </text></item>
<item><p>132a6</p><section>mdo sde</section><text>stong dag dang thabs gcig tu bzhugs so/ /de nas bcom ldan 'das 'khor stong phrag du mas yongs su bskor cing mdun gyis bltas te chos ston cing / lha thams cad kyi bkod pas legs par brgyan </text></item>
<item><p>132a7</p><section>mdo sde</section><text>pa'i seng ge'i khri la ri'i rgyal po ri rab rgya mtsho'i nang nas gyen du 'phags pa bzhin du bzhugs te/ bcom ldan 'das kyis lha dang bcas pa'i 'jig rten zil gyis mnan nas dge slong gi tshogs kyis yongs </text></item>
<item><p>132a8</p><section>mdo sde</section><text>su bskor te lam me lhan ne lhang nge zhing bzhugs so/ /de nas de ltar 'dus pa'i 'khor de'i nang na de bzhin gshegs pa de ltar bzhugs pa'i steng gi bar snang la rin po che'i gdugs rin po che thams cad kyi </text></item>
<item><p>132b1</p><section>mdo sde</section><text>'od dang ldan zhing rin po che thams cad kyis legs par brgyan pa zhig byung ste/ rin po che'i gdugs des thams cad dang ldan pa'i gling bzhi pa chen po'i 'jig rten 'di kun tu khebs par gyur to/ /rin </text></item>
<item><p>132b2</p><section>mdo sde</section><text>po che'i gdugs de las kyang mu tig kha dog du ma'i rgyan phreng 'bum phrag du ma 'di lta ste/ mu tig dkar po dang / mu tig dmar po dang / mu tig dri ma med pa dang / gser lta bu'i mu tig dang / zla ba lta </text></item>
<item><p>132b3</p><section>mdo sde</section><text>bu'i mu tig dang / pad ma lta bu'i mu tig dang / nam mkha' lta bu'i mdog can gyi mu tig rnams 'phyang ngo / /mu tig gi rgyan phreng de dag las kyang 'od zer dag byung ngo / /'od zer de dag las kyang </text></item>
<item><p>132b4</p><section>mdo sde</section><text>me tog kha dog sna tshogs pa/ kha dog 'bum phrag du ma dri zhim pa/ blta na sdug pa yid du 'ong ba dag gi char mngon par bab bo/ /me tog de dag gis kyang 'khor gyi khyams thams cad pus </text></item>
<item><p>132b5</p><section>mdo sde</section><text>mo nub pa tsam du gang bar gyur to/ bar snang la yang 'brug sgra chen po sgrag par gyur to/ /a ga ru dang / tsan dan gyi phye ma dag dang / tsan dan dus kyi rjes su 'brang ba'i phye ma dag gi char yang bab bo/ /de nas sangs rgyas kyi mthus tshe dang ldan pa </text></item>
<item><p>132b6</p><section>mdo sde</section><text>mod gal gyi bu chen po stan las langs nas bla gos phrag pa gcig tu gzar te pus mo g.yas pa'i lha nga sa la gtsugs nas/ bcom ldan 'das ga la ba der logs su thal mo sbyar ba btud de/</text></item>
<item><p>132b7</p><section>mdo sde</section><text>bcom ldan 'das la 'di skad ces gsol to/ /bcom ldan 'das sngon ma mthong ma thos pa'i cho 'phrul 'di lta bu gda' ba 'di dag su'i snga ltas lags/ de skad ces gsol pa dang / bcom ldan 'das </text></item>
<item><p>132b8</p><section>mdo sde</section><text>kyis tshe dang ldan pa maud gal gyi bu chen po la 'di skad ces bka' stsal to/ /maud gal gyi bu 'di ni klu'i rgyal po rgya mtsho de bzhin gshegs pa la bltar 'ong ba de'i snga ltas yin no/ /de nas bcom ldan 'das </text></item>
<item><p>133a1</p><section>mdo sde</section><text>kyis tshig de skad ces bka' stsal nas ring po ma lon par/ klu'i rgyal po rgya mtsho klu bye ba phrag brgyad bcu rtsa bzhi dang / klu'i bu mo bye ba phrag bdun bcu rtsa gnyis kyis bskor cing mdun du bdar te/</text></item>
<item><p>133a2</p><section>mdo sde</section><text>me tog dang / bdug pa dang / spos dang / me tog phreng dang / byug pa dang / phye ma dang / gos dang / gdugs dang / rgyal mtshan dang / ba dan thams cad dang / sil snyan dang / pheg rdob pa dang / glu </text></item>
<item><p>133a3</p><section>mdo sde</section><text>dbyangs brgya stong dag len cing bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te/ ji ltar thogs pa'i me tog dang / bdug pa dang / spos dang /</text></item>
<item><p>133a4</p><section>mdo sde</section><text>me tog phreng dang / byug pa la sogs pa dang / gdugs dang / rgyal mtshan dang / ba dan la sogs pa dang / sil snyan dang / pheg rdob pa dang / glu dbyangs rnams kyis bcom ldan 'das la mchod pa byas </text></item>
<item><p>133a5</p><section>mdo sde</section><text>nas/ btsun mo'i 'khor dang bcas pa dang / gnyen 'dab kyi 'khor dang bcas pas de'i tshe/ bcom ldan 'das la tshul dang mthun pa'i tshigs su bcad pa 'di dag gis mngon par bstod do/ /</text></item>
<item><p>133a6</p><section>mdo sde</section><text>'jig rten dag na 'jig rten phan par bzhed pa 'jig rten gyis mchod 'jig rten mig sbyin pa/ /'jig rten du skyes 'jig rten dri ma rnams kyis ma gos pad ma chus mi chags pa bzhin/ /'jig rten </text></item>
<item><p>133a7</p><section>mdo sde</section><text>snang ba rnam par gzigs pa spyan gsum mnga' ba 'jig rten bde ba sbyin mdzad pa/ /'jig rten nyi ma rkyen la mkhas pa 'jig rten gtso bo khyod la de ring bdag phyag 'tshal/ /dul zhing dul bas yongs bskor </text></item>
<item><p>133a8</p><section>mdo sde</section><text>stobs bcu mnga' ba sbyin pa rnams dang dul ba rnams kyis 'phags/ /'dren pa nyon mongs rdul dang mun pa dang ni dri ma tha ba bsregs shing myu gu bsregs/ /snying rjes nor gyi gtso bo bdun po sbyin par mdzad cing </text></item>
<item><p>133b1</p><section>mdo sde</section><text>sems can rnams la byams pas 'phags/ /bsod snyoms zhing ste 'jig rten rtsa lag brtan po khyod la bdag ni mgo bos phyag 'tshal lo/ /khyod kyi zhal gyi smin mtshams mdzod spu 'bar ba me tog kun da </text></item>
<item><p>133b2</p><section>mdo sde</section><text>zla ba dung mdog 'dra/ /'di na tshangs pa'i gnas na 'khod pa'i lha rnams kyis kyang khyod kyi spyi gtsug mthong mi 'gyur/ /zla ba lta bu'i zhal nas byung ba'i rmad byung 'od kyis 'gro ba ma lus snang bar mdzad/ /</text></item>
<item><p>133b3</p><section>mdo sde</section><text>de yis reg par gyur pa'i dbang gis mtshams med sems can rnams kyang bde ba nyid du gyur/ /khyod kyi gsung ni shin tu yid 'ong tshig ste zla ba bzhin du yid kyang tshim par bgyid/ /lha dang mi yi sgra skad zil gyis </text></item>
<item><p>133b4</p><section>mdo sde</section><text>gnon cing gcig tu nges par dag la gtsang ba ste/ /'dod chags zhe sdang mun pa rdul rnams rab tu zhi bar bgyid cing shes rab gsal bar bgyid/ /dga' dang mgu bgyid bde ba shin tu skyed par bgyid cing thar pa yang </text></item>
<item><p>133b5</p><section>mdo sde</section><text>dag ston pa lags/ /khyod kyi ye shes dus gsum gtogs pa thogs pa ma mchis gar yang chags pa ma mchis te/ /khyod kyis sems can rnams kyi spyod pa chung dang 'bring dang dam pa ma lus thugs su chud/ /</text></item>
<item><p>133b6</p><section>mdo sde</section><text>gang dag gi ni dbang po bsam pa dag dang 'gro dang thar pa tha dad ji 'dra ba/ /thams cad khyod kyis skad cig tsam gyis thugs su chud par de slad khyod la phyag 'tshal lo/ /rdzogs pa'i byang chub shing rgyal drung du </text></item>
<item><p>133b7</p><section>mdo sde</section><text>glags lta'i phyir brtson bdud rnams bye ba brgya phrag snyed/ /khyod kyi thad du lhags par gyur kyang gnas las ma g.yos thugs brtser ldan pa'i blo mnga' ba/ /mnga' bdag khyod kyis bden dang brtul zhugs dpal </text></item>
<item><p>133b8</p><section>mdo sde</section><text>dang yon tan rnams dang byams pas pham par mdzad/ /de slad mi rnams su zhig deng 'dir khyod la mchod pa'i slad du khyod la ngoms par 'dzin/ /mnga' bdag khyod kyis chos rnams byed pa med dang ya ma rla dang zla ba </text></item>
<item><p>134a1</p><section>mdo sde</section><text>'dra ba dang / /dbu ba glog sprin chu yi chu bur 'dra zhing sgyu ma 'dra rgyu lta bur thugs su chud/ /gang la rgyu med rtog pa mi 'byung khyod kyis chos de dag ni rtag tu bdag med de/ /de ltar 'gro ba'i 'dod pa lnga bskyed </text></item>
<item><p>134a2</p><section>mdo sde</section><text>mdzad pas mnga' bdag khyod ni thar pa lags par 'os/ /gang gi don du bskal pa bye ba khrag khrig mang por dka' ba rnams ni bsten pa dang / /gang gi don du rtag tu 'gro la phan mdzad 'dren pa rnams la mchod pa </text></item>
<item><p>134a3</p><section>mdo sde</section><text>mdzad pa dang / /gang gi don du sbyin dang yang dag sdom dang dul dang bzod pa rtag tu bsten pa yi/ /rnam 'dren khyod kyi smon lam chen po shin tu rmad du byung ba de ni rdzogs par gyur/ /de nas klu'i rgyal po rgya mtshos </text></item>
<item><p>134a4</p><section>mdo sde</section><text>bcom ldan 'das la tshul dang 'thun pa'i tshigs su bcad pa 'di dag gis mngon par bstod nas/ bcom ldan 'das la 'di skad ces gsol to/ /gal te zhus nas zhu ba lung bstan pa'i slad du/ bcom ldan 'das </text></item>
<item><p>134a5</p><section>mdo sde</section><text>kyis bdag la skabs phye na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyogs 'ga' zhig zhu bar 'tshal lo/ /de skad ces gsol pa dang / bcom ldan 'das </text></item>
<item><p>134a6</p><section>mdo sde</section><text>kyis klu'i rgyal po rgya mtsho la 'di skad ces bka' stsal to/ /klu'i bdag po khyod ci dang ci 'dod pa de bzhin gshegs pa la dris shig dang / ngas dri ba dri pa de dang de lung bstan pas khyod kyi sems rangs par bya'o/ /</text></item>
<item><p>134a7</p><section>mdo sde</section><text>de nas bcom ldan 'das kyis dri ba lung bstan pa'i skabs phye nas/ bcom ldan 'das la klu'i rgyal po rgya mtshos 'di skad ces gsol to/ /bcom ldan 'das ji ltar na byang chub sems dpa' rnams ngan 'gro dang ngan </text></item>
<item><p>134a8</p><section>mdo sde</section><text>song thams cad yang dag par chad pa dang / mi khom pa brgyad las 'das pa dang / lha dang mi'i skye bar 'gro ba lags/ bcom ldan 'das ji ltar na byang chub sems dpa' rnams rtag tu rgyun mi 'chad par sangs rgyas mthong </text></item>
<item><p>134b1</p><section>mdo sde</section><text>ba thob pa dang / dge ba'i bshes gnyen dang phrad pa dang / 'tsham pa'i yul du gnas pa 'thob pa lags/ bcom ldan 'das ji ltar na byang chub sems dpa' rnams dad pa dang / dga' ba'i shas che ba dang / las kyi rnam par </text></item>
<item><p>134b2</p><section>mdo sde</section><text>smin pa la rton pa dang / mi dge ba'i chos thams cad spangs nas dge ba'i chos thams cad kyis 'bogs pa lags/ bcom ldan 'das ji ltar na byang chub sems dpa' rnams chos don tu gnyer ba dang / chos 'tshal ba dang / chos </text></item>
<item><p>134b3</p><section>mdo sde</section><text>kyi kun dga' la dga' bas dga' ba dang / thos pa tshal bas cho ga ma 'tshal ba dang / thos pa sgrubs pas mngon par 'phags pa lags/ bcom ldan 'das ji ltar na byang chub sems dpa' rnams rab tu 'byung ba la mos pa dang /</text></item>
<item><p>134b4</p><section>mdo sde</section><text>nags dang / nags 'dab na rgyu ba dang / 'phags pa'i rigs dang / sbyangs pa'i yon tan dang / yo byad bsnyungs pa la mngon par dga' ba dang / rab tu byung ba'i yon tan rnams yongs su rdzogs par bgyid pa lags/</text></item>
<item><p>134b5</p><section>mdo sde</section><text>bcom ldan 'das ji ltar na byang chub sems dpa' rnams chos zab mo'i tshul la gnas pa dang / chad pa dang rtag par lta ba yongs su spangs pa dang / rgyu dang rkyen kyi chos rnams la zhugs pa dang / lta ba'i rnam pa thams cad dang </text></item>
<item><p>134b6</p><section>mdo sde</section><text>bral ba lags/ bcom ldan 'das ji ltar na byang chub sems dpa' rnams mngon par shes pa'i ye shes kyis rnam par rtse ba dang / sgrib pa ma mchis pa'i ye shes mthong ba lags/ bcom ldan 'das ji ltar na </text></item>
<item><p>134b7</p><section>mdo sde</section><text>byang chub sems dpa' rnams sems can kyi spyod pa dang / bsam pa dang / cho ga 'tshal ba lags/ bcom ldan 'das ji ltar na byang chub sems dpa' rnams yongs su smin par bgyi ba dang / gzung ba dang / bklag pa </text></item>
<item><p>134b8</p><section>mdo sde</section><text>dang / brda sprod pa la mkhas pa lags/ bcom ldan 'das ji ltar na byang chub sems dpa' rnams bdud phyir rgol ba bcom pa dang / skrag pa dang / 'jigs pa thams cad dang bral nas byang chub sems dpa'i </text></item>
<item><p>135a1</p><section>mdo sde</section><text>spyad pa spyod pa lags/ bcom ldan 'das ji ltar na byang chub sems dpa' rnams phyir mi ldog pa'i chos la yang dag par gzhol ba dang / bzod pa thob pa dang / lung bstan pa thob pa lags/</text></item>
<item><p>135a2</p><section>mdo sde</section><text>de skad ces gsol pa dang / bcom ldan 'das kyis klu'i rgyal po rgya mtsho la 'di skad ces bka' stsal to/ /klu'i bdag po legs so legs so/ /khyod de bzhin gshegs pa la don 'di 'dri bar sems pa ni </text></item>
<item><p>135a3</p><section>mdo sde</section><text>klu'i bdag po legs so/ /klu'i bdag po de'i phyir legs par rab tu nyon la yid la zung shig dang ngas khyod la bshad do/ /bcom ldan 'das legs so zhes gsol te/ klu'i rgyal po rgya mtsho bcom ldan 'das </text></item>
<item><p>135a4</p><section>mdo sde</section><text>kyi ltar nyan pa dang / bcom ldan 'das kyis de la 'di skad ces bka' stsal to/ /klu'i bdag po chos bzhi dang ldan na/ byang chub sems dpa' rnams ngan 'gro dang ngan song thams cad yang dag par chad par 'gyur te/</text></item>
<item><p>135a5</p><section>mdo sde</section><text>bzhi gang zhe na 'di lta ste/ sems can thams cad la khong khro ba'i sems med pa dang / dge ba bcu'i las kyi lam yang dag par blangs nas thams cad srung ba dang / gzhan gyi nyes pa mi gleng zhing brnyas par mi byed pa/</text></item>
<item><p>135a6</p><section>mdo sde</section><text>bdag gis 'khrul pa rtog par byed kyi gzhan gyi 'khrul pa la mi rtog pa ste/ klu'i bdag po chos bzhi po de dag dang ldan na/ byang chub sems dpa' rnams ngan 'gro dang / ngan song thams cad yang dag par chad par 'gyur ro/ /</text></item>
<item><p>135a7</p><section>mdo sde</section><text>klu'i bdag po chos bzhi dang ldan na byang chub sems dpa' rnams mi khom pa thams cad spong bar 'gyur te/ bzhi gang zhe na/ 'di lta ste/ dkon mchog gsum po 'di lta ste/ sangs rgyas dkon mchog dang / chos dkon </text></item>
<item><p>135a8</p><section>mdo sde</section><text>mchog dang / dge 'dun dkon mchog gi bsngags pa rgyun tu brjod pa dang / chos 'dod pa rnams g.yengs par mi byed pa dang / gzhan dag gi 'gyod pa mi skyed pa dang / sems can 'gyod cing 'dug pa rnams kyi 'gyod pa sel ba </text></item>
<item><p>135b1</p><section>mdo sde</section><text>ste/ klu'i bdag po chos bzhi po de dag dang ldan na byang chub sems dpa' rnams kyi mi khom pa thams cad spong bar 'gyur ro/ /klu'i bdag po chos bzhi dang ldan na byang chub sems dpa' rnams lha dang mi'i skye bar 'gro bar </text></item>
<item><p>135b2</p><section>mdo sde</section><text>'gyur te/ bzhi gang zhe na/ 'di lta ste/ byang chub kyi sems mi gtong zhing gzhan dag la yang sgrogs pa dang / tshul khrims yang dag par blangs pa mi gtong zhing nyams par mi byed pa dang / smon lam </text></item>
<item><p>135b3</p><section>mdo sde</section><text>la bsam pa rnam par dag pa dang / sems can yongs su smin par bya ba'i phyir de dag la snying rje chen po skyed pa ste/ klu'i bdag po chos bzhi po de dag dang ldan na byang chub sems dpa' rnams lha dang mi'i skye bar 'gro bar </text></item>
<item><p>135b4</p><section>mdo sde</section><text>'gyur ro/ /klu'i bdag po chos brgyad dang ldan na byang chub sems dpa' rnams sangs rgyas mthong ba dang 'bral bar mi 'gyur te/ brgyad gang zhe na 'di lta ste/ sangs rgyas rjes su dran pa yid la byed pa dang /</text></item>
<item><p>135b5</p><section>mdo sde</section><text>de bzhin gshegs pa la bsnyen bkur dang / mchod pa byed pa dang / de bzhin gshegs pa'i bsngags pa rgyun tu brjod pa dang / de bzhin gshegs pa'i sku gzugs byed du 'jug pa dang / de bzhin gshegs pa lta ba la sems </text></item>
<item><p>135b6</p><section>mdo sde</section><text>can rnams yang dag par 'dzud pa dang / sangs rgyas kyi zhing gang na de bzhin gshegs pa bzhugs pa thos pa der skye bar smon lam 'debs pa dang / rgyud zhum pa med cing rgya chen po la mos pa dang / sangs rgyas kyi ye </text></item>
<item><p>135b7</p><section>mdo sde</section><text>shes 'dod pa ste/ klu'i bdag po chos brgyad po de dag dang ldan na byang chub sems dpa' rnams sangs rgyas mthong ba dang 'bral bar mi 'gyur ro/ /klu'i bdag po chos bzhi dang ldan na byang chub sems dpa' rnams </text></item>
<item><p>135b8</p><section>mdo sde</section><text>dge ba'i bshes gnyen rnyed par 'gyur te/ bzhi gang zhe na/ 'di lta ste/ dge ba'i bshes gnyen la sgyu med pa dang g.yo med par bsnyen bkur byed pa dang / chos la gces pa dang gus pa dang ri mo byed pa dang / bka' blo bde zhing </text></item>
<item><p>136a1</p><section>mdo sde</section><text>gso sla la des pa dang / nga rgyal med cing sri zhu byed pa ste/ klu'i bdag po chos bzhi po de dag dang ldan na byang chub sems dpa' rnams dge ba'i bshes gnyen rnyed par 'gyur ro/ /klu'i bdag </text></item>
<item><p>136a2</p><section>mdo sde</section><text>po chos gsu~M dang ldan na byang chub sems dpa' rnams 'tsham pa'i yul du gnas pa thob par 'gyur te/ gsum gang zhe na/ 'di lta ste/ mi brlang zhing gya gyu med pa'i sems dang ldan pa dang / phrag dog dang ser sna bsal ba dang /</text></item>
<item><p>136a3</p><section>mdo sde</section><text>gzhan dag gi rnyed pa dang bkur sti bde bar sbyang ba bar dga' ba ste/ klu'i bdag po chos gsum po de dag dang ldan na byang chub sems dpa' rnams mtshan ma'i yul du gnas pa thob par 'gyur ro/ /klu'i bdag po chos </text></item>
<item><p>136a4</p><section>mdo sde</section><text>lnga dang ldan na byang chub sems dpa' rnams dad pa dang ldan par 'gyur te/ lnga gang zhe na/ 'di lta ste/ mos pa'i stobs dang / bsod nams kyi stobs dang / las kyi rnam par smin pa la 'jug pa'i stobs </text></item>
<item><p>136a5</p><section>mdo sde</section><text>dang / byang chub kyi sems mi gtong ba'i stobs dang / chos nyid la rton pa'i stobs te/ klu'i bdag po chos lnga po de dag dang ldan na byang chub sems dpa' rnams de dag dang ldan par 'gyur ro/ /klu'i bdag po </text></item>
<item><p>136a6</p><section>mdo sde</section><text>chos gnyis dang ldan na dga' ba'i shas che bar 'gyur te/ gnyis gang zhe na/ 'di lta ste/ rgyu'i stobs dang / yang dag par sbyor ba'i stobs te/ klu'i bdag po chos de gnyis dang ldan na byang chub sems </text></item>
<item><p>136a7</p><section>mdo sde</section><text>dpa' rnams dga' ba'i shas che bar 'gyur ro/ /klu'i bdag po chos gsum dang ldan na byang chub sems dpa' rnams las kyi rnam par smin pa la rtog par 'gyur te/ gsum gang zhe na/ 'di lta ste bdag med pa la </text></item>
<item><p>136a8</p><section>mdo sde</section><text>mos pa dang / bzod pa'i stobs dang / yang dag pa'i las la legs par brtson pa ste/ klu'i bdag po chos gsum po de dag dang ldan na byang chub sems dpa' rnams las kyi rnam par smin pa la rtog par 'gyur ro/ /klu'i bdag po </text></item>
<item><p>136b1</p><section>mdo sde</section><text>chos gnyis dang ldan byang chub sems dpa' rnams mi dge ba'i chos thams cad spangs nas dge ba'i chos thams cad kyis 'bogs par 'gyur te/ gnyis gang zhe na/ phung po gsum gyi yongs su bsngo ba dang ldan pa dang / bag yod </text></item>
<item><p>136b2</p><section>mdo sde</section><text>par gnas pa ste/ de gnyis so/ /gzhan yang gnyis ste/ 'di lta ste/ dge ba'i rang bzhin du gyur pa dang / rnam par smin pa la mi blta ba ste/ klu'i bdag po/ chos de gnyis dang ldan na byang chub sems dpa' sems mi dge ba'i </text></item>
<item><p>136b3</p><section>mdo sde</section><text>chos thams cad spangs nas dge ba'i chos thams cad kyis 'bogs par 'gyur ro/ /klu'i bdag po chos lnga dang ldan na byang chub sems dpa' rnams chos don du gnyer ba yin te/ lnga gang zhe na/ 'di lta ste/ gzugs don du gnyer ba ma yin pa </text></item>
<item><p>136b4</p><section>mdo sde</section><text>dang sgra don du gnyer ba ma yin pa dang / dri don du gnyer ba ma yin pa dang / ro don du gnyer ba ma yin pa dang / reg bya don du gnyer ba ma yin pa ste/ lnga po ni de dag yin no/ /klu'i bdag po/ gzhan yang chos lnga dang ldan na byang chub sems </text></item>
<item><p>136b5</p><section>mdo sde</section><text>dpa' rnams chos don tu gnyer ba yin te/ lnga gang zhe na/ 'di lta ste/ chos don du gnyer ba yin gyi lus don du gnyer ba ma yin pa dang / yon tan don du gnyer ba yin gyi srog don du gnyer ba ma yin pa dang / shes rab don du gnyer ba </text></item>
<item><p>136b6</p><section>mdo sde</section><text>yin gyi reg pa don tu gnyer ba ma yin pa dang / dge ba don du gnyer ba yin gyi tshor ba don du gnyer ba ma yin pa dang / sems can yongs su bskyab pa don du gnyer ba yin gyi/ bdag gi dge ba don du gnyer ba ma yin pa ste/</text></item>
<item><p>136b7</p><section>mdo sde</section><text>klu'i bdag po chos lnga po de dag dang ldan na byang chub sems dpa' rnams chos don du gnyer ba yin no/ /klu'i bdag po chos drug dang ldan na/ byang chub sems dpa' rnams chos 'dod pa yin te/ drug po dag </text></item>
<item><p>136b8</p><section>mdo sde</section><text>gang zhe na/ 'di lta ste rab tu byung ba'i yon tan 'dod kyi/ gos mtshon can gyi rtags 'dzin pa tsam 'dod pa ma yin pa dang / chos nyan pa 'dod kyi 'jig rten rgyang pan pa'i gsang tshig nyan </text></item>
<item><p>137a1</p><section>mdo sde</section><text>'dod pa ma yin pa dang / chos bstan pa 'dod kyi 'jig rten gyi zang zing 'dod pa ma yin pa dang / chos la so sor rtog par 'dod kyi tshul bzhin ma yin pa yid la byed par 'dod pa ma yin pa dang / chos bsgrub </text></item>
<item><p>137a2</p><section>mdo sde</section><text>pa 'dod kyi yi ge dang nges pa'i tshig dang brda yongs su tshol ba 'dod pa ma yin pa dang / sangs rgyas kyi chos nyan 'dod kyi nyan thos dang rang sangs rgyas kyi chos 'dod pa ma yin pa ste/ klu'i bdag po chos drug po de dag </text></item>
<item><p>137a3</p><section>mdo sde</section><text>dang ldan na byang chub sems dpa' rnams chos 'dod pa yin no/ /klu'i bdag po chos brgyad dang ldan na byang chub sems dpa' rnams chos kyi kun dga' la/ dga' bas dga' ba yin te/ brgyad gang zhe na/ 'di lta </text></item>
<item><p>137a4</p><section>mdo sde</section><text>ste/ byang chub kyi sems kyi gtam la dga'i theg pa dman pa'i gtam la ma yin pa dang / bsdu ba'i dngos po'i gtam la dga'i phyin ci log gi gtam la ma yin pa dang / chos kyi lugs kyi gtam la dga'i </text></item>
<item><p>137a5</p><section>mdo sde</section><text>'jig rten rgyang pan po'i gtam la ma yin pa dang / sangs rgyas kyi che ba nyid kyi gtam la dga'i 'khor ba bcad pa'i gtam la ma yin pa dang / zab cing gting dpag dka' ba'i rten cing 'brel par 'byung ba'i gtam la </text></item>
<item><p>137a6</p><section>mdo sde</section><text>dga'i bdag tu lta ba 'dzin pa'i gtam la ma yin pa dang / chos bdag med pa'i rang bzhin dang rkyen rnam par dag pa'i gtam la dga'i chad pa dang / rtag pa dang / bdag dang sems can dang / srog dang skyes bu dang /</text></item>
<item><p>137a7</p><section>mdo sde</section><text>gang zag tu 'dzin pa'i gtam la ma yin pa dang / stong pa nyid dang / mtshan ma med pa dang / smon pa med pa'i gtam yang dag pa ji lta ba la dga'i dmigs par lta ba'i gtam la ma yin pa dang / rab tu byung ba la dmigs </text></item>
<item><p>137a8</p><section>mdo sde</section><text>pa dang / sangs rgyas kyi zhing gi rgyan bkod pa'i gtam la dga'i/ zhi ba la btang snyoms su byed pa'i gtam la ma yin pa ste/ klu'i bdag po chos brgyad po de dag dang ldan na byang chub sems dpa' rnams chos kyi kun dga' </text></item>
<item><p>137b1</p><section>mdo sde</section><text>la dga' ba yin no/ /klu'i bdag po byang chub sems dpa' rnams ni don gyi dbang rnam pa lnga mthong ba'i phyir thos pa yongs su tshol ba na chog mi shes te/ lnga gang zhe na/ byang chub sems dpa' rnams thos </text></item>
<item><p>137b2</p><section>mdo sde</section><text>pa las shes rab 'byung bar yang dag par mthong ba'i phyir thos pa yongs su tshol ba na chog mi shes pa dang / byang chub sems dpa' rnams thos pas 'gyod pa dang the tsom med par 'gyur ba yang dag par mthong ba'i </text></item>
<item><p>137b3</p><section>mdo sde</section><text>phyir thos pa yongs su tshol ba na chog mi shes pa dang / byang chub sems dpa' rnams thos pas kun nas nyon mongs pa dang rnam par byang ba rtog par 'gyur bar yang dag par mthong ba'i phyir thos pas </text></item>
<item><p>137b4</p><section>mdo sde</section><text>yongs su tshol ba na chog mi shes pa dang / byang chub sems dpa' rnams thos pas sems can thams cad kyi nyon mongs pa spang ba'i phyir/ nyon mongs pa spong bar 'gyur bar yang dag par mthong ba'i </text></item>
<item><p>137b5</p><section>mdo sde</section><text>phyir thos pa yongs su tshol ba na chog mi shes pa dang / byang chub sems dpa' rnams thos pas mi 'jigs par 'gyur la mi 'jigs pa las sems can thams cad kyi the tsom chad par 'gyur bar yang </text></item>
<item><p>137b6</p><section>mdo sde</section><text>dag par mthong ba'i phyir thos pa yongs su tshol ba na chog mi shes pa ste lnga po de dag go/ /gzhan yang byang chub sems dpa' rnams ni don gyi dbang rnam pa gnyis mthong ba'i phyir thos pa yongs su tshol ba na chog mi shes </text></item>
<item><p>137b7</p><section>mdo sde</section><text>te gnyis gang zhe na/ 'phags pa'i yang dag pa'i lta ba skye ba dang / chags pa med pa'i gzungs 'thob pa ste de gnyis so/ /klu'i bdag po chos bcu dang ldan na byang chub sems dpa' rnams thos pa sgrub pas mngon par </text></item>
<item><p>137b8</p><section>mdo sde</section><text>'phags par 'gyur te bcu gang zhe na/ rnyed pa dang bkur sti rnams la 'dod pa nyung zhing chog shes pa dang / yongs su tshol ba rnams la lus dang srog la mi lta ba dang / spyod lam rnams la dran pa dang / shes bzhin dang / ji </text></item>
<item><p>138a1</p><section>mdo sde</section><text>skad thos pa la shas cher yongs su rtogs pa dang / 'du 'dzi med pas bya ba nyung ba dang / sbyor ba la brtson pa'i brtson 'grus kyis nam gyi cha stod dang / nam gyi cha smad la mi nyal ba dang / bla ma la gus pa dang / ri mo byed </text></item>
<item><p>138a2</p><section>mdo sde</section><text>pa dang / ngo tsha shes pa dang / khrel yod pa phun sum tshogs pas dge ba'i bshes gnyen la bsten pa dang / snying rje chen pos sems can la lta ba dang / yon tan yongs su rdzogs par bya ba'i phyir 'phags pa'i skye bo la rim gro byed pa </text></item>
<item><p>138a3</p><section>mdo sde</section><text>dang shes pas lha dang bcas pa'i 'jig rten yongs su bskyab pa ste/ klu'i bdag po chos bcu po de dag dang ldan na byang chub sems dpa' rnams thos pa sgrub pas mngon par 'phags par 'gyur ro/ /klu'i bdag po byang chub </text></item>
<item><p>138a4</p><section>mdo sde</section><text>sems dpa' rnams ni phan yon rnam pa lnga po 'di dag yang dag par mthong nas/ rab tu 'byung ba la mos par 'gyur te/ lnga gang zhe na/ bdag gis las byas pa chud za bar mi 'gyur ba dang bdag gis byas pa'i bag chags </text></item>
<item><p>138a5</p><section>mdo sde</section><text>kyis bsgo bar 'gyur ba dang / yongs su 'dzin pa thams cad la bdag gi sems gtong bar 'gyur ba dang / sangs rgyas bcom ldan 'das rnams kyis bdag smad par mi 'gyur ba dang / bdag grol zin nas kyang nyon mongs </text></item>
<item><p>138a6</p><section>mdo sde</section><text>pa'i bcing ba rnams kyis bcings pa'i sems can rnams 'ching ba de las rab tu thar bar bya ba'i phyir chos ston par 'gyur ro snyam pa ste lnga po de dag go/ /gzhan yang rnam pa lnga ste lnga gang zhe na/</text></item>
<item><p>138a7</p><section>mdo sde</section><text>rab tu 'byung ba ni tshul khrims 'chal pa'i sems can yongs su smin par bya ba'i phyir tshul khrims dang mthun pa yin no/ /rab tu 'byung ba ni thos pa nyung ba'i sems can yongs su smin par bya ba'i phyir thos pa dang mthun </text></item>
<item><p>138a8</p><section>mdo sde</section><text>pa yin no/ /rab tu 'byung ba ni sems rnam par g.yengs pa'i sems can yongs su smin par bya ba'i phyir ting 'dzin dang / mthun pa yon no/ /rab tu 'byung ba ni shes rab 'chal pa'i sems can yongs su </text></item>
<item><p>138b1</p><section>mdo sde</section><text>smin par bya ba'i phyir shes rab dang mthun pa yin no/ /rab tu 'byung ba ni mya ngan las 'das pa'i bde ba'i lam la sems can dgod par bya ba'i phyir rnam par grol ba'i ye shes dang mthun pa yin te/ lnga po de dag go/ /gzhan yang </text></item>
<item><p>138b2</p><section>mdo sde</section><text>rnam pa lnga ste/ lnga gang zhe na/ rab tu 'byung ba ni phung po lnga yongs su shes par bya ba'i phyir nga rgyal bcom pa'o/ /rab tu 'byung ba ni kun 'byung ba spang ba'i phyir sred pa'i bag la nyal ba spong ba'o/ /rab tu 'byung </text></item>
<item><p>138b3</p><section>mdo sde</section><text>ba ni 'gog pa mngon sum du bya ba'i phyir zhi ba dang / rab tu zhi ba dang / nye bar zhi bar byed pa'o/ /rab tu 'byung ba ni 'phags pa'i lam yan lag brgyad pa bsgom pa'i phyir lam la 'jug go/ /rab tu 'byung ba ni 'phags </text></item>
<item><p>138b4</p><section>mdo sde</section><text>bden pa rnams la sems can dgod pa'i phyir bden pa la 'jug pa ste/ lnga po de dag go/ /klu'i bdag po chos bzhi dang ldan na byang chub sems dpa' rnams nags dang nags 'dabs na rgyu zhing bas mtha'i gnas mal dag </text></item>
<item><p>138b5</p><section>mdo sde</section><text>na gnas pa yin te/ bzhi gang zhe na/ lus dang srog la mi lta ba dang / dge ba'i chos thams cad la lta ba dang / mngon par shes pa'i shes pa skyed par 'dod pa dang / spyod lam rab tu zhi bas lha dang mi rnams mgu bar </text></item>
<item><p>138b6</p><section>mdo sde</section><text>byed pa ste/ klu'i bdag po chos bzhi po de dag dang ldan na byang chub sems dpa' rnams nags 'dab na rgyu zhing bas mtha'i gnas mal dag na gnas pa yin no/ /klu'i bdag po gzhan yang byang chub sems dpa' ni don gyi dbang </text></item>
<item><p>138b7</p><section>mdo sde</section><text>rnam pa bzhi mthong nas/ nags dang nags 'dabs na rgyu zhing bas mtha'i gnas mal dag na gnas pa yin te/ bzhi gang zhe na/ dgon pa dang rab tu dgon pa 'di dag ni sangs rgyas kyis bsngags pa yin te/ dgon pa ni gnas na snying rje </text></item>
<item><p>138b8</p><section>mdo sde</section><text>chen pos sems can thams cad rab tu thar bar bya ba la dmigs pa ni bdag gis bre mo gtam zer ba yin gyi/ phyogs gcig tu gyur pa ni ma yin no snyam pa dang / bdag gis ni byang chub kyi snying po'i rgyan bsags </text></item>
<item><p>139a1</p><section>mdo sde</section><text>kyi nyon mongs pa rnams ni ma yin no snyam pa dang / bdag gis ni yongs su sbyang ba byas pa'i byang chub sems dpa' du ma dag gi rjes su bslab dgos so snyam pa dang / bdag dgon pa na gnas te/ chos thams </text></item>
<item><p>139a2</p><section>mdo sde</section><text>yang dag par bsgrubs nas grong dang / grong khyer dang / grong rdal dang / ljong dang yul 'khor dang / pho brang 'khor dag tu song ste/ sems can rnams la chos bstan par bya'o snyam pa ste/ klu'i bdag po bzhi po de dag dang ldan na </text></item>
<item><p>139a3</p><section>mdo sde</section><text>nags dang nags 'dab na rgyu zhing bas mtha'i gnas mal dag na gnas pa yin no/ /klu'i bdag po gsum po 'di dag ni 'phags pa'i rigs dang / sbyangs pa'i yon tan dang / yo byad bsnyungs pa la gnas pa'i byang chub sems </text></item>
<item><p>139a4</p><section>mdo sde</section><text>dpa'i yon tan dang phan yon phul dang rab mchog yin te/ gsum gang zhe na/ dga' ba dang / mi dga' ba rnams la mi lta ba'i phyir 'du 'dzi'i bya ba med pa dang / sems rag las pa med cing gang du 'dod par </text></item>
<item><p>139a5</p><section>mdo sde</section><text>'gror yod pa'i phyir rang nyam dang / rang dbang dang / tha mal par gnas pa dang sems can thams cad mnyam pa nyid du sems pa'i phyir de'i ting nge 'dzin myur du skye bar 'gyur ba ste/ gsum po de dag go/ /gzhan yang gsum </text></item>
<item><p>139a6</p><section>mdo sde</section><text>ste/ de la tshul 'chos pa dang / kha gsag mi 'byung ba dang / de la rjes su chags pa dang / khong khro ba'i sems mi skye ba dang / sgrub bcing 'dug pa na khyim la rjes su lta bar mi 'gyur ba ste/ klu'i bdag po gsum po </text></item>
<item><p>139a7</p><section>mdo sde</section><text>de dag ni 'phags pa'i rigs dang / sbyangs pa'i yon tan dang / yo byad bsnyungs pa la gnas pa'i byang chub sems dpa'i yon tan dang / phan yon phul dang rab mchog yin no/ /klu'i bdag po chos brgyad dang ldan na byang </text></item>
<item><p>139a8</p><section>mdo sde</section><text>chub sems dpa'i rab tu 'byung ba'i yon tan yongs su rdzogs par 'gyur te/ brgyad gang zhe na/ 'phags pa'i rigs kyis chog par 'dzin pa dang / sbyangs pa'i yon tan dang / yo byad bsnyungs pa la gnas pa dang / mang du </text></item>
<item><p>139b1</p><section>mdo sde</section><text>thos pa dang / sems nges par sems pa la dga' ba dang / byang chub sems dpa'i bsam pa la kun tu rmongs pa mang ba dang / dran pa nye bar gzhag pas gnas pa dang / ting nge 'dzin dang / shes rab sgom pa'i </text></item>
<item><p>139b2</p><section>mdo sde</section><text>sbyor ba la brtson pa dang / brtsams pa thams cad sgrub pa snying por byed pa ste/ klu'i bdag po chos brgyad po de dag dang ldan na byang chub sems dpa'i rab tu 'byung ba'i yon tan yongs su rdzogs par 'gyur ro/ /</text></item>
<item><p>139b3</p><section>mdo sde</section><text>klu'i bdag po chos bcu dang ldan na byang chub sems dpa' rnams chos zab mo'i tshul la gnas pa yin te/ bcu gang zhe na/ bdag gi ngo bo nyid kyis chos thams cad kyi ngo bo nyid kyi rjes su 'gro ba dang / bdag dag </text></item>
<item><p>139b4</p><section>mdo sde</section><text>pas chos thams cad dag pa'i rjes su 'jug pa dang / bdag med pas chos thams cad bdag med pa la mos pa dang / bdag stong pas chos thams cad stong par som nyi med pa dang / bdag dben pas chos thams </text></item>
<item><p>139b5</p><section>mdo sde</section><text>cad dben pa la 'jug pa dang / bdag zhi bas chos thams cad zhi bar so sor rtog pa dang / bdag ji lta ba bzhin pas chos thams cad ji lta ba bzhin du khong du chud pa dang / bdag zab pas chos thams cad zab par </text></item>
<item><p>139b6</p><section>mdo sde</section><text>nges par sems pa dang / bdag bems po yin pas chos thams cad bems po yin par nges par rtog pa dang / bdag gzung du med pas chos thams cad gzung du med par rab tu shes pa ste/ bcu po de dag go/ /klu'i </text></item>
<item><p>139b7</p><section>mdo sde</section><text>bdag po gzhan yang chos bcu dang ldan na byang chub sems dpa' rnams chos zab mo'i tshul la gnas pa yin te/ bcu gang zhe na/ rnam par bsgrubs pas gnas pa'i mtshan nyid kyi phyir chos thams cad sgyu ma lta bur rab tu shes </text></item>
<item><p>139b8</p><section>mdo sde</section><text>pa dang / phyin ci log las byung bar mthong bas chos thams cad rmi lam lta bur rab tu shes pa dang / phyin ci log tu 'du shes pas chos thams cad smig rgyu lta bur rab tu shes pa dang / rgyu'i bya ba dang / rkyen la dmigs te </text></item>
<item><p>140a1</p><section>mdo sde</section><text>skye ba'i chos thams cad mig yor lta bur rab tu shes pa dang / 'pho ba med pa'i mtshan nyid las phyir mi ldog pas chos thams cad chu zla lta bur rab tu shes pa dang / yul la mi gnas shing phyogs na mi </text></item>
<item><p>140a2</p><section>mdo sde</section><text>gnas te ngo bo nyid med pas chos thams cad brag cha lta bur rab tu shes pa dang / skad cig kyang mi sdod pas chos thams cad sprin dang glog snang ba lta bur rab tu shes pa dang / 'dod chags dang / zhe sdang dang /</text></item>
<item><p>140a3</p><section>mdo sde</section><text>gti mug gis chags par mi 'gyur bas chos thams cad 'ja' tshon lta bur rab tu shes pa dang / blo bur gyi nye ba'i nyon mongs pas nyon mongs pa can du mi 'gyur bas chos thams cad rang bzhin gyis rab tu </text></item>
<item><p>140a4</p><section>mdo sde</section><text>dag par shes pa dang / skye ba dang / 'jigs pa dang / gnas pa dang bral bas chos thams cad nam mkha' lta bur rab tu shes pa ste/ klu'i bdag po chos bcu po de dag dang ldan na byang chub sems dpa' rnams </text></item>
<item><p>140a5</p><section>mdo sde</section><text>chos zab mo'i tshul la gnas pa yin no/ /klu'i bdag po chos gnyis dang ldan na byang chub sems dpa' rnams chad par lta bar ltung bar mi 'gyur te/ gnyis gang zhe na/ las kyi bya ba la 'jug pa shes pa </text></item>
<item><p>140a6</p><section>mdo sde</section><text>dang / sangs rgyas kyi chos thams cad rnam par sgrub pa shes pa ste/ klu'i bdag po chos de gnyis dang ldan na byang chub sems dpa' rnams chad par lta bar ltung bar mi 'gyur ro/ /klu'i bdag po chos </text></item>
<item><p>140a7</p><section>mdo sde</section><text>gnyis dang ldan na byang chub sems dpa' rnams rtag par lta bar ltung bar mi 'gyur te/ gnyis gang zhe na/ mi rtag pa'i chos la 'jug pa shes pa dang / skyes nas zhig cing zhu ste/ mi gnas par rab tu rnam par dbye ba shes </text></item>
<item><p>140a8</p><section>mdo sde</section><text>pa ste/ klu'i bdag po chos de gnyis dang ldan na byang chub sems dpa' rnams rtag par lta bar ltung bar mi 'gyur ro/ /klu'i bdag po chos bzhi dang ldan na byang chub sems dpa' rnams brten te 'byung ba la mkhas pa </text></item>
<item><p>140b1</p><section>mdo sde</section><text>yin te/ ma rig pa kun 'byung ba nas rga shi kun 'byung ba'i bar la 'jug pa dang / ma rig pa 'gag pa nas rga shi 'gag pa'i bar la 'jug pa dang / chad par lta bar yang mi ltung ba dang / rtag par lta bar yang mi gnas </text></item>
<item><p>140b2</p><section>mdo sde</section><text>pa ste/ klu'i bdag po chos bzhi po de dag dang ldan na byang chub sems dpa' rnams rten cing 'brel par 'byung ba la 'jug pa la mkhas pa yin no/ /klu'i bdag po chos bzhi dang ldan na byang chub sems dpa' rnams lta bar gyur </text></item>
<item><p>140b3</p><section>mdo sde</section><text>pa thams cad du lta bar mi 'gyur te/ bzhi gang zhe na stong pa nyid shes pas bdag dang sems can du lta bar mi 'gyur ba dang / mtshan ma med pa shes pas srog dang gang zag tu lta bar mi 'gyur ba dang / smon pa med </text></item>
<item><p>140b4</p><section>mdo sde</section><text>pa shes pas 'byung ba dang 'jig par lta bar mi 'gyur ba dang / rten cing 'brel par 'byung ba shes pas chad pa dang rtag par lta bar mi 'gyur ba ste/ chos bzhi po 'di dag dang ldan na byang chub sems dpa' rnams lta bar gyur </text></item>
<item><p>140b5</p><section>mdo sde</section><text>pa thams cad du lta bar mi 'gyur ro/ /klu'i bdag po chos drug dang ldan na byang chub sems dpa' rnams mngon par shes pa'i shes pas rnam par rtse bar 'gyur te/ drug gang zhe na/ sems can thams cad </text></item>
<item><p>140b6</p><section>mdo sde</section><text>la khong khro ba med pa'i lta bas de'i lha'i mig rnam par dag par 'gyur ba dang / ngan du smras pa'i tshig dang du len pas lha'i rna ba rnam par dag par 'gyur ba dang / sems can kun nas nyon mongs pa med pas gzhan </text></item>
<item><p>140b7</p><section>mdo sde</section><text>gyi sems shes pa rnam par dag par 'gyur ba dang / sngon byas pa'i dge ba'i rtsa ba sems can thams cad la gtong bas sngon gyi gnas rjes su dran pa shes pa rnam par dag par 'gyur ba dang / mthun par byed pa dang /</text></item>
<item><p>140b8</p><section>mdo sde</section><text>bka' blo bde ba dang / ji skad smras pa bzhin byed pas rdzu 'phrul bya ba shes pa rnam par dag par 'gyur ba dang / chos rnams la slob dpon gyi dpe mkhyud med pas zag pa zad pa shes pa rnam par dag par 'gyur ba ste/</text></item>
<item><p>141a1</p><section>mdo sde</section><text>drug po de dag go/ /klu'i bdag po gzhan yang mar me byin pas ni lha'i mig rnam par dag par 'gyur ro/ /sil snyan dang / pheg rdob pa dang / glu'i dbyangs thams cad byin pas ni lha'i rna ba rnam par dag par 'gyur ro/ /</text></item>
<item><p>141a2</p><section>mdo sde</section><text>kun nas nyon mongs pa med par byin pas ni gzhan gyi sems shes pa rnam par dag par 'gyur ro/ /dge ba'i chos dran par byed cing bskul bas ni sngon gyi gnas rjes su dran pa shes pa rnam par dag par 'gyur ro/ /</text></item>
<item><p>141a3</p><section>mdo sde</section><text>sgrib pa dang / 'gyod pa bsal bas ni rdzu 'phrul gyi bya ba shes pa rnam par dag par 'gyur ro/ /chos byin pas ni zag pa zad pa shes pa rnam par dag par 'gyur ro/ /klu'i bdag po gzhan yang de bzhin gshegs pa la </text></item>
<item><p>141a4</p><section>mdo sde</section><text>lta bas ni lha'i mig rnam par dag par 'gyur ro/ /dam pa'i chos mnyan pas ni lha'i rna ba rnam par dag par 'gyur ro/ /sems kyis nges par brtags pas ni gzhan gyi sems shes pa rnam par dag par 'gyur ro/ /</text></item>
<item><p>141a5</p><section>mdo sde</section><text>dge 'dun rjes su dran pas ni sngon gyi gnas rjes su dran pa shes pa rnam par dag par 'gyur ro/ /'dun pa drag pos ni rdzu 'phrul gyi bya ba shes pa rnam par dag par 'gyur ro/ /chos sgrubs pas ni zag pa zad pa </text></item>
<item><p>141a6</p><section>mdo sde</section><text>shes pa rnam par dag par 'gyur ro/ /de la mngon par shes pas rnam par rtse ba gang zhe na/ klu'i bdag po 'di la nyan thos dang / rang sangs rgyas rnams kyi lha'i mig gang yin pa dang / phyi rol gyi drang srong mngon </text></item>
<item><p>141a7</p><section>mdo sde</section><text>par shes pa lnga dang ldan pa rnams kyi lha'i mig gang yin pa dang / lha dang klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa </text></item>
<item><p>141a8</p><section>mdo sde</section><text>rnams kyi lha'i mig gang yin pa de bas ni byang chub sems dpa'i lha'i mig de ches 'das pa dang / ches gsal ba dang / ches khyad par du 'phags pa dang / ches mchog tu gyur pa dang / ches rnam par dag pa ste/</text></item>
<item><p>141b1</p><section>mdo sde</section><text>de'i lha'i mig des ni de bzhin gshegs pa'i spyan gyi yul ma gtogs par sems can du snang ba 'am/ gzugs su snang ba 'am/ chos su snang ba gang yang mi rtogs pa dang / mi mthong ba dang / mi shes pa ci yang med </text></item>
<item><p>141b2</p><section>mdo sde</section><text>do/ /klu'i bdag po de la nyan thos dang / rang sangs rgyas rnams kyi lha'i rna ba gang yin pa nas mi dang mi ma yin pa'i bar rnams kyi lha'i rna ba gang yin pa de bas ni byang chub sems dpa'i lha'i rna ba de ches </text></item>
<item><p>141b3</p><section>mdo sde</section><text>'das pa dang / ches gsal ba dang / ches khyad par du 'phags pa dang / ches mchog tu gyur pa dang / ches rnam par dag pa ste/ de lha'i rna ba'i dbang po des ni de bzhin gshegs pa'i snyan gyi yul ma gtogs </text></item>
<item><p>141b4</p><section>mdo sde</section><text>par sgrar grag pa gang yang thos par mi 'gyur ba ci yang med de/ des ni sgra thams cad kyi sngon gyi mtha' dang / phyi ma'i mtha' yongs su gcod pa rab tu shes so/ /klu'i bdag po de la byang chub sems dpas ni </text></item>
<item><p>141b5</p><section>mdo sde</section><text>sems can thams cad kyi sems kyi rgyu ba dang / sems kyi dmigs pa dang / sems kyi mtshan ma dang / sems kyi dpyod pa dang / sems kyi rgyu dang / sems kyi bsam pa dang / sems kyi 'bras bu dang / sems kyi </text></item>
<item><p>141b6</p><section>mdo sde</section><text>nges pa dang / sems kyi brtag pa dang / sems kyi rnam pa sna tshogs dang / sems kyi rjes su chags pa dang / sems kyi khong khro ba dang / sems rnam par g.yengs pa dang / sems bsdu ba dang / sems bral bar g.yo </text></item>
<item><p>141b7</p><section>mdo sde</section><text>ba dang / sems lhag par g.yo ba dang / sems bskul ba dang / sems gnas pa dang / sems kyi sngon kyi mtha' dang / sems kyi phyi ma'i mtha' dang / sems kyi da ltar byung ba dang / sems kyi gnas dang /</text></item>
<item><p>141b8</p><section>mdo sde</section><text>sems kyi gnas pa thams cad yang dag pa ji lta ba bzhin du rab tu shes te/ shes nas kyang de bzhin du des sems can de dag la chos dang ldan pa'i gtam 'jug par byed do/ /des sngon gyi gnas rjes su dran </text></item>
<item><p>142a1</p><section>mdo sde</section><text>pas bdag dang gzhan rnams kyi sngon gyi mtha'i mur thug pa'i bar gyi 'chi 'pho yang dag pa ji lta ba bzhin du rab tu shes shing dran te/ rnam pa dang bcas/ yul phyogs dang bcas par yang </text></item>
<item><p>142a2</p><section>mdo sde</section><text>dag pa ji lta ba bzhin du de kho na nyid dang gzhan ma yin par brjod par byed do/ /rdzu 'phrul gyi bya ba rnams la yang mngon par 'du byed pa med pa thob ste bya ba thams cad ston to/ /klu'i bdag po 'di dag ni byang </text></item>
<item><p>142a3</p><section>mdo sde</section><text>chub sems dpa'i mngon par shes pa ste/ de la rang gi sems la dbang byed pas don thams cad yongs su rdzogs par byed pa 'di ni de'i rnam par brtse ba ste/ sangs rgyas yongs su mya ngan las 'da' ba yang </text></item>
<item><p>142a4</p><section>mdo sde</section><text>kun ston/ la gtan du yongs su mya ngan las 'da' bas yongs su mya ngan las 'da' bar yang mi byed pa lta bu'o/ /de la byang chub sems dpa'i zag pa zad pa shes pa mngon sum du byed pa'i mngon par shes </text></item>
<item><p>142a5</p><section>mdo sde</section><text>pa gang zhe na/ nyan thos dang / rang sangs rgyas kyi rnam par grol ba la ma chags te/ sangs rgyas kyi ye shes kyi rnam par grol ba la lhag par dmigs shing rang bzhin gyis zag pa zad pa shes kyi shes pa de </text></item>
<item><p>142a6</p><section>mdo sde</section><text>mngon sum du byed pa ni ma yin la sems can thams cad kyi zag pa zad par bya ba kho na'i phyir yang 'khor ba'i rgyun la gnas pa 'di ni byang chub sems dpa'i mngon par shes pa drug pa'o/ /klu'i </text></item>
<item><p>142a7</p><section>mdo sde</section><text>bdag po chos bzhi dang ldan na byang chub sems dpa' sgrib pa med pa'i ye shes mthong ba la 'jug pa yin te/ bzhi gang zhe na/ thams cad mkhyen pa'i ye shes kyis yongs su bsgos pa'i mngon par shes </text></item>
<item><p>142a8</p><section>mdo sde</section><text>pa lnga dang / byams pa chen po dang / snying rje chen pos yongs su bsgos pa'i so so yang dag par rig pa bzhi dang / thabs dang shes rab kyis yongs su bsgos pa'i gzugs med pa'i snyoms par 'jug pa </text></item>
<item><p>142b1</p><section>mdo sde</section><text>bzhi dang / stong pa nyid dang / mtshan ma med pa dang / smon pa med pas yongs su bsgos pa'i byang chub kyi phyogs kyi chos sum bcu rtsa bdun te/ klu'i bdag po chos bzhi po de dag dang ldan na byang chub sems dpa' </text></item>
<item><p>142b2</p><section>mdo sde</section><text>sgrib pa med pa'i ye shes mthong ba la 'jug pa yin no/ /klu'i bdag po de la sgrib pa med pa'i ye shes mthong ba gang zhe na/ nyon mongs pa thams cad kyang mthong la bag chags kyi mtshams sbyor ba'i rnam pa'i </text></item>
<item><p>142b3</p><section>mdo sde</section><text>nyon mongs pa thams cad kyang yang dag par bcom pa gang yin pa dang / 'khor ba yang mthong la mya ngan las 'das pa la yang yang dag par gzhol ba dang / nyan thos dang / rang sangs rgyas kyi sa yang mthong la byang chub kyi snying </text></item>
<item><p>142b4</p><section>mdo sde</section><text>po la yang yang dag par gzhol ba dang / sems can gyi spyod pa'i rjes su yang 'jug la sems can gyi spyod pa dben par yang shes pa ste/ 'di ni sgrib pa med pa'i ye shes mthong ba zhes bya'o/ /gzhan yang sgrib pa med </text></item>
<item><p>142b5</p><section>mdo sde</section><text>pa'i ye shes mthong ba ni 'dus byas kyi bya ba thams cad kyi rjes su yang 'jug la/ 'dus ma byas pa yang thob pa gang yin pa dang / 'dus byas thams cad kyi nye bar zhi ba yang mthong la 'dus ma byas kyang thob pa'o/ /klu'i </text></item>
<item><p>142b6</p><section>mdo sde</section><text>bdag po byang chub sems dpa' ni 'dus byas la spyod pa na yang 'dus ma byas shes pas sgrib pa med pa la 'dus ma byas pa thob pa la yang 'dus ma byas kyi chos kyis sgrib pa med de/ der sgrib pa med pa'i ye shes gang yin pa </text></item>
<item><p>142b7</p><section>mdo sde</section><text>de ni byang chub sems dpa'i sgrib pa med pa'i ye shes mthong ba zhes bya'o/ /klu'i bdag po chos bzhi dang ldan na byang chub sems dpa' sems can gyi spyod pa dang / bsam pa dang cho ga shes pa yin te/ bzhi gang zhe na/ 'jig </text></item>
<item><p>142b8</p><section>mdo sde</section><text>rten gyi rjes su 'jug pa'i shes pa dang / snyoms par 'jug pa la mkhas pa'i shes pa dang / shes pa dang / bsam pa las su rung ba'i bsam pa dang / sems la dbang byed pa'i thabs te/ klu'i bdag po chos bzhi po de dag dang </text></item>
<item><p>143a1</p><section>mdo sde</section><text>ldan na byang chub sems dpa' sems can gyi spyod pa dang / bsam pa dang cho ga shes pa yin no/ /klu'i bdag po chos lnga dang ldan na byang chub sems dpa' sems can rnams yongs su smin par byed pa </text></item>
<item><p>143a2</p><section>mdo sde</section><text>yin te/ lnga gang zhe na/ bdag gi bde ba la mi lta bas yid yongs su mi skyo ba dang / brtson pa brtan pas sems can la bde ba sbyin pa dang / snying rje chen po dang / sems can rnams kyi spyod pa ji lta ba de lta bu'i </text></item>
<item><p>143a3</p><section>mdo sde</section><text>spyod pa la rjes su 'jug pa dang / gong du yang yon tan khyad par can la yang 'god par byed pa ste/ klu'i bdag po chos lnga po de dag dang ldan na byang chub sems dpa' sems can yongs su smin par byed pa yin no/</text></item>
<item><p>143a4</p><section>mdo sde</section><text>klu'i bdag po chos drug dang ldan na byang chub sems dpa' 'dzin pa dang / klog pa dang / brda sprod pa la mkhas pa yin te/ drug gang zhe na/ gzungs thob pa dang / dran pa dang shes bzhin gyis sgrub pa dang / yang </text></item>
<item><p>143a5</p><section>mdo sde</section><text>dag pa la tshul bzhin du 'jug pa dang / sems kyi rjes su 'jug pa shes pa dang / thogs pa med pa'i spobs pa thob pa dang / dgongs pa'i tshig ston pa'i shes pa la mkhas pa ste/ klu'i bdag po chos </text></item>
<item><p>143a6</p><section>mdo sde</section><text>drug po de dag dang ldan na byang chub sems dpa' 'dzin pa dang / klog pa dang / brda sprod pa la mkhas pa yin no/ /klu'i bdag po chos brgyad dang ldan na byang chub sems dpa' bdud phyir rgol ba bcom pa </text></item>
<item><p>143a7</p><section>mdo sde</section><text>yin te/ brgyad gang zhe na/ sgyu ma'i chos nyid phung po lnga yongs su shes pa dang yang ldan la 'jig tshogs la lta ba'i nyon mongs pa dang bral te/ stong pa nyid la spyod yul ba yang yin pa dang / 'du byed thams </text></item>
<item><p>143a8</p><section>mdo sde</section><text>cad kyi skye ba med par yang rab tu shes la sems can yongs su smin par bya ba'i phyir bsams bzhin du skye bar yang byed pa dang / brtson 'grus brtan pas byang chub kyi bsam pa yang yongs su mi gtong la khams </text></item>
<item><p>143b1</p><section>mdo sde</section><text>gsum pas kyang yid rtag tu skrag pa dang / mngon par 'du byed pa med pa yang mi ltung la thams cad mkhyen pa'i ye shes kyang yongs su tshol ba dang / sems can rnams la yang lta la/ bsod nams kyi tshogs </text></item>
<item><p>143b2</p><section>mdo sde</section><text>kyang sogs pa dang / mi rtag pa'i mtshan nyid la yang yid ches la ye shes kyi tshogs kyang sogs pa dang / nyan thos dang / rang sangs rgyas kyi shes pa la yang ma chags pa ste/ klu'i bdag po chos brgyad po </text></item>
<item><p>143b3</p><section>mdo sde</section><text>de dag dang ldan na byang chub sems dpa' bdud phyir rgol ba bcom pa yin no/ /klu'i bdag po chos bcu dang ldan na byang chub sems dpa' skrag pa dang 'jig pa thams cad dang bral te byang chub sems dpa'i spyad pa spyod </text></item>
<item><p>143b4</p><section>mdo sde</section><text>pa yin te/ bcu gang zhe na/ sbyin pas nye bar brtan pa yin te mtshan gyis legs par brgyan pa dang / tshul khrims la gnas pa yin te ngan song thams cad yang dag par bcad pa dang / bzod pa'i go cha </text></item>
<item><p>143b5</p><section>mdo sde</section><text>bgos pa yin te dbang po ma nyams pa dang / brtson 'grus brtan pa yin te dge ba'i rtsa ba'i tshogs rnams kyis chog mi shes pa dang / bsam gtan la gnas pa yin te cang shes kyi sems dang ldan pa dang / shes </text></item>
<item><p>143b6</p><section>mdo sde</section><text>rab dang ldan pa yin te nyon mongs pa dang bral ba dang / thabs la mkhas pa yin te kun tu yongs su bsngo ba shes pa la mkhas pa dang / so so yang dag par rig pa thob pa yin te don dang chos dang / nges pa'i </text></item>
<item><p>143b7</p><section>mdo sde</section><text>tshig dang spobs pa la mkhas pa dang / gzungs thob pa yin te/ sems can thams cad kyi the tsom gcod pa la mkhas pa dang / sangs rgyas kyis byin gyis brlabs pa yin te dam pa'i chos yongs su </text></item>
<item><p>143b8</p><section>mdo sde</section><text>'dzin pa ste/ klu'i bdag po chos bcu po de dag dang ldan na byang chub sems dpa' skrag pa dang 'jigs pa thams cad dang / bral te byang chub sems dpa'i spyad pa spyod pa yin no/ /klu'i bdag po chos brgyad </text></item>
<item><p>144a1</p><section>mdo sde</section><text>dang ldan na byang chub sems dpa' phyir mi ldog pa'i chos la yang dag par gzhol ba yin te/ brgyad gang zhe na/ ji skad smras pa de bzhin du byed pa dang / bdag gi 'khrul pa la so sor rtog par </text></item>
<item><p>144a2</p><section>mdo sde</section><text>byed kyi gzhan gyi 'khrul pa la mi rtog pa dang / srog gi phyir yang gzhan dag la brnyas par mi byed pa dang / rnyed pa dang bkur sti thob pas kyang mtho bar mi 'dzin la ma thob pas kyang dma' bar mi 'dzin pa dang /</text></item>
<item><p>144a3</p><section>mdo sde</section><text>sems can thams cad la yon gnas kyi sems bskyed de sbyin pa sbyin pa dang / bgo bsha'i ngang tshul can yin te/ chos la slob dpon dpe mkhyud mi byed pa dang / gzhan gyi bde bas dga' ba yin te phrag dog </text></item>
<item><p>144a4</p><section>mdo sde</section><text>dang ser sna dang bral ba dang / sdug pa dang mi sdug pa thams cad yongs su gtong ba la 'gyod pa med pa ste/ klu'i bdag po chos brgyad po de dag dang ldan na byang chub sems dpa' phyir mi ldog pa'i chos la yang </text></item>
<item><p>144a5</p><section>mdo sde</section><text>dag par gzhol ba yin no/ /klu'i bdag po chos lnga dang ldan na byang chub sems dpa' bla na med pa yang dag par rdzogs pa'i byang chub las phyir mi ldog pa yin te/ lnga gang zhe na/ pha rol tu phyin pa thams cad </text></item>
<item><p>144a6</p><section>mdo sde</section><text>yongs su rdzogs pa yin te thabs la mkhas pa dang / chos thams cad ji lta ba la mkhas pa yin te chos zab mo'i tshul la gnas pa dang / mngon par shes pa ma nyams pa yin te sems can thams cad kyi dbang </text></item>
<item><p>144a7</p><section>mdo sde</section><text>po'i rig pa'i cho ga shes pa dang / legs par khong du chud pa shes pa yin te chags pa med par spyod pa dang / zad mi shes pa mngon par sgrub pas kyang rten cing 'brel par 'byung ba la spyod par byed la zag pa thams cad </text></item>
<item><p>144a8</p><section>mdo sde</section><text>kyang zad par byed pa ste/ klu'i bdag po chos lnga po de dag dang ldan na byang chub sems dpa' bla na med pa yang dag par rdzogs pa'i byang chub las phyir mi ldog pa yin no/ /klu'i bdag po chos gsum dang ldan na byang chub </text></item>
<item><p>144b1</p><section>mdo sde</section><text>sems dpa' bzod pa thob pa yin te/ gsum gang zhe na/ sems can yongs su dag par bya ba'i phyir bdag med pa dang / chos yongs su dag par bya ba'i phyir dben pa dang / ye shes yongs su dag par bya </text></item>
<item><p>144b2</p><section>mdo sde</section><text>ba'i phyir chags pa med pa ste gsum po de dag go/ /gzhan yang gsum ste/ sngon gyi mtha' rnam par dag par bya ba'i phyir mi zad pa'i chos nyid dang / phyi ma'i mtha' rnam par dag par bya ba'i phyir mi skye </text></item>
<item><p>144b3</p><section>mdo sde</section><text>ba'i chos nyid dang / da ltar byung ba'i chos rnam par dag par bya ba'i phyir legs par gnas pa'i chos nyid de/ gsum po de dag go/ /klu'i bdag po gzhan yang chos gsum dang ldan na byang chub sems </text></item>
<item><p>144b4</p><section>mdo sde</section><text>dpa'i bzod pa thob pa yin na te/ gsum gang zhe na/ lus yongs su dag par bya ba'i phyir bsod nams kyis nye bar brtan pa dang / ngag yongs su dag par bya ba'i phyir ye shes mtha' yas pa dang / sems </text></item>
<item><p>144b5</p><section>mdo sde</section><text>yongs su dag par bya ba'i phyir ting nge 'dzin la dmigs pa ste/ klu'i bdag po chos gsum po de dag dang ldan na byang chub sems dpa' bzod pa thob pa yin no/ /klu'i bdag po chos bzhi dang ldan na </text></item>
<item><p>144b6</p><section>mdo sde</section><text>byang chub sems dpa' sangs rgyas bcom ldan 'das rnams kyis lung ston par mdzad de/ bzhi gang zhe na/ chos rnams la lhag pa'i bsam pas sgrub pa dang / dkar po rnam par mthong bas spyod pa la spyod </text></item>
<item><p>144b7</p><section>mdo sde</section><text>pa yongs su rdzogs pa dang / sems can gyi bsam pa rnams la ye shes kyi stobs bskyed pa thob pa dang / shin tu med pa'i phyir rang bzhin gyis ma skyes ma byung ba'i chos rnams rab tu shes pa ste/ klu'i bdag </text></item>
<item><p>144b8</p><section>mdo sde</section><text>po chos bzhi po de dag dang ldan na byang chub sems dpa' sangs rgyas bcom ldan 'das rnams kyis lung ston par mdzad do/ /bstan pa 'di bshad pa na lha dang klu dang / gnod sbyin dang / dri za dang lha ma yin dang /</text></item>
<item><p>145a1</p><section>mdo sde</section><text>nam mkha' lding dang / mi 'am ci dang / lto 'phye chen po dang / mi dang mi ma yin pa khrag khrig phrag bcu gnyis ni bla na med pa yang dag par rdzogs pa'i byang chub tu sems skyes so/ /byang chub sems </text></item>
<item><p>145a2</p><section>mdo sde</section><text>dpa' bdun khri nyis stong gis mi skye ba'i chos rnams la bzod pa thob bo/ /dge slong khri bzhi stong ni chos rnams la chos kyi mig rdul med cing dri ma dang bral ba rnam par dag go/ /dge slong ma brgyad stong ni len </text></item>
<item><p>145a3</p><section>mdo sde</section><text>pa med par zag pa rnams las sems rnams par grol lo/ /lha'i bu lnga stong gis ni 'dod chags dang bral ba thob bo/ /stong gsum gyi stong chen po'i 'jig rten gyi khams 'di yang de'i tshe rnam pa drug tu g.yos </text></item>
<item><p>145a4</p><section>mdo sde</section><text>so/ /'jig rten yang snang ba chen pos khyab par gyur to/ /me tog gi char chen po yang bab bo/ /lha'i bu rnams kyis kyang bar snang las sil snyan brgya stong dag dkrol te ched du brjod pa 'di skad kyang ched du brjod de/</text></item>
<item><p>145a5</p><section>mdo sde</section><text>a la la de bzhin gshegs pas ni chos kyi 'khor lo gnyis pa bskor ba 'di chos kyi rnam grangs 'di las bskor to/ /yul bA ra Na sI drang srong smra ba ri dgas kyi nags su chos kyi 'khor lo bskor ba gang yin pa dang /</text></item>
<item><p>145a6</p><section>mdo sde</section><text>chos kyi rnam grangs 'di las bskor ba gang yin pa 'di ni mtshungs so/ /de ci'i phyir zhe na/ 'di ltar chos kyi rnam grangs 'di las sems can dpag tu med grangs med pa'i don mdzad pa'i phyir ro/ /gzhan yang sems </text></item>
<item><p>145a7</p><section>mdo sde</section><text>can gang chos kyi rnam grangs 'di thos pa de dag ni dge ba'i rtsa ba ngan ngon ma yin pa dang ldan pa yin na sems can gang dag /thos nas kyang 'chang bar byed pa lta ci smos te/ de dag gis ni mir skye ba rnyed pa legs par rnyed do/ /</text></item>
<item><p>145a8</p><section>mdo sde</section><text>de dag gis ni de bzhin gshegs pa legs par mthong ngo / /de dag gis ni chos kyi rnam grangs 'di legs par thos so/ /chos kyi tshul gyi rnam pa 'di thos nas bla na med pa yang dag par rdzogs pa'i byang chub tu sems bskyed </text></item>
<item><p>145b1</p><section>mdo sde</section><text>pa gang yin pa de dag gi ngan song thams cad ni bkag par gyur to/ /de dag gi lha dang mir skye ba'i sgo rnams ni phye bar gyur to/ /de dag ni yongs su mya ngan las 'das zin par rig par bya'o/ /zhes brjod do/ /de nas </text></item>
<item><p>145b2</p><section>mdo sde</section><text>bcom ldan 'das kyis lha'i bu de dag la legs so zhes bya ba byin te/ grogs po dag legs so legs so/ /khyed kyis tshig 'di legs par smras so/ /mdo sde'i tshig bstan pa 'di lta bu dag la dga' ba thob pa'i sems </text></item>
<item><p>145b3</p><section>mdo sde</section><text>can gang yin pa de dag ni sangs rgyas kyis byin gyis brlabs pa dang / theg pa chen pos 'dul ba yin no/ /sems can de dag ni sangs rgyas kyi ye shes kyis thugs su chud pa dang / phyir mi ldog pa'i phyag rgyas btab pa </text></item>
<item><p>145b4</p><section>mdo sde</section><text>yin no/ /chos kyi rnam grangs 'di la dga' ba thob pa gang yin pa'i sems can de dag ni de bzhin gshegs pa'i ye shes 'ba' shig la/ yang dag par gzhol ba ma gtogs pa de dag 'gro bar mi 'gyur na gang dag bsngags </text></item>
<item><p>145b5</p><section>mdo sde</section><text>pa thos nas 'dzin par byed pa dang / de bzhin nyid du sgrub pa rnams lta ci smos/ klu'i rgyal po rgya mtshos zhus pa las gleng bzhi'i le'u ste dang po'o// // bam po gnyis pa/ de nas klu'i rgyal po </text></item>
<item><p>145b6</p><section>mdo sde</section><text>rgya mtshos bshad pa 'di thos nas/ tshim zhing mgu la yi rangs te rab tu dga' zhing dga' ba dang yid bde ba skyes nas/ rgya mtsho'i gnas rnam par dag par byed pa'i rin po che'i bkod pa kun tu 'od zer 'byung ba'i 'od can zhes bya ba'i nor </text></item>
<item><p>145b7</p><section>mdo sde</section><text>bu rin po che chen po stong gsum gyi stong chen po'i 'jig rten gyi khams ri ba gang yin pa de bcom ldan 'das la chos kyi dgab par phul lo/ /nor bu rin po che de'i 'od kyis kyang nyi ma dang zla ba gnyis kyi 'od mog mog por byas so/ /'khor </text></item>
<item><p>145b8</p><section>mdo sde</section><text>thams cad kyang ngo mtshar tu gyur nas/ bcom ldan 'das la phyag 'tshal zhing tshig 'di skad du a la la sangs rgyas byung ba ni ngo mtshar che ste/ de byung bas ni 'di ltar ya mtshan du rung zhing rmad du byung ba'i chos dag kyang snang ngo zhes smras so/ /</text></item>
<item><p>146a1</p><section>mdo sde</section><text>de nas klu'i rgyal po rgya mtshos bcom ldan 'das la mngon par dgab pa byas nas 'di skad ces gsol to/ /bcom ldan 'das dge ba'i rtsa ba 'dis na bdag sangs rgyas kyi sku'i 'od dri ma ma mchis </text></item>
<item><p>146a2</p><section>mdo sde</section><text>pa thob par gyur cig /'od des kyang phyogs bcu'i sangs rgyas kyi zhing thams cad snang bar gyur cig /sems can gang la 'od des phog pa de dag kyang nyon mongs pa thams cad kyis gnod par ma gyur cig /</text></item>
<item><p>146a3</p><section>mdo sde</section><text>de bzhin gshegs pa'i smin mtshams kyi mdzod spu ci 'dra ba de lta bu yang bdag gis thob par gyur cig /byang chub kyi lam shes pa sgrib pa ma mchis pa yang thob par gyur cig /lam shes pa des kyang sems </text></item>
<item><p>146a4</p><section>mdo sde</section><text>can lam log pa la zhugs pa rnams yang dag pa'i lam la 'god par gyur cig /bcom ldan 'das gzhan yang ji ltar na byang chub sems dpa' mun pa mun nag dang bral te/ lam shes pa thob par </text></item>
<item><p>146a5</p><section>mdo sde</section><text>'gyur lags/ de skad ces gsol pa dang / bcom ldan 'das kyis klu'i rgyal po rgya mtsho la 'di skad ces bka' stsal to/ /klu'i rgyal po 'di la byang chub sems dpa' shes rab kyi dbang gis byung ba/</text></item>
<item><p>146a6</p><section>mdo sde</section><text>shes rab kyi sgron ma lag na thogs pa/ shes rab kyi shes pa can/ shes rab kyi sngon du 'gro ba/ shes rab kyi mtshon cha can/ shes rab kyi bya ba byed pa de ni shes rab kyi gnas la gnas nas sbyin pa sbyin </text></item>
<item><p>146a7</p><section>mdo sde</section><text>par byed/ tshul khrims srung bar byed/ bzod pa sgom par byed/ brtson 'grus rtsom par byed/ bsam gtan snyoms par 'jug par byed/ chos rnams lhag par mthong bar byed/ sems can rnams </text></item>
<item><p>146a8</p><section>mdo sde</section><text>yongs su smin par byed do/ /klu'i bdag po de la ji ltar na byang chub sems dpa' shes rab kyi gnas la gnas nas sbyin pa sbyin par byed ce na/ klu'i bdag po 'di la sbyin pa mnyam pa nyid kyis bdag mnyam pa nyid </text></item>
<item><p>146b1</p><section>mdo sde</section><text>do/ /bdag mnyam pa nyid kyi sems can mnyam pa nyid do/ /sems can mnyam pa nyid kyi chos mnyam pa nyid do/ /chos mnyam pa nyid kyis byang chub mnyam pa nyid de/ mnyam pa nyid 'di dag kyang mi spong la sbyin pa yang </text></item>
<item><p>146b2</p><section>mdo sde</section><text>sbyin par byed de/ sbyin pa de yang nyon mongs pa'i dbang gis sbyin par mi byed do/ /des de ji lta ji ltar yongs su 'jal ba de kho na bzhin du nyon mongs pa thams cad yongs su gtong bar byed de/ nyon mongs pa </text></item>
<item><p>146b3</p><section>mdo sde</section><text>thams cad yongs su gtong ba dang / lta ba'i rnam pa thams cad nye bar zhi ba dang / rtsod pa thams cad 'dor ba gang yin pa de ni gtong ba'i mchog yin te/ klu'i bdag po 'di ni byang chub sems dpa' shes </text></item>
<item><p>146b4</p><section>mdo sde</section><text>rab kyi gnas la gnas pa'i sbyin pa yongs su gtong ba'o/ /de la byang chub sems dpa' shes rab kyi gnas la gnas pa'i tshul khrims gang zhe na/ lus dang ngag dang sems dben par mthong ba gang yin pa </text></item>
<item><p>146b5</p><section>mdo sde</section><text>de ni tshul khrims yongs su srung ba ste/ lus dang ngag dang sems la yang mi rten/ 'jig rten 'di la yang mi rten/ 'jig rten pha rol la yang mi rten/ nang la yang mi rten/ phyi rol la yang mi rten/ phung po </text></item>
<item><p>146b6</p><section>mdo sde</section><text>la yang mi rten/ khams la yang mi rten/ skye mched la yang mi rten/ byang chub la yang mi rten/ mya ngan las 'das pa la yang mi rten/ chos thams cad la yang mi rten par tshul khrims srung bar byed la/ tshul </text></item>
<item><p>146b7</p><section>mdo sde</section><text>khrims des kyang rlom sems su mi byed cing shin tu rlom sems su mi byed pa 'di ni/ byang chub sems dpa' shes rab kyi gnas la gnas pa'i tshul khrims shes bya'o/ /de la byang chub sems dpa' shes rab kyi </text></item>
<item><p>146b8</p><section>mdo sde</section><text>gnas la gnas pa'i bzod pa gang zhe na/ bzod pa gang sgom pa na bdag dang sems can dang / srog dang gang zag tu mi dmigs shing / ngar 'dzin pa dang / nga yir 'dzin pa la yang mi gnas pa de ni nang dag pa dang / sems </text></item>
<item><p>147a1</p><section>mdo sde</section><text>can dag pa dang / chos thams cad dag pas bzod pa sgom pa yin te/ de ni bzod pa yang sgom la/ chos gang yang sgom par mi byed/ mi sgom par yang mi byed la/ chos gang yang bskyed pa'i phyir ram </text></item>
<item><p>147a2</p><section>mdo sde</section><text>dgag par bya ba'i phyir yang sgom par mi byed/ chos gang yang zad par bya ba'i phyir ram/ nye bar zhi bar bya ba'i phyir yang sgom par mi byed/ sems can bdag med pa dang / sems can dben pas kyang mi skrag mi </text></item>
<item><p>147a3</p><section>mdo sde</section><text>dngang dngang bar mi 'gyur la bzod pa de yang lus la dmigs pa dang / ngag la dmigs pa dang / sems la dmigs pas bzod par mi byed pa dang / de lus bshig pa 'am/ yan lag dang / nying lag rnams </text></item>
<item><p>147a4</p><section>mdo sde</section><text>gcod pa na rtswa dang / shing dang rtsig pa dang 'dra bar so sor rtog cing bzod pa dang / de gzhan gyis ngan du smras pa thos na ngag ya ma brla dang ngag gsob dang ngag gsog dang / ngag gzung du med pa dang / ngag zhi ba dang / ngag </text></item>
<item><p>147a5</p><section>mdo sde</section><text>mi gnas par shes nas bzod pa dang / de sems rnyog pa med pa dang / sems gsar ma yin pa dang / sems rnying ma yin pa dang / gcig la gcig mtshams sbyor ba med pa dang / skad cig gis 'jig pas </text></item>
<item><p>147a6</p><section>mdo sde</section><text>med par 'gyur bar so sor rtog cing bzod la/ mtshams sbyor ba med par mthong ba 'di ni byang chub sems dpa' shes rab kyi gnas la gnas pa'i bzod pa zhes bya'o/ /de la byang chub sems dpa' shes rab </text></item>
<item><p>147a7</p><section>mdo sde</section><text>kyi gnas la gnas pa'i brtson 'grus gang zhe na/ byang chub sems dpa' dge ba'i rtsa ba thams cad rnam par 'phel bar bya ba'i phyir brtson 'grus kyang rtsom la/ brtson 'grus rnam par 'phel ba des kyang </text></item>
<item><p>147a8</p><section>mdo sde</section><text>chos kyi dbyings rnam par 'phel ba dang yongs su 'grib pa yang dag par rjes su mi mthong ba gang yin pa dang / des chos thams cad chos kyi dbyings su yang dag par 'du bar rig nas chos gang yang bden par </text></item>
<item><p>147b1</p><section>mdo sde</section><text>yongs su grub par yang dag par rjes su mi mthong la/ mi bden pa phyin ci log la 'jig rten gnas pa yang mthong ba dang / des de ltar shes rab rnam par dag pa'i sgo nas chos thams cad la rnam par lta ba na </text></item>
<item><p>147b2</p><section>mdo sde</section><text>chos rnams 'phel bar yang mi byed/ 'grib pa yang mi byed pa dang / chos thams cad spungs pa'i rang bzhin ma yin pa dang / yul na mi gnas pa dang / phyogs na mi gnas pa dang / gang nas kyang mi 'ong ba dang /</text></item>
<item><p>147b3</p><section>mdo sde</section><text>gang du yang mi 'gro bar rab tu shes te/ de de lta bu'i chos dang ldan pas phyin ci log pa yang dag pa ji lta ba bzhin du yongs su shes par bya ba'i phyir/ sems can rnams la chos ston pa'i brtson 'grus rtsom la/</text></item>
<item><p>147b4</p><section>mdo sde</section><text>sems can de dag kyang yang dag par mi dmigs te/ sems can mi dmigs pa gang yin pa de nyid de'i chos thams cad mi dmigs pa'o/ /de ci'i phyir zhe na/ sems can la ma gtogs pa'i chos gang yang </text></item>
<item><p>147b5</p><section>mdo sde</section><text>med pa la/ chos la ma gtogs pa'i sems can rnams kyang med mod kyi/ 'on kyang chos kyi ngo bo nyid gang yin pa de ni bdag gi ngo bo nyid do/ /bdag gi ngo bo nyid gang yin pa de ni chos thams cad kyi ngo bo nyid do/ /</text></item>
<item><p>147b6</p><section>mdo sde</section><text>chos thams cad kyi ngo bo nyid gang yin pa de ni sangs rgyas kyi chos rnams kyi ngo bo nyid do/ /ngo bo nyid mnyam pa nyid 'dis sangs rgyas kyi chos thams cad tshol ba gang yin pa dang / btsal nas kyang chos kyang mi dmigs/</text></item>
<item><p>147b7</p><section>mdo sde</section><text>chos ma yin pa yang mi dmigs pa dang / tshol ba na yang gang gis btsal ba dang / gang btsal ba dang / sus btsal ba de dag thams cad mi dmigs pa 'di ni byang chub sems dpa' shes rab kyi gnas la gnas pa'i brtson 'grus </text></item>
<item><p>147b8</p><section>mdo sde</section><text>shes bya'o/ /de la byang chub sems dpa' shes rab kyi gnas la gnas pa'i bsam gtan gang zhe na/ bsam gtan rnams la yang snyoms par 'jug la/ mnyam pa nyid las kyang nyams par yang mi 'gyur/ phun sum </text></item>
<item><p>148a1</p><section>mdo sde</section><text>tshogs par yang mi 'gyur ba gang yin pa dang / de bsam gtan kyang bsam gtan du byed la/ chos gang yang skyed par yang mi byed/ 'bri bar yang mi byed pa dang / yul thams cad la yang mi rten par </text></item>
<item><p>148a2</p><section>mdo sde</section><text>bsam gtan byed la/ chos thams cad dang 'thun pa dang mi 'thun pa med par yang bsam gtan byed pa dang / lus dang sems kyis kyang bsam gtan gyi yan lag dang / bsam gtan gyi bsam pa dang / bsam </text></item>
<item><p>148a3</p><section>mdo sde</section><text>gtan gyi sbyor ba de dag mngon par sgrub par mi byed pa dang / de snyoms par 'jug pa na ci nas de bzhin nyid dang / yang dag pa'i mtha' dang / chos kyi dbyings kyis snyoms par 'jug pa de lta bus snyoms par 'jug pa </text></item>
<item><p>148a4</p><section>mdo sde</section><text>dang / de sems can thams cad mnyam pa nyid dang / chos thams cad la sgro mi 'dogs pas snyoms par 'jug ste/ de de ltar ting nge 'dzin sgom pa'i sbyor ba na nang dang phyi rol gyi lus dang sems la yang mi </text></item>
<item><p>148a5</p><section>mdo sde</section><text>gnas la/ phyi rol gyi yul la yang sems mi gnas pa de ni mi gnas pa'i rnam par shes pa ste/ dmigs pa can gyi rang bzhin gyi snyoms par 'jug pa thams cad kya zil kyis gnon la/ phyi rol gyi </text></item>
<item><p>148a6</p><section>mdo sde</section><text>drang srong mngon par shes pa lnga dang ldan pa rnams dang / nyan thos dang / rang sangs rgyas thams cad dang / bsam gtan dang / bsam gtan la snyoms par 'jug pa thams cad kyang zil kyis gnon to/ /de dge ba'i </text></item>
<item><p>148a7</p><section>mdo sde</section><text>rtsa ba rnams dang / bsam gtan de dag kyang shes rab kyi shas che ba dang / lta ba'i nyon mongs pa dang bral ba yin la/ byang chub tu yongs su bsngos pa yang yin pa dang / sems can yongs su smin par byed pa yang sgrub </text></item>
<item><p>148a8</p><section>mdo sde</section><text>pa yin te/ de lta bas na de bzhin gshegs pa ni snyoms par 'jug pa gcig gis yongs su mya ngan las 'da' ba'i mtha'i bar du thug par mdzad de/ 'di ni byang chub sems dpa' shes rab kyi gnas la gnas pa'i bsam </text></item>
<item><p>148b1</p><section>mdo sde</section><text>gtan no/ /de la byang chub sems dpa' shes rab kyi gnas la gnas pa'i chos lhag par mthong ba gang zhe na/ des chos gang lhag par mthong ba de dag shes rab kyi mig kho nas lhag par mthong gi/ sha'i mig </text></item>
<item><p>148b2</p><section>mdo sde</section><text>dang / lha'i mig gis chos de dag lhag par mthong ba ma yin no/ /de dag zhi ba kho nar lhag par mthong gi ma zhi bar lhag par mthong ba ma yin no/ /de bzhin du chos rnams rgyu ba med pa dang / gnas pa med pa </text></item>
<item><p>148b3</p><section>mdo sde</section><text>dang / dben pa dang / yongs su grub pa med par lhag par mthong ngo / /de ltar mthong ba gang yin pa de ni chos thams cad lhag par mthong ba'o/ /des chos thams cad lhag par mthong ba na gal te chos 'ga' zhig </text></item>
<item><p>148b4</p><section>mdo sde</section><text>mthong na ni lhag mthong ma yin te/ de ci'i phyir zhe na/ chos mthong bas ni lhag mthong skyes pa ma yin la/ shes pa ni mi shes pa yin pa'i phyir ro/ /ma mthong ba ni chos lhag par mthong ba yin la/ bdag </text></item>
<item><p>148b5</p><section>mdo sde</section><text>ma mthong ba dang / sems can ma mthong ba dang / srog dang / gso ba dang / skyes bu dang / gang zag ma mthong ba ni chos lhag par mthong ba yin te/ de ltar na byang chub sems dpa' ni chos de dag kyang </text></item>
<item><p>148b6</p><section>mdo sde</section><text>ji lta ba bzhin du mthong la/ sems can rnams kyang phyin ci log tu gyur par mthong nas/ de'i tshe byang chub sems dpa' de kye ma chos 'di dag ni 'di ltar dag na sems can 'di dag ni/ kun nas nyon </text></item>
<item><p>148b7</p><section>mdo sde</section><text>mongs so snyam nas sems can rnams la snying rje chen po skye'o/ /de bas na de sems can rnams rab tu grol bar bya ba'i phyir/ snying brtse ba chen po skyed do/ /sems can de dag kyang rtag tu sems can med pa kho na ste/</text></item>
<item><p>148b8</p><section>mdo sde</section><text>'di ni byang chub sems dpa' shes rab kyi gnas la gnas pa'i chos lhag par mthong ba'o/ /de la byang chub sems dpa' shes rab kyi gnas la gnas pa'i sems can yongs su smin par bya ba gang zhe na/ klu'i </text></item>
<item><p>149a1</p><section>mdo sde</section><text>bdag po 'di la byang chub sems dpa' ni sems can med pa'i phyir/ sems can rnams yongs su smin par byed do/ /sems can bdag med pa dang / sems can la sems can med pa dang / sems </text></item>
<item><p>149a2</p><section>mdo sde</section><text>can dben pa dang / sems can rang bzhin gyis sems can du brjod pa tsam du zad pa dang / sems can du gdags pa tsam du zad pa dang / sems can stong pa dang / sems can mtshan ma med pa dang / sems can smon </text></item>
<item><p>149a3</p><section>mdo sde</section><text>pa med pa dang / sems can mngon par 'du byed pa med pa dang / sems can ji lta ba bzhin ma yin pa dang / sems can ma skyes pa dang / sems can ma byung ba dang / sems can rnam par dag pa'i phyir sems can </text></item>
<item><p>149a4</p><section>mdo sde</section><text>rnams yongs su smin par byed de/ de yang bdag gzhig pa'i phyir ma yin/ sems can gzhig pa'i phyir ma yin/ srog dang / gso ba dang / skyes bu dang / gang zag gzhig pa'i phyir ma yin/ dngos po gzhig pa'i </text></item>
<item><p>149a5</p><section>mdo sde</section><text>phyir ma yin/ rdzas gzhig pa'i phyir ma yin gyi klu bdag po sems can de dag gi ngo bo nyid ji lta ba de kho na bzhin du yongs su smin par byed do/ /sems can rnams kyi ngo bo nyid ji lta bu zhe na/ 'di lta ste/ rang bzhin </text></item>
<item><p>149a6</p><section>mdo sde</section><text>gyis bdag med pa'i ngo bo nyid ni ngo bo nyid med pa'o/ /ngo bo nyid med pa ni sems can rnams kyi ngo bo nyid do/ /sems can rnams kyi ngo bo nyid gang yin pa'i ngo bo nyid de nyid ni/ chos thams cad kyi ngo bo nyid do/ /chos </text></item>
<item><p>149a7</p><section>mdo sde</section><text>thams cad kyi ngo bo nyid gang yin pa de nyid ni sangs rgyas kyi chos thams cad kyi ngo bo nyid de/ de bas na chos thams cad ni sangs rgyas kyi chos shes bya'o/ /klu'i bdag po chos thams cad ces bya ba ni ming tsam du zad de/</text></item>
<item><p>149a8</p><section>mdo sde</section><text>ming de yang ming du mi dmigs so/ /klu'i bdag po chos thams cad ces bya ba bstan pa ni chos ma yin pa bstan pa yin no/ /de ci'i phyir zhe na/ ci tsam du chos tha snyad du byed pa de tsam du chos ma yin pa'i phyir ro/ /</text></item>
<item><p>149b1</p><section>mdo sde</section><text>de la chos gang brjod pa de dag thams cad ni chos ma yin pa kho na'o/ /klu'i bdag po chos nyid dang chos kyi dbyings ni rang bzhin gyis brjod pa 'am smra bar mi nus te/ 'di ltar chos kyi dbyings kyi rang bzhin brjod du med </text></item>
<item><p>149b2</p><section>mdo sde</section><text>pa dang / chos thams cad chos kyi dbyings kyi rang bzhin can yin te/ de lta bas na chos thams cad brjod par mi nus so/ /klu'i bdag po sangs rgyas kyi chos 'di dag ni rnam grangs 'di dang tshul 'dis bstan </text></item>
<item><p>149b3</p><section>mdo sde</section><text>mod kyi/ 'on kyang sangs rgyas kyi chos de dag ni sgra'i rnam par rig par byed kyis rnam par rig par bya ba ma yin no/ /klu'i bdag po sangs rgyas kyi chos rnams ni 'dus byas dang / 'dus ma byas kyi chos rnams </text></item>
<item><p>149b4</p><section>mdo sde</section><text>kyis rnam par rig par bya ba ma yin/ gdags par bya ba ma yin no/ /de ci'i phyir zhe na/ klu'i bdag po 'dus byas dang / 'dus ma byas la ma gtogs par gang gzhan du bgrang du rung ba'i chos ci yang med </text></item>
<item><p>149b5</p><section>mdo sde</section><text>mdo/ /gsol pa bcom ldan 'das 'o na sangs rgyas kyi chos rnams 'dus ma bgyis pa lags sam/ de bzhin gshegs pa yang de lta bu lags sam/ bcom ldan 'das kyis bka' stsal pa/</text></item>
<item><p>149b6</p><section>mdo sde</section><text>klu'i bdag po de de bzhin no/ /de de bzhin te/ sangs rgyas kyi chos rnams kyang 'dus ma byas pa'o/ /de bzhin gshegs pa yang 'dus ma byas pa'o/ /klu'i bdag po de la ji snyam du sems/ 'dus </text></item>
<item><p>149b7</p><section>mdo sde</section><text>ma byas pa la gdags pa ci yang yod dam/ gsol pa bcom ldan 'das de ni ma lags so/ /bcom ldan 'das kyis bka' stsal pa/ klu'i bdag po rnam grangs 'dis kyang khyod kyis ji ltar sangs rgyas kyi </text></item>
<item><p>149b8</p><section>mdo sde</section><text>chos rnams par rig par bya ba ma yin pa dang / gdags par bya ba ma yin pa de ltar rig par bya'o/ /sangs rgyas kyi chos rnams ji lta ba bzhin du chos thams cad kyang de dang 'dra'o/ /klu'i bdag po sems can </text></item>
<item><p>150a1</p><section>mdo sde</section><text>rnams la de bzhin gshegs pa'i thugs rje chen po ji tsam du bstan pa la ltos/ 'di ltar rnam par rig par bya ba ma yin pa dang / gdags par bya ba ma yin pa'i chos rnams ming dang brdas 'dogs </text></item>
<item><p>150a2</p><section>mdo sde</section><text>par mdzad de/ chos 'di dag ni zag pa dang bcas pa'o/ /chos 'di dag ni zag pa med pa'o de bzhin du 'jig rten pa rnams dang / 'jig rten las 'das pa rnams dang / kha na ma tho ba dang bcas pa rnams dang /</text></item>
<item><p>150a3</p><section>mdo sde</section><text>kha na ma tho ba med pa rnams dang / 'dus byas rnams dang / 'dus ma byas rnams dang / kun nas nyon mongs pa'i phyogs dang mthun pa rnams dang / rnam par byang ba'i phyogs dang mthun pa rnams dang / bsten par </text></item>
<item><p>150a4</p><section>mdo sde</section><text>bya ba rnams dang / yongs su spang bar bya ba rnams dang / gdags par bya ba rnams dang / bzhag par bya ba rnams dang / so so'i skye bo'i chos rnams/ dang / slob pa'i chos rnams dang / mi slob pa'i chos </text></item>
<item><p>150a5</p><section>mdo sde</section><text>rnams dang / rang sangs rgyas kyi chos dang / byang chub sems dpa'i chos rnams dang / sangs rgyas kyi chos rnams 'dogs par mdzad de/ klu'i bdag po de ltar na de bzhin gshegs pa ni de ltar chos rnam par bzhag pa </text></item>
<item><p>150a6</p><section>mdo sde</section><text>bstan pa yang ston par mdzad la/ chos gang la yang mtshan mar yang dag par rjes su mi gzigs so/ /klu'i bdag po dper na mi la la zhig skyes la/ des nam mkha'i khams gzugs med cing bstan du med pa </text></item>
<item><p>150a7</p><section>mdo sde</section><text>'di la tshon rtsi thams cad kyis ri mor bris te/ lha'i gzugs rnams kyang der bstan/ mi'i gzugs rnams dang / rta dang / glang po che dang / shing rta dang / dpung bu chung dang / bzhon pa rnams kyang der bstan na/</text></item>
<item><p>150a8</p><section>mdo sde</section><text>klu'i bdag po 'di ji snyam du sems/ ci mi de dka' ba byed pa yin nam/ gsol pa bcom ldan 'das dka' ba bgyid pa lags so/ /bde bar gshegs pa dka' ba bgyid pa lags so/ /bcom ldan 'das </text></item>
<item><p>150b1</p><section>mdo sde</section><text>kyis bka' stsal pa/ klu'i bdag po de bas na gang gzugs med cing bstan du med pa/ gzung du med pa/ yi ge med pa/ brjod du med pa'i chos 'di sems can gzhan rnams dang / gang zag gzhan rnams rang /</text></item>
<item><p>150b2</p><section>mdo sde</section><text>gang zag gzhan rnams la brda sprad cing yi ge rnams kyis mtshon te/ thabs sna tshogs kyis go bar byas pa de/ de bzhin gshegs pas ches dka' ba mdzad pa yin no/ /klu'i bdag po de bas kyang gang dag </text></item>
<item><p>150b3</p><section>mdo sde</section><text>'di ltar bstan pa'i chos 'di dag la mos par 'gyur ba 'am/ 'jug par 'gyur ba de dag ni ches ngo mtshar che ba byed pa yin no/ /klu'i bdag po gzhan yang zab mo'i tshul 'di la 'jug pa'i sems can gang </text></item>
<item><p>150b4</p><section>mdo sde</section><text>yin pa de dag ni sngon gyi de bzhin gshegs pa rnams la yongs su sbyang ba byas pa yin te/ de dag la ni bdud sdig can gyis kyang klags mi rnyed do/ /klu'i bdag po ngas mngon par shes pa 'das pa'i dus na/</text></item>
<item><p>150b5</p><section>mdo sde</section><text>sangs rgyas bcom ldan 'das tshad med pa ngas mnyes par byas te/ mchod pa yang byas/ de dag gi bstan pa la yang nga rab tu byung ste/ tshangs par spyod pa yang spyad na/ 'on kyang de bzhin gshegs pa de </text></item>
<item><p>150b6</p><section>mdo sde</section><text>dag gis nga la 'di ltar zab cing 'di ltar rgyu ba chad pa'i chos ma bstan te/ gzhan du na sbyor ba'i gtam nyi tshe dang / sbyin pa dang / dul ba dang / legs par sdom pa dang / des pa'i gtam nyi tshe dang / tshul khrims </text></item>
<item><p>150b7</p><section>mdo sde</section><text>dang / thos pa dang / gtong ba dang / bzod pa dang / brtson 'grus dang / bag yod pa'i gtam nyi tshe dang / tshangs par spyad pa dang / sbyangs pa'i yon tan dang yo byad bsnyungs pa'i gtam nyi tshe bstan to/ /de ci'i </text></item>
<item><p>150b8</p><section>mdo sde</section><text>phyir zhe na/ 'di ltar yongs su sbyang ba ma byas pa'i phyir ro/ /klu'i bdag po gang gi tshe nga yongs su sbyang ba byas par gyur de'i tshe ni ngas de bzhin gshegs pa mar me mdzad chen po las zab mo'i chos kyi tshul 'di thos so/ /</text></item>
<item><p>151a1</p><section>mdo sde</section><text>thos nas kyang nga mi mthun pa'i chos rnams la bzod pa skyes so/ /klu'i bdag po de lta bas na rnam grangs 'dis kyang khyod kyis 'di ltar zab cing nga'o snyam pa'i nga rgyal las rnam par </text></item>
<item><p>151a2</p><section>mdo sde</section><text>grol ba yongs su rtog pas byas pa/ rgyu dang rkyen las byung ba/ sems can dang srog dang / gso ba dang / gang zag tu rtog pa med pa'i chos rnams la mos pa dang / dad pa dang 'dzin pa dang / gzhan dag </text></item>
<item><p>151a3</p><section>mdo sde</section><text>la yang brda sprod par byed pa'i sems can rnams kyi phan pa dang bde ba'i don la zhugs pa/ gang gis stong gsum gyi stong chen po'i 'jig rten gyi khams na sems can lha rnams dang / mi rnams kyi bde ba'i </text></item>
<item><p>151a4</p><section>mdo sde</section><text>yo byad ji snyed yod pa'i bde ba'i yo byad de snyed sems can re re la byin na/ klu'i bdag po 'di ji snyam du sems/ ci byang chub sems dpa' des sems can de dag la bde ba'i yo byad mang po byin pa yin nam/ gsol </text></item>
<item><p>151a5</p><section>mdo sde</section><text>pa bcom ldan 'das mang lags so/ /bde bar gshegs pa mang lags so/ /bcom ldan 'das kyis bka' stsal pa/ klu'i bdag po byang chub sems dpas sems can de dag la bde ba'i yo byad de snyed bya </text></item>
<item><p>151a6</p><section>mdo sde</section><text>ba gang yin pa dang / de dag la mi rtag pa dang ldan pa tshig gcig tsam bstan tam/ sdug bsngal ba dang ldan pa 'am/ bdag med pa dang ldan pa 'am/ zhi ba dang ldan pa 'am/ stong pa nyid dang ldan pa 'am/ mtshan </text></item>
<item><p>151a7</p><section>mdo sde</section><text>ma med pa dang ldan pa 'am/ smon pa med pa dang ldan pa 'am/ sems can med pa dang / srog med pa dang / gso ba med pa dang / gang zag med pa dang ldan pa 'am ma skyes ma byung ba dang ldan pa tshig gcig tsam bstan na/</text></item>
<item><p>151a8</p><section>mdo sde</section><text>de nyid des bde ba'i yo byad de bas ches mang du byin pa yin te/ bsod nams kyang ches mang du 'phel bar 'gyur ro/ /de ci'i phyir zhe na/ klu'i bdag po 'dus byas kyi bde ba'i yo byad thams cad ni sems can rnams kyis </text></item>
<item><p>151b1</p><section>mdo sde</section><text>sngon myong zin kyi 'dus ma byas kyi bde ba'i yo byad ni sems can rnams kyis sngon ma myong ba'i phyir ro/ /klu'i bdag po de la 'di ltar zab pa'i chos 'di dag thos pa gang yin pa 'di ni 'dus ma byas kyi bde ba'i yo byad </text></item>
<item><p>151b2</p><section>mdo sde</section><text>pa yin te/ de bas na klu'i bdag po byang chub sems dpa' bdag gi don dang / gzhan gyi don yongs su rdzogs par byed 'dod pa rnams kyis ni chos zab mo rnams la brtson par bya'o/ /klu'i bdag po byang chub sems dpa' </text></item>
<item><p>151b3</p><section>mdo sde</section><text>'khor gyi nang du 'ongs la/ 'khor gyi nang du 'dug nas zab mo'i gtam gyi bar chad byed de/ gtam sna tshogs gleng ba gang yin pa de ni dam pa'i chos nub par bya ba'i phyir brtson pa yin na/ de ci'i phyir zhe na/ 'dzam </text></item>
<item><p>151b4</p><section>mdo sde</section><text>bu'i gling 'dir ji srid du zab mo'i chos grags pa de srid du dam pa'i chos nub par mi 'gyur ba'i phyir ro/ /klu'i bdag po gzhan yang mi chos 'dod de/ chos nyan pa ni nyung la mi ma yin pa'i chos nyan pa ni mang ste/ der dam </text></item>
<item><p>151b5</p><section>mdo sde</section><text>pa'i chos smra ba po gang gis zab mo'i gtam ni 'chab par byed la gtam sna tshogs ni/ gleng bar byed na der zab mo la mos pas lha rnams yi ma rangs par gyur te/ 'di skad du rigs kyi bu 'di ni gang kho na la 'jig </text></item>
<item><p>151b6</p><section>mdo sde</section><text>rten pa nyon mongs pa spyod pa de nyid kyi 'jig rten pa'i gtam gleng zhing 'dug ste/ kye re ngan 'di na sangs rgyas kyi gsung mi grag go zhes tshig ngan 'thon nas de dag 'khor de dag la mi dga' ste/ 'dong bar byed do/ /</text></item>
<item><p>151b7</p><section>mdo sde</section><text>smon lam gyi le'u ste gnyis pa'o// // de nas bcom ldan 'das la/ klu'i rgyal po rgya mtshos 'di skad ces gsol to/ /bcom ldan 'das ci 'jig rten pa'i sbyin pa dang / dul ba dang / legs par sdom </text></item>
<item><p>151b8</p><section>mdo sde</section><text>pa dang / des pa'i gtam dang / rab tu 'byung ba dang / nges par 'byung ba'i gtam dang / tshangs par spyod pa dang / tshul khrims dang / thos pa dang bag yod pa dang / sbyangs pa'i yon tan dang / yo byad bsnyungs pa'i gtam sangs </text></item>
<item><p>152a1</p><section>mdo sde</section><text>rgyas kyi gsung ma lags sam/ bcom ldan 'das kyis bka' stsal pa/ klu'i bdag po chos gang sangs rgyas bcom ldan 'das rnams 'byung bar 'gyur ba dang / 'gog par 'gyur ba'i phyir skye </text></item>
<item><p>152a2</p><section>mdo sde</section><text>ba ma yin pa khams gsum na spyod pa nges par 'byung bar 'gyur ba ma yin pa de dag thams cad ni 'jig rten pa'i yin gyi/ de dag ni sangs rgyas kyi gsung ma yin no/ /de dag kyang gang zhe na/ bsam gtan bzhi </text></item>
<item><p>152a3</p><section>mdo sde</section><text>dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / dge ba bcu'i las kyi lam rnams dang / 'jig rten pa'i sbyin pa dang / tshul khrims dang / bzod </text></item>
<item><p>152a4</p><section>mdo sde</section><text>pa dang / brtson 'grus dang / bsam gtan dang / shes rab shes pa dang / yi ge dang / grangs dang / bgrang ba dang / lag rtsis shes pa dang / 'byung khungs shes pa dang / sngags dang / sman dang gso ba shes pa </text></item>
<item><p>152a5</p><section>mdo sde</section><text>dang / las dang bzo'i gnas shes pa dang / mtshan ma dang bcas pa dang / ched du bya ba dang bcas pa dang / zang zing dang bcas pa dang / rgyu ba dang bcas pa dang / rdzas dang bcas pa shes pa dang / 'jig rten pa dang /</text></item>
<item><p>152a6</p><section>mdo sde</section><text>khams gsum na spyod pa gang yin pa de dag ni sangs rgyas kyi gsung ma yin no/ /klu'i bdag po sangs rgyas bcom ldan 'das rnams 'byung bar 'gyur ba'i chos sngon ma thos pa las thos pa gang dag yin pa 'di </text></item>
<item><p>152a7</p><section>mdo sde</section><text>lta ste mi rtag pa'i don dang / sdug bsngal ba'i don dang / bdag med pa'i don dang / zhi ba'i don dang / sdug bsngal yongs su shes pa'i don dang / kun 'byung ba spong ba'i don dang / 'gog pa mngon sum du bya ba'i don dang /</text></item>
<item><p>152a8</p><section>mdo sde</section><text>lam sgom pa'i don dang / stong pa nyid sgom pa'i don dang / mtshan ma med pas nges par rgal ba'i don dang / smon pa med pas nges par 'byung ba'i don dang / mngon par 'du bya ba med pa dang / ma skyes pa dang / ma byung ba'i </text></item>
<item><p>152b1</p><section>mdo sde</section><text>don dang / dran pa nye bar gzhag pa bzhi dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang zhi gnas dang / lhag mthong gi don dang / ji lta ba </text></item>
<item><p>152b2</p><section>mdo sde</section><text>bzhin du rang bzhin gyis ma skyes pa'i don dang / phung po dang khams dang skye mched dben pa'i don dang / chos gang rjes su rtogs nas chos rnams dang / chos ma yin pa rnams gnyis su mi 'byed pa dang / chos thams </text></item>
<item><p>152b3</p><section>mdo sde</section><text>cad kyang bstan du mngon par mi 'grub par rab tu shes pa dang / skye ba med pa dang / chad pa med pa dang / rtag pa med pa dang / rten cing 'brel par 'byung ba thob pa rnams dang / rang bzhin gyis 'dod chags dang bral ba </text></item>
<item><p>152b4</p><section>mdo sde</section><text>thob pa rnams dang / de ltar 'dus ma byas pa'i chos mthong bas yang dag par nges pa la 'jug la/ chos rnams kyi nges pa la yang mi rtog pa dang / rnam par rtog pa dang / yongs su rtog pa thams cad dang yang bral </text></item>
<item><p>152b5</p><section>mdo sde</section><text>ba dang / phri ba yang med bsnan pa yang med pa dang / mun pa yang med snang ba yang med pa dang / nam mkha'i ngo bo nyid dang mnyam pa nyid thob pa dang / rang bzhin gyi mtshan nyid dang / mnyam pa'i mtshan nyid dang /</text></item>
<item><p>152b6</p><section>mdo sde</section><text>mtshan nyid med pa dang / mtshan nyid med pa ma yin pa dang / mtshan nyid med par mtshan nyid gcig pa dang / 'du shes thams cad dang bral ba dang / rig pa med pa dang / tshor ba thams cad rgyun gcad pa dang /</text></item>
<item><p>152b7</p><section>mdo sde</section><text>phyin ci log mnyam pa nyid du mthong ba ni tha snyad kyi sgo nas 'bras bu thob pa zhes bya ste/ don dam par ni ma yin pa dang / des ci yang thob pa med la/ ma thob pa yang med pa dang / blangs pa yang med bor ba yang med pa </text></item>
<item><p>152b8</p><section>mdo sde</section><text>ste/ klu'i bdag po de ltar na nges par 'byung ba'i chos gang dag yin pa rnams ston cing 'chad pa gang gis nyan thos rnams kyis shes pa thob pa dang / rang sangs rgyas rnams kyis rang sangs rgyas rnams kyi shes pa/</text></item>
<item><p>153a1</p><section>mdo sde</section><text>'thob pa dang / byang chub sems dpa' rnams kyis mi skye ba'i chos rnams la bzod pa 'thob pa dang / de bzhin gshegs pa rnams kyi bla na med pa yang dag par rdzogs pa'i byang chub mngon par rdzogs </text></item>
<item><p>153a2</p><section>mdo sde</section><text>par 'tshang rgya bar 'gyur ba 'di ni sangs rgyas kyi gsung zhes bya'o/ /de yang kun rdzob kyi gzhi'i gnas las brten pa yin gyi don dam par ni ji ltar yang sangs rgyas kyi gsung tha snyad du gdags par mi nus te/</text></item>
<item><p>153a3</p><section>mdo sde</section><text>sangs rgyas kyi gsung ni tshig med pa'o/ /sangs rgyas kyi gsung ni ngag med pa sgra med pa/ tshig gi lam med pa brjod du med pa/ rnam par rig par byed pa med pa/ gdags pa med pa/ ming med pa/</text></item>
<item><p>153a4</p><section>mdo sde</section><text>mtshan ma med pa/ bye brag phyed pa med pa/ rnam par shes pa med pa/ bsam du med pa/ bsam gyis mi khyab pa la 'jug pa ste/ rab tu dbye ba dang / brda sprad pa dang / nye bar bstan par mi nus so/ /</text></item>
<item><p>153a5</p><section>mdo sde</section><text>klu'i bdag po sangs rgyas kyi gsung ni de lta bu yin no/ /de ci'i phyir zhe na/ klu'i bdag po nga yi ge 'dod pa'i sems can rnams la chos mi ston mod kyi/ 'on kyang yi ge yongs su shes par bya ba'i phyir chos </text></item>
<item><p>153a6</p><section>mdo sde</section><text>ston te/ de bas na sangs rgyas kyi gsung ni yi ge med pa'o/ /klu'i bdag po nga ni brjod pa 'dod pa la chos mi ston mod kyi/ 'on kyang brjod pa thams cad bstsal ba'i phyir chos ston te/ de bas na </text></item>
<item><p>153a7</p><section>mdo sde</section><text>sangs rgyas kyi gsung ni brjod du med pa'o/ /klu'i bdag po nga ni rnam par rig par byed pa la mngon par zhen par bya ba'i phyir chos mi ston mod kyi/ 'on kyang rnam par rig par byed pa dang / yongs su rtog </text></item>
<item><p>153a8</p><section>mdo sde</section><text>pa thams cad nye bar zhi bar bya ba'i phyir chos ston te/ de lta bas na sangs rgyas kyi gsung ni rnam par rig par byed pa ma yin no/ /klu'i bdag po nga ni chos gzung bar bya ba'i phyir dang / chos la mngon par </text></item>
<item><p>153b1</p><section>mdo sde</section><text>zhen par bya ba'i phyir dang / chos spros par bya ba'i phyir dang / chos yongs su brtag par bya ba'i phyir dang / chos bskyed par bya ba'i phyir dang / chos dgag par bya ba'i phyir dang / chos rnam par 'jig par bya ba'i </text></item>
<item><p>153b2</p><section>mdo sde</section><text>phyir dang / chos gnas par bya ba'i phyir dang / chos dmigs par bya ba'i phyir dang / chos rlom sems su bya ba'i phyir dang / chos kyi ngo bo nyid kyi phyir dang / chos brtag par bya ba'i phyir dang / chos mtshan mar bya </text></item>
<item><p>153b3</p><section>mdo sde</section><text>ba'i phyir dang / chos la sgrim par bya ba'i phyir dang / chos 'chad par bya ba'i phyir chos mi ston to/ /klu'i bdag po nga ni chos gang yang spang bar bya ba 'am/ 'gag par bya ba'i phyir chos mi ston mod kyi/ 'on kyang </text></item>
<item><p>153b4</p><section>mdo sde</section><text>nga ni chos thams cad rang bzhin gyis sgro btags pa med pa'i phyir chos ston te/ klu'i bdag po de lta bas na chos thams cad rang bzhin gyis sgro btags pa med pa gang yin pa de ni sangs rgyas kyi gsung zhes </text></item>
<item><p>153b5</p><section>mdo sde</section><text>bya'o/ /ci'i phyir de la sangs rgyas kyi gsung zhes bya zhe na/ tshig thams cad kyi tshul ni sangs rgyas yin te/ des na sangs rgyas kyi gsung zhes bya'o/ /tshig thams cad kyi sngon gyi mtha' dang </text></item>
<item><p>153b6</p><section>mdo sde</section><text>phyi ma'i mtha' yongs su gcod pa ni sangs rgyas yin te/ des na sangs rgyas kyi gsung zhes bya'o/ /tshig thams cad kyi ldem por dgongs pa ston pa ni sangs rgyas yin te/ des na sangs </text></item>
<item><p>153b7</p><section>mdo sde</section><text>rgyas kyi gsung zhes bya'o/ /tshig thams cad kyi lan mkhyen pa ni sangs rgyas yin te/ des na sangs rgyas kyi gsung zhes bya'o/ /tshig thams cad kyi rgyu dang / dmigs pa dang / tha snyad ni sangs rgyas </text></item>
<item><p>153b8</p><section>mdo sde</section><text>yin te/ des na sangs rgyas kyi gsung zhes bya'o/ /tshig thams cad brag cha dang 'du bar yang gzhol bar mkhyen pa ni sangs rgyas yin te/ des na sangs rgyas kyi gsung zhes bya'o/ /klu'i bdag po gzhan yang </text></item>
<item><p>154a1</p><section>mdo sde</section><text>yi ge ci yang rung ba dang / tshig ci yang rung ba de dag ni sangs rgyas kyi gsung ma yin pa med do/ /de ci'i phyir zhe na/ yi ge de dag nyid ni 'das pa dang / ma byon pa dang / da ltar byung ba'i sangs rgyas </text></item>
<item><p>154a2</p><section>mdo sde</section><text>bcom ldan 'das rnams kyis gsungs pa dang / gsung ba dang gsung bar 'gyur ba'i phyir ro/ /de lta bas na yi ge thams cad dang / tshig thams cad ni sangs rgyas kyi gsung yin te/ de lta bu'i tshig gi don </text></item>
<item><p>154a3</p><section>mdo sde</section><text>de la 'jug pa gang yin pa 'di ni byang chub sems dpa'i don so so yang dag par rig pa zhes bya'o/ /yi ge thams cad dang / tshig thams cad ni sangs rgyas kyi gsung yin te/ de la chos kyi dbyings dbyer med cing ro gcig par </text></item>
<item><p>154a4</p><section>mdo sde</section><text>shes pa gang yin pa 'di ni byang chub sems dpa'i chos so so yang dag par rig pa zhes bya'o/ /yi ge thams cad dang tshigs thams cad ni sangs rgyas kyi gsung yin te/ de la ci rigs par chos la dpyod pa shes pa gang </text></item>
<item><p>154a5</p><section>mdo sde</section><text>yin pa 'di ni byang chub sems dpa'i nges pa'i tshig so so yang dag par rig pa zhes bya'o/ /yi ge thams cad dang tshig thams cad ni sangs rgyas kyi gsung yin te/ de la ci rigs pa'i gnas las chags pa med </text></item>
<item><p>154a6</p><section>mdo sde</section><text>par ston pa shes pa gang yin pa 'di ni byang chub sems dpa'i spobs pa so so yang dag par rig pa zhes bya'o/ /klu'i bdag po de ltar na so so yang dag par rig pa bzhis ma bsdus pa'i chos gang yang med la/ so so </text></item>
<item><p>154a7</p><section>mdo sde</section><text>yang dag par rig pa thob pa'i byang chub sems dpa' yang yi ge ci yang rung ba de dang / tshig ci yang rung ba de dang / nges pa'i tshig gang yang rung ba gang yin pa de ni sangs rgyas kyi gsung yin no zhes bya ba la 'jug ste/</text></item>
<item><p>154a8</p><section>mdo sde</section><text>des na de ni chags pa med cing thogs pa med par bskal pa stong gi bar du yang ston cing 'chad de thogs pa yang med do/ /de ci'i phyir zhe na/ klu'i bdag po 'di ni mi zad pa'i za ma tog ces bya ba'i gzungs yin te/</text></item>
<item><p>154b1</p><section>mdo sde</section><text>gzungs de thob pa'i byang chub sems dpa' ni tshig dang yi ge mi zad pa'i mos pa'i tshig legs pa byas pa rnams dang / sngon gyi mtha' dang phyi ma'i mtha'i phan tshun gyi nyes pa spangs pa rnams dang / thogs pa med pa </text></item>
<item><p>154b2</p><section>mdo sde</section><text>rnams dang / 'thad pa rnams dang / kun rdzob kyi bden pas brgyan pa rnams dang / don dam pa dang ldan pa rnams dang / rten rnam par dag pa rnams dang / drang ba'i don dang / nges pa'i don mnyam par rtag pa rnams </text></item>
<item><p>154b3</p><section>mdo sde</section><text>dang / kun nas nyon mongs pa dang / rnam par byang ba'i gzhi ji lta ba bzhin du bstan pa rnams dang / sems can thams cad kyi spyod pa la 'jug par rtogs pa'i bstan pa 'chad pa rnams dang / dbang po brgyad khri </text></item>
<item><p>154b4</p><section>mdo sde</section><text>bzhi stong rkyen ji lta ba bzhin du rab tu rnam par 'byed pa rnams dang / yi ge rnams kyis kyang chos de dag gleng bar byed na/ 'on kyang de'i yi ge zad pa 'am/ chos brjod pa zad pa 'am/ dper bya ba bkod pa </text></item>
<item><p>154b5</p><section>mdo sde</section><text>zad pa'am/ dus bstan pa zad pa 'am/ rgyu dang 'bras bu bstan pa zad pa 'am/ tshod dang gnas dang mtshams zad pa 'am/ sems kyi 'jug pa zad pa 'am/ a zhes bya ba'i sgo'i tshig zad pa 'am/</text></item>
<item><p>154b6</p><section>mdo sde</section><text>a zhes bya ba'i mtshams sbyor ba'i tshig zad pa 'am/ de bzhin du sbyar te/ pa zhes bya ba'i zad pa nas la zhes bya ba'i bar du zad pa 'am/ rnam par byang ba rnam par gzhag pa'i bar du zad pa 'am/</text></item>
<item><p>154b7</p><section>mdo sde</section><text>chos kyi nges pa'i tshig gi gtam zad pa 'am/ sna tshogs dang zab mo'i gtam zad pa 'am/ snrel gzhi'i rgyud ston pa'i gtam zad pa 'am/ spyi'u tshugs dang 'thun pa'i gtam zad pa 'am/</text></item>
<item><p>154b8</p><section>mdo sde</section><text>'thun pa dang mi 'thun pa'i gtam zad pa 'am/ nges pa'i tshig med pa'i gtam zad pa 'am/ sangs rgyas dang / chos dang dge 'dun gyi yon tan gyi bsngags pa brjod pa zad pa 'am/ bden pa bstan </text></item>
<item><p>155a1</p><section>mdo sde</section><text>pa'i gtam zad pa 'am/ byang chub kyi phyogs kyi chos bstan pa'i gtam zad pa 'am/ las kyi rnam par smin pa bstan pa'i gtam zad pa 'am/ pha rol tu phyin pa bstan pa'i gtam </text></item>
<item><p>155a2</p><section>mdo sde</section><text>zad pa med do/ /klu'i bdag po de ltar na yi ge bstan pa la zad pa med pa/ gang yin pa de ni mi zad pa'i za ma tog ces bya ba'i gzungs shes bya'o/ /klu'i bdag po mi zad pa'i za ma tog gi gzungs </text></item>
<item><p>155a3</p><section>mdo sde</section><text>'di ni mi zad pa nyid bzhis rtogs par bya ste/ bzhi gang zhe na/ so so yang dag par rig pa mi zad pa nyid dang / ye shes mi zad pa nyid dang / shes rab mi zad pa nyid dang / gzungs kyi spobs pa mi </text></item>
<item><p>155a4</p><section>mdo sde</section><text>zad pa nyid de/ bzhi po de dag go/ /klu'i bdag po mi zad pa'i za ma tog gi gting dpag dka' ba bzhis rtog par bya ste/ bzhi gang zhe na/ bsam pa gting dpag dka' ba dang / blo gting dpag dka' </text></item>
<item><p>155a5</p><section>mdo sde</section><text>ba dang / chos la 'jug pa gting dpag dka' ba dang / sems can gyi spyod pa la 'jug pa gting dpag dka' ba ste/ bzhi po de dag go/ /klu'i bdag po bzhi po 'di dag mi zad pa'i za ma tog gi </text></item>
<item><p>155a6</p><section>mdo sde</section><text>gzungs kyi snying po dang / yi ge yin par rtogs par bya ste/ bzhi gang zhe na/ shes rab la snying por byed pa dang / sgrub pa la snying por byed pa dang / bzod pa la gnas pa snying por byed pa dang / brtsams </text></item>
<item><p>155a7</p><section>mdo sde</section><text>pa nyams 'og tu chud par byed pa snying por byed pa ste/ bzhi po de dag go/ /klu'i bdag po bzhi po 'di dag ni mi zad pa'i za ma tog gi gzungs kyi nges par 'byed pa ste/ bzhi gang zhe na/ bden </text></item>
<item><p>155a8</p><section>mdo sde</section><text>pa nges par 'byed pa dang / rten cing 'brel par 'byung ba nges par 'byed pa dang / sems can thams cad kyi spyod pa nges par 'byed pa dang / theg pa thams cad nges par 'byed pa ste/ bzhi po de dag go/ /</text></item>
<item><p>155b1</p><section>mdo sde</section><text>klu'i bdag po bzhi po 'di dag ni mi zad pa'i za ma tog gi gzungs kyi snang ba yin te/ bzhi gang zhe na/ 'di lta ste/ sems can thams cad kyi snang ba sa dang / shes rab kyi snang ba dang / shes rab </text></item>
<item><p>155b2</p><section>mdo sde</section><text>kyi mig gi snang ba dang / so so ci rigs par chos ston pa'i snang ba ste/ bzhi po de dag go/ /klu'i bdag po bzhi po 'di dag ni mi zad pa'i za ma tog gi gzungs kyi brtun pa yin te/ bzhi gang zhe na/</text></item>
<item><p>155b3</p><section>mdo sde</section><text>brtson 'grus brtun pa dang / tshul khrims brtun pa dang / bsod nams kyi tshogs yongs su tshol ba brtun pa dang / ye shes kyi tshogs yongs su tshol ba brtun pa ste/ bzhi po de dag go/ /klu'i </text></item>
<item><p>155b4</p><section>mdo sde</section><text>bdag po bzhi po 'di dag ni mi zad pa'i za ma tog gi gzungs kyi chos yongs su tshol ba mthar thug pa med pa ste/ bzhi gang zhe na/ pha rol tu phyin pa yongs su tshol ba mthar phyin pa med pa dang / 'khor </text></item>
<item><p>155b5</p><section>mdo sde</section><text>bas yongs su mi skyo ba yongs su tshol ba mthar phyin pa med pa dang / sems can yongs su smin par bya ba yongs su tshol ba mthar phyin pa med pa dang / thams cad mkhyen pa'i ye shes yongs su </text></item>
<item><p>155b6</p><section>mdo sde</section><text>tshol ba mthar phyin pa med pa ste/ bzhi po de dag go/ /klu'i bdag po bzhi po 'di dag ni mi zad pa'i za ma tog gi gzungs la chog mi shes pa ste/ bzhi gang zhe na/ sangs rgyas bcom ldan 'das </text></item>
<item><p>155b7</p><section>mdo sde</section><text>rnams las mngon sum du chos mnyan pas chog mi shes pa dang / sems can rnams la chos bstan pas chog mi shes pa dang / dge ba'i rtsa ba yongs su tshol bas chog mi shes pa dang /</text></item>
<item><p>155b8</p><section>mdo sde</section><text>de bzhin gshegs pa la mchod pa dang / bkur sti bya bas chog mi shes pa ste/ bzhi po de dag go/ /klu'i bdag po bzhi po 'di dag ni mi zad pa'i za ma tog gi gzungs la tshugs par dka' ba yin te/</text></item>
<item><p>156a1</p><section>mdo sde</section><text>bzhi gang zhe na/ 'di lta ste/ nyon mongs pa thams cad kyis tshugs par dka' ba dang / bdud thams cad kyis tshugs par dka' ba dang / phas kyi rgol ba thams cad kyis tshugs </text></item>
<item><p>156a2</p><section>mdo sde</section><text>par dka' ba dang / gzhan gyis byas pa thams cad kyis tshugs par dka' ba ste/ bzhi po de dag go/ /klu'i bdag po bzhi po 'di dag ni mi zad pa'i za ma tog gi gzungs kyi ma 'dres pa ste/</text></item>
<item><p>156a3</p><section>mdo sde</section><text>bzhi gang zhe na/ nyan thos dang / rang sangs rgyas rnams dang ma 'dres pa dang / rnyed pa dang / bkur sti dang / tshigs su bcad pa thams cad kyis ma 'dres pa dang / bag chags kyi mtshams </text></item>
<item><p>156a4</p><section>mdo sde</section><text>sbyor ba thams cad dang ma 'dres pa dang / so so skye bo'i nyes pa thams cad dang ma 'dres pa ste/ bzhi po de dag ma 'dres pa yin no/ /klu'i bdag po bzhi po 'di dag ni mi zad pa'i za ma </text></item>
<item><p>156a5</p><section>mdo sde</section><text>tog gi gzungs la smad du med pa ste/ bzhi gang zhe na/ skye ba smad du med pa dang / tshul khrims 'chal pa'i sems can yongs su smin par bya ba smad du med pa dang / chos bstan </text></item>
<item><p>156a6</p><section>mdo sde</section><text>pa'i bre mo gtam gcig pu la smad du med pa dang / theg pa chen pos sgrol ba'i phyir slong ba po smad du med pa ste/ bzhi po de dag ni smad du med pa yin no/ /klu'i bdag po bzhi po 'di dag ni </text></item>
<item><p>156a7</p><section>mdo sde</section><text>mi zad pa'i za ma tog gi gzungs kyi stobs yin te/ bzhi gang zhe na/ sems can thams cad kyi nyes pa byas pa bzod pa'i phyir bzod pa'i stobs dang / sems can thams cad kyi som nyi gcod </text></item>
<item><p>156a8</p><section>mdo sde</section><text>pa'i phyir ye shes kyi stobs dang / sems can thams cad kyi sems dang spyod pa yongs su shes pa'i phyir mngon par shes pa'i stobs dang / so so ci rig par chos ston pa'i phyir thabs kyi stobs te/</text></item>
<item><p>156b1</p><section>mdo sde</section><text>bzhi po de dag ni stobs yin te/ /klu'i bdag po bzhi po 'di dag ni mi zad pa'i za ma tog gi gzungs kyi gter chen po mi zad pa yin te/ bzhi gang zhe na/ 'di lta ste/ dkon mchog gsum gyi gdung mi 'chad </text></item>
<item><p>156b2</p><section>mdo sde</section><text>pa'i gter mi chen po mi zad pa dang / chos rtogs pa tshad med pa'i gter chen po mi zad pa dang / sems can thams cad mgu bar bya ba'i gter chen po mi zad pa dang / nam mkha' dang mnyam pa'i ye shes </text></item>
<item><p>156b3</p><section>mdo sde</section><text>kyi gter chen po mi zad pa ste/ bzhi po de dag ni/ gter chen po mi zad pa yin no/ /klu'i bdag po bzhi po 'di dag ni mi zad pa'i za ma tog gi gzungs kyi tshad med pa nyid de/ bzhi gang zhe na/ 'di lta </text></item>
<item><p>156b4</p><section>mdo sde</section><text>ste/ thos pa tshad med pa nyid dang / shes rab tshad med pa nyid dang / yongs su bsngo ba tshad med pa nyid dang / nges pa'i tshig bstan pa rnams la sgra tshad med pa nyid de bzhi po de dag go/ /klu'i bdag po </text></item>
<item><p>156b5</p><section>mdo sde</section><text>bzhi po 'di dag ni mi zad pa'i za ma tog gi gzungs kyi don yod pa nyid de/ bzhi gang zhe na/ chos bstan pa don yod pa nyid dang / bden pa'i tshig bstan pa don yod pa nyid dang / chos la sbyor ba rnam </text></item>
<item><p>156b6</p><section>mdo sde</section><text>par dbye ba don yod pa nyid dang / byang chub kyi snying por 'gro ba don yod pa nyid bzhi po de dag go/ /klu'i bdag po bzhi po 'di dag ni mi zad pa'i za ma tog gi gzungs la mi 'jig pa thob pa ste/ bzhi gang </text></item>
<item><p>156b7</p><section>mdo sde</section><text>zhe na/ 'di lta ste/ ngan 'gro thams cad kyis mi 'jigs pa thob pa dang / 'khor rnams kyi nang du zil kyis non pas mi 'jigs pa thob pa dang / sems can thams cad kyi som nyi gcod pa la mi </text></item>
<item><p>156b8</p><section>mdo sde</section><text>'jigs pa thob pa dang / sangs rgyas kyi sa la 'jug pa la mi 'jigs pa thob pa sto/ bzhi po 'di dag ni mi zad pa'i za ma tog gi gzungs la mi 'jigs pa thob pa yin par rig par bya ste/ klu'i bdag po </text></item>
<item><p>157a1</p><section>mdo sde</section><text>de ltar na mi zad pa'i za ma tog gi gzungs ni yon tan bstan pa tshad med pa dang / shes rab la 'jug pa tshad med pa'o/ /klu'i bdag po byang chub sems dpa'i spyod pa rnams dang / byang chub </text></item>
<item><p>157a2</p><section>mdo sde</section><text>sems dpa'i ye shes rnams dang / byang chub sems dpa'i rnam par rtse ba rnams dang / byang chub sems dpa'i rgya cher rtse ba rnams dang / byang chub sems dpa'i yon tan gyi rgyan bkod pa rnams dang / byang </text></item>
<item><p>157a3</p><section>mdo sde</section><text>chub sems dpa'i lam rnams dang / byang chub sems dpa'i snod rnams dang / byang chub sems dpa'i sde snod rnams dang / sde snod de la 'jug pa rnams dang / gzungs kyi sgo'i phyag rgya la 'jug </text></item>
<item><p>157a4</p><section>mdo sde</section><text>pa rnams dang / bsgre ba dang / bsgre ba ma yin pa la mkhas pa dang lus dang ngag dang sems kyi rgyan bkod pa rnams dang / sangs rgyas kyi zhing gi yon tan bkod pa yongs su 'dzin pa dang / byang chub kyi </text></item>
<item><p>157a5</p><section>mdo sde</section><text>snying po'i tshogs bsags pa rnams dang / sems can yongs su sbyangs pa'i ye shes la 'jug pa rnams dang / dam pa'i chos yongs su 'dzin pa dang 'thun pa dang / stobs dang / brtson 'grus dang /</text></item>
<item><p>157a6</p><section>mdo sde</section><text>pha rol tu phyin pa thams cad nye bar brtan pa shes pa dang / byang chub kyi snying po'i rgyan bkod pa rnams dang / sangs rgyas kyi chos thams cad ji snyed pa zhes bya ba'i tshig tu smra ba na mi zad pa'i za ma tog gi gzungs </text></item>
<item><p>157a7</p><section>mdo sde</section><text>yang dag par smra bas smra bar 'o/ /klu'i bdag po sems can gyi brda'i rjes su 'jug pa 'am/ chos kyi brda'i rjes su 'jug pa'i yi ge gang yin pa de dag thams cad mi zad pa'i za ma tog gi gzungs kyi rjes su </text></item>
<item><p>157a8</p><section>mdo sde</section><text>'jug pa'i tshul gyis byang chub sems dpas yi ge de dang de rnams kyi tshul gyi dgongs pa rab tu shes te/ 'di lta ste/ chos thams cad gzod ma nas dag pas na chos thams cad kyi rang bzhin la slu bar mi byed do/ /</text></item>
<item><p>157b1</p><section>mdo sde</section><text>chos thams cad dga' bas na chos kyi kun dga' la dga' ba la slu bar mi byed do/ /chos thams cad don dam pa yin pas na chos thams cad kyi nges pa'i don la slu bar mi byed do/ /chos thams cad mig yin </text></item>
<item><p>157b2</p><section>mdo sde</section><text>pas na chos thams cad kyi snang ba la slu bar mi byed do/ /chos thams cad ming tsam du zad pas na chos thams cad kyi brda la slu bar mi byed do/ /chos thams cad thob pa yin pas na chos thams cad kyi dgongs pa'i </text></item>
<item><p>157b3</p><section>mdo sde</section><text>sbyor ba la slu bar mi byed do/ /chos thams cad dul bas na chos thams cad kyi cang shes nyid la slu bar mi byed do/ /chos thams cad zhi bas na chos thams cad kyi snang ba nyid la slu bar mi byed do/ /chos thams </text></item>
<item><p>157b4</p><section>mdo sde</section><text>cad stobs dang bral bas na chos thams cad kyi stobs med pa nyid la slu bar mi byed do/ /chos thams cad tshig ma yin pas na chos thams cad kyi mi skye ba nyid la slu bar mi byed do/ /chos thams cad dad pa dang </text></item>
<item><p>157b5</p><section>mdo sde</section><text>ldan pas na chos thams cad kyi mos pa la slu bar mi byed do/ /chos thams cad tshig gi lam yin pas na chos thams cad kyi brjod pa la slu bar mi byed do/ /chos thams cad de bzhin nyid yin pas na chos </text></item>
<item><p>157b6</p><section>mdo sde</section><text>thams cad kyi de bzhin nyid kyi rjes su 'gro ba la slu bar mi byed do/ /chos thams cad ji lta ba bzhin pas na chos thams cad kyi dus gsum mnyam pa nyid la slu bar mi byed do/ /chos thams cad gnas na gnas </text></item>
<item><p>157b7</p><section>mdo sde</section><text>pas na chos thams cad kyi mi g.yo ba nyid la slu bar mi byed do/ /chos thams cad lag mthil na 'dug pas na chos thams cad kyi bya ba yod pa la slu bar mi byed do/ /chos thams cad mnyam pas na chos thams cad kyi </text></item>
<item><p>157b8</p><section>mdo sde</section><text>khyad par med pa nyid la slu bar mi byed do/ /chos thams cad lam yin pas na chos thams cad kyi kun nas 'jug pa ston to/ /chos thams cad nam mkha' yin pas na chos thams cad kyi nam mkha' lta bu nyid ston to/ /</text></item>
<item><p>158a1</p><section>mdo sde</section><text>chos thams cad nan gyis byas pas na chos thams cad kyi sgrol ba nyid du ston to/ /chos thams cad blang du med pas na chos thams cad kyi bdag po med pa nyid ston to/ /chos thams cad dran pa yin pas na chos thams cad kyi brjed pa med </text></item>
<item><p>158a2</p><section>mdo sde</section><text>pa ston to/ /chos thams cad gzungs yin pas na chos thams cad kyi mi zad pa nyid ston to/ /chos thams cad zhi ba yin pas na chos thams cad kyi nye bar zhi ba ston to/ /chos thams cad nam mkha' dang mnyam pas na chos thams </text></item>
<item><p>158a3</p><section>mdo sde</section><text>cad kyi yang dag pa nyid ston to/ /chos thams cad zad pa'i sgo yin pas na chos thams cad kyi zad pa'i mtha'i sgo ston to/ /chos thams cad gnas na gnas pas na chos thams cad kyi gnas pa'i chos nyid ston to/ /chos thams </text></item>
<item><p>158a4</p><section>mdo sde</section><text>cad ye shes la 'jug pas na chos thams cad kyi gti mug dang bral ba nyid ston to/ /chos thams cad khongs su 'dus pas na chos thams cad kyi snrel gzhi nyid ston to/ /chos thams cad dngos po dang bral bas na chos thams cad </text></item>
<item><p>158a5</p><section>mdo sde</section><text>kyi dngos po med pa nyid ston to/ /chos thams cad g.yo ba dang ldan pas na chos thams cad kyi tshul bzhin ma yin pa yongs su 'dzin pa ston to/ /chos thams cad dran par byed pa yin pas na chos thams cad kyi sngon gyi gnas </text></item>
<item><p>158a6</p><section>mdo sde</section><text>rjes su dran pa ston to/ /chos thams cad yo byad mang ba yin pas na chos thams cad kyi srid pa nyid ston to/ /chos thams cad kyi sa zhes bya ba la 'jug pas na chos thams cad kyi ma ning gi tshig bla dgas ston to/ /chos thams </text></item>
<item><p>158a7</p><section>mdo sde</section><text>cad ha ha zhes bya ba dang / na zhes bya ba la 'jug pas na chos thams cad kyi mi 'dra ba nyid ston to/ /chos thams cad rgya mtsho la 'jug pas na chos thams cad kyi dgongs pa'i tshig rgya chen po ston to/ /chos thams cad lhun stug pas na </text></item>
<item><p>158a8</p><section>mdo sde</section><text>chos thams cad skyon du med pa nyid ston to/ /chos thams cad gnas na gnas pas na chos thams cad kyi chos kyi dbyings gnas pa nyid ston to/ /chos thams cad 'dren pa yin pas na chos thams cad kyi yang dag pa'i 'dul ba ston to/ /</text></item>
<item><p>158b1</p><section>mdo sde</section><text>chos thams cad 'bras bu thob pa yin pas na chos thams cad kyi yid la byed pa med pa nyid ston to/ /chos thams cad phung po tsam du zad pas na chos thams cad kyi sdug bsngal yongs su shes pa ston to chos tham cad chom rkun yin pas na </text></item>
<item><p>158b2</p><section>mdo sde</section><text>chos thams cad blo bur gyi nye ba'i nyon mongs pa nyid ston to/ /chos thams cad spangs pa yin pas na chos thams cad kyi mngon par zhen pa med pa nyid ston to/ /chos thams cad da zhes bya ba yin pas na chos thams cad kyi lam chad pa nyid ston to chos </text></item>
<item><p>158b3</p><section>mdo sde</section><text>tham cad d+ha zhes bya ba yin pas na chos thams cad kyi mtha' yas pa dang yongs su chad pa med pa nyid ston to/ /klu'i bdag po 'di ni yi ge'i brda la 'jug pa zhes bya ba mi zad pa'i za ma tog gi bzungs la byang chub sems dpas bzung thob nas yi ge thams </text></item>
<item><p>158b4</p><section>mdo sde</section><text>cad kyi nges pa'i tshig gi dgongs pa rtog par 'gyur ba'o/ /klu'i bdag po dper na yi ge rnams mi zad pa de bzhin du chos thams cad kyi stan pa mi zad do/ /dper na yi ge rnams ni lus sam sems gang nas kyang mi 'byung ba de bzhin du chos tham cad kyang gang </text></item>
<item><p>158b5</p><section>mdo sde</section><text>nas kyang mi 'byung ste lus la yang mi gnas sems la yang mi gnas so/ /dper na yi ge rnams ni kun nas nyon mongs par yang mi 'gyur la kun nas nyon mongs par yang brjod do/ /rnam par byang bar yang mi 'gyur la nam par byang ba yang brjod do de bzhin du mi zad pa'i za ma tog gi </text></item>
<item><p>158b6</p><section>mdo sde</section><text>bzung thob pa'i byang chub sems dpa' rnams kyang kun nas nyon mongs pa yang brjod la kun nas nyon mong pa'i chos kyi kyang kun nas nyon mongs par mi 'gyur ro/ /rnam par byang ba'i chos kyang brjod la rnam par byang ba'i chos kyi kyang rnam par dag par mi 'gyur te </text></item>
<item><p>158b7</p><section>mdo sde</section><text>shin tu rnam par dag pa'i phyir ro/ /dper na yi ge rnam ni gang nas kyang ma 'phos la go bar yang byed pa de bzhin du chos thams cad kyang gang nas ma 'phos la go bar byed de/ gzhan gyi sems kyang rnam par dag par byed do/ /dper na yi ge brjod pa rnams kyang phyogs dang </text></item>
<item><p>158b8</p><section>mdo sde</section><text>phyogs mtshams su 'gro ba med la ma rjod pa rnam kyang nang du sog pa med pa de bzhin du chos brjod pa'am/ bstan pa thams cad kyang phyog dang phyog tshamasu 'gro ba med la ma stan pa rnam kyang nang du sog pa med do dper na yi ge rnam ni gzug med cing stan du med par 'byung ba de bzhin/</text></item>
<item><p>159a1</p><section>mdo sde</section><text>du chos thams cad kyang gzugs med cing bstan du med par sems kyi dmigs pa rnams las 'byung ngo / /dper na yi ge rnams ni skad cig pa dang / ya ma brla dang / gsob dang / gsog yin la/ de rnams </text></item>
<item><p>159a2</p><section>mdo sde</section><text>kyi byed pa po 'ga' yang med pa de bzhin du chos thams cad kyang skad cig pa dang / ya ma brla dang / gsob dang / gsog yin la de rnams kyi byed pa po 'ga' yang med do/ /dper na yi ge rnams ni chags pa yang med/ sdang </text></item>
<item><p>159a3</p><section>mdo sde</section><text>ba yang med/ rmongs pa yang med par 'byung la/ yi ge'i rnam par rig byed des kyang byis pa rnams rjes su chags pa 'am/ khong khro ba 'am/ rmongs par 'gyur ba de bzhin du chos thams cad kyang chags pa med do/ /</text></item>
<item><p>159a4</p><section>mdo sde</section><text>sdang ba yang med/ rmongs pa yang med par yongs su rtog pa la mngon par zhen pas 'dod chags dang / zhe sdang dang / gti mug skye bar 'gyur ro/ /dper na yi ge'i brdas ni 'bras bu thob par yang bstan la yi ge rnams </text></item>
<item><p>159a5</p><section>mdo sde</section><text>kyis thob pa yang med/ mngon sum du bya ba yang med pa de bzhin du chos rnam par gzhag pas 'bras bu thob pa bstan mod kyi/ 'di la chos 'ga'i 'thob pa 'am/ mngon sum du bya ba yang med do/ /dper na chos </text></item>
<item><p>159a6</p><section>mdo sde</section><text>gang yang yi ge rnams kyis ma bsdus pa med pa de bzhin du chos gang yang byang chub kyis ma sdus pa med de/ klu'i bdag po de ltar na mi zad pa'i za ma tog gi gzungs la gnas pa'i byang chub sems dpa' ni yi ge </text></item>
<item><p>159a7</p><section>mdo sde</section><text>rnams kho nas byang chub tshol bar byed do/ /yi ge rnams kho nas byang chub ston par byed do/ /yi ge rnams kho nas byang chub gleng bar byed do/ /yi ge rnams kho nas byang chub la reg par byed do// //</text></item>
<item><p>159a8</p><section>mdo sde</section><text>bam po gsum pa/ klu'i bdag po byang chub sems dpa' ni mi zad pa'i za ma tog gi gzungs thob pas stobs bcu thob par 'gyur ro/ /mi 'jigs pa bzhi dang / ma 'dres pa bcwa brgyad dang / sangs rgyas kyi </text></item>
<item><p>159b1</p><section>mdo sde</section><text>chos rnams dang / skyes bu chen po'i mtshan sum bcu rtsa gnyis dang / dpe byad bzang po brgyad cu dang / bla na med pa'i shes rab thob par 'gyur te/ de'i shes rab de yang sems can thams cad gzugs med </text></item>
<item><p>159b2</p><section>mdo sde</section><text>par sgrol ba'o/ /nyon mongs pa thams cad sreg pa'o/ /sems can thams cad yongs su smin par byed pa'o/ /chu bo bzhi las sgrol ba'o/ /bdud bzhi rnam par 'joms pa'o/ /sems can thams cad </text></item>
<item><p>159b3</p><section>mdo sde</section><text>la 'dzum pa'i bzhin ston pa'o/ /sems can thams cad mgu bar byed pa'o/ /shes rab rin po che'i sems yang dag par skyed pa'o/ /dkon mchog gsum gyi gdung mi 'chad par byed pa'o/ /phas kyis </text></item>
<item><p>159b4</p><section>mdo sde</section><text>rgol ba thams cad yang dag par 'joms pa'o/ /nyon mongs pa'i mche ba phye mar rlog pa'o/ /gsang ba gsum gyi gsang sngags kyis kun tu srung ba'i gzungs so/ /chos thams cad la rnam par lta ba'o/ /</text></item>
<item><p>159b5</p><section>mdo sde</section><text>nyon mongs pa'i khur las sgrol ba'o/ /'jigs pa dang skrag pa thams cad dang bral ba'o/ /rgya che zhing zab pa'i chos la lta ba'o/ /seng ge'i rtsal spyod pa'o/ /sems can thams cad kyi nye bar 'tsho ba'o/ /</text></item>
<item><p>159b6</p><section>mdo sde</section><text>mya ngan las 'das pa'i lam du 'gro ba'o/ /g.yon phyogs kyi lam yongs su spong ba'o/ /g.yas phyogs kyi lam du 'dzud pa'o/ /de ltar ye shes rin po che dang ldan pa de ni sems can thams cad kyi spyod pa dang /</text></item>
<item><p>159b7</p><section>mdo sde</section><text>bsam pa dang / cho ga shes pa'o/ /mngon par shes pa lnga rtogs par khong du chud pa'o/ /bsam gtan rtse gcig pa la dga' ba'o/ /'phags pa'i bden pa bzhi'i kha dang ldan pa'o/ /spyan lnga'i mig bzang po dang ldan </text></item>
<item><p>159b8</p><section>mdo sde</section><text>pa'o/ /nam mkha'i dkyil mtha' dag gi lus dang ldan pa'o/ /chos kyi dbyings dang mnyam pa'i dpral ba dang ldan pa'o/ /de bzhin nyid kyi mgrin pa dang ldan pa'o/ /mi skye ba'i lce dang ldan pa'o/ /mnyam pa nyid dang </text></item>
<item><p>160a1</p><section>mdo sde</section><text>ro gcig pa'o/ /chos thams cad la thos pa 'dzin pa'o/ /dri la rjes su chags pa med pa'o/ /dri la khong khro ba med pa'o/ /dri thams cad rig pa'o/ /dran pa nye bar gzhag pa bzhi'i mgo bo dang ldan pa'o/ /</text></item>
<item><p>160a2</p><section>mdo sde</section><text>tshangs pa'i gnas pa bzhi'i skra dri zhim po dang ldan pa'o/ /rnam par thar pa gsum gyi gtsug phud dang ldan pa'o/ /yang dag par spong ba bzhi'i thal gong shin tu rgyas pa dang ldan pa'o/ /rdzu 'phrul gyi rkang pa bzhi'i dpung </text></item>
<item><p>160a3</p><section>mdo sde</section><text>mgo dang ldan pa'o/ /stobs lnga'i thong ka shin tu yangs pa dang ldan pa'o/ /dbang po lnga'i lte ba shin tu zab pa dang ldan pa'o/ /byang chub kyi yan lag bdun gyi lto ba dang ldan pa'o/ /lam yan lag brgyad pa'i </text></item>
<item><p>160a4</p><section>mdo sde</section><text>sta zur dang ldan pa'o/ /ye shes mtha' yas pa'i spu'i khung bu dang ldan pa'o/ /dge ba'i rtsa ba phun sum tshogs pa thams cad 'dren pa'i lag pa dang ldan pa'o/ /dge ba bcu'i las kyi lam legs par srung ba'i sor </text></item>
<item><p>160a5</p><section>mdo sde</section><text>mo dang ldan pa'o/ /ngo bo nyid kyis rnam par dag pa'i chos nyid mthong ba dang / sgom pa'i sen mo dang ldan pa'o/ /chos thams cad la som nyi med pa'i rtsib logs dang ldan pa'o/ /sa'i rim pa'i tshul thob pa'i sgal </text></item>
<item><p>160a6</p><section>mdo sde</section><text>tshigs dang ldan pa'o/ /dus las mi 'da' bar chos ston pa'i stobs dang ldan pa'o/ /bsam gtan dang / rnam par thar pa dang / ting nge 'dzin dang / snyoms par 'jug pa thams cad la yongs su sbyang ba legs par </text></item>
<item><p>160a7</p><section>mdo sde</section><text>byas pa'i zhi gnas dang lhag mthong gi brla dang ldan pa'o/ /chos kyi nges pa la 'jug pa'i pus mo dang ldan pa'o/ /chos ji lta ba bzhin du ston pa'i rje ngar dang ldan pa'o/ /chos rtogs pas bsrungs pa'i rnam pa'i dran </text></item>
<item><p>160a8</p><section>mdo sde</section><text>pa dang ldan pa'o/ /nyon mongs pa thams cad las rnam par rgyal ba'i long bu dang ldan pa'o/ /phyogs bcur 'gro ba'i rkang pa dang ldan pa'o/ /bstan pa mtshams 'byor bar 'gro zhing 'ong ba dang ldan pa'o/ /</text></item>
<item><p>160b1</p><section>mdo sde</section><text>ngo tsha shes pa dang / khrel yod pa'i gos gyon pa'o/ /byang chub kyi yan lag gi chos kyi me tog gi phreng bas brgyan pa'o/ /shin tu rnam par spel ba'i tshig gis chos ston pa'o/ /'thun pa dang mi 'thun pa dang bral ba'o/ /</text></item>
<item><p>160b2</p><section>mdo sde</section><text>'chi 'pho dang / 'gro ba dang / skye ba'i shes rab dang / ye shes dang / mngon par shes pa zab mo'i phye ma'i bsgo bas bsgos pa'o/ /tshul khrims kyi phung po mtha' yas pa'i byug pa dang ldan pa'o/ /tshangs pa'i g.yog </text></item>
<item><p>160b3</p><section>mdo sde</section><text>'khor dang ldan pa'o/ /tshangs pa'i lam mya ngan las 'das pa'i lam dang ldan pa'o/ /lam bzang po ston pa'o/ /thar pa'i lam du khrid pa'o/ /'grogs na bde ba'i mdza' bshes dang / mdza' bo'i mchog </text></item>
<item><p>160b4</p><section>mdo sde</section><text>dang ldan pa'o/ /sems can thams cad kyi rtsa lag go/ /snying rje chen po dang ldan pa'o/ /sems can thams cad kyi phan pa tshol ba'o/ /skyes bu mchog go/ /skyes bu chen po'o/ /skyes bu dam pa'o/ /skyes </text></item>
<item><p>160b5</p><section>mdo sde</section><text>bu khyu mchog go/ /skyes bu seng ge'o/ /skyes bu pad ma'o/ /skyes bu pad ma dkar po'o/ /skyes bu gces pa 'dzin pa'o/ /skyes bu gtso bo/ /skyes bu cang shes so/ /sems can thams cad phongs pa </text></item>
<item><p>160b6</p><section>mdo sde</section><text>dang / sdug bsngal ba las thar bar byed pa'o/ /sems can thams cad la snying brtse ba'o/ /sems can thams cad nges par sgrol ba'o/ /sems can thams cad kyi nyon mongs pa'i bag chags gcod pa'o/ /bdud </text></item>
<item><p>160b7</p><section>mdo sde</section><text>rtsi'i chos kyi mchog ston pa'o/ /byang chub sems dpa'i theg pa chen po yang dag par 'dzin pa'o/ /chos thams cad la dbang byed pa thob pa'o/ /sems can thams cad kyi bdag po'o/ /pha ma dang nye dur gyur </text></item>
<item><p>160b8</p><section>mdo sde</section><text>pa'o/ /'jig rten gyi chos brgyad las yang dag par 'das pa'o/ /'jig rten thams cad kyi rjes su 'thun pa'o/ /chos kyi dbang phyug go/ /sems la dbang byed pa'o/ /bstan bcos dang yi ge thams cad kyi </text></item>
<item><p>161a1</p><section>mdo sde</section><text>dam pa'i pha rol tu phyin pa'o/ /byang chub dang thams cad mkhyen pa nyid ni de'i sems kyi grogs byed pa'o/ /sbyin pa'i pha rol tu phyin pa ni de'i gos dang / zas dang / skom dang / bza' ba'i bya ba byed pa'o/ /</text></item>
<item><p>161a2</p><section>mdo sde</section><text>tshul khrims kyi pha rol tu phyin pa ni de'i dus tshigs kyi bde ba byed pa'o/ /bzod pa'i pha rol tu phyin pa ni de'i thams cad las mi 'jigs par byed pa'o/ /brtson 'grus kyi pha rol tu phyin pa ni de'i legs par </text></item>
<item><p>161a3</p><section>mdo sde</section><text>bya ba'i las byed pa'o/ /bsam gtan gyi pha rol tu phyin pa ni de'i 'gyod pa med par byed pa dang / nye bar zhi bar byed pa'o/ /shes rab kyi pha rol tu phyin pa ni de'i chos thams cad yongs su dag par byed pa'o/ /thabs </text></item>
<item><p>161a4</p><section>mdo sde</section><text>la mkhas pa'i pha rol tu phyin pa ni de'i gnyi ga'i don byed pa'o/ /smon lam gyi pha rol tu phyin pa ni de'i ci 'dod pa'i don yang dag par thob par byed pa'o/ /stobs kyi pha rol tu phyin pa ni de'i nyon mongs pa thams cad </text></item>
<item><p>161a5</p><section>mdo sde</section><text>rnam par 'joms par byed pa'o/ /ye shes kyi pha rol tu phyin pa ni de'i dus gsum la ye shes thogs pa med par byed pa'o/ /byams pa ni de'i sems can thams cad kyi phan pa sgrub par byed pa'o/ /snying rje ni de'i </text></item>
<item><p>161a6</p><section>mdo sde</section><text>sems can thams cad la sdug bsngal sel bar byed pa'o/ /dga' ba ni de'i rangs pa dang dga' bar byed pa'o/ /btang snyoms ni de'i rjes su chags pa dang / khong khro ba spong bar byed pa'o/ /bden pa'i gtam ni de'i </text></item>
<item><p>161a7</p><section>mdo sde</section><text>'jig rten thams cad la mi slu bar byed pa ste/ klu'i bdag po 'di dag ni mi zad pa'i za ma tog gi gzungs kyi kha dog ni lus yin no/ /byang chub sems dpa' gang gzungs 'dis chos kyi kun dga' la dga' ba de ni rgyal </text></item>
<item><p>161a8</p><section>mdo sde</section><text>po btsun mo'i 'khor kyi nang na mgo bor gyur pa lta bu yin no/ /brgya byin ri rab kyi zom na bdag por 'gyur ba lta bu yang yin no/ /tshangs pa lta bur tshangs par gyur pa yang yin no/ /lha ma yin gyi dbang po sgra gcan lta </text></item>
<item><p>161b1</p><section>mdo sde</section><text>bur lus khyad par du 'phags pa yang yin no/ /rgya mtsho gting dpag dka' zhing mu med pa lta bu yang yin no/ /ri rab lta bur bsod nams dag gis mngon par 'phags pa yang yin no/ /lha rnams kyi snying du sdug pa dang /</text></item>
<item><p>161b2</p><section>mdo sde</section><text>yid du 'ong ba yang yin no/ /pha ma'i bu gcig pa lta bu yang yin no/ /nam mkha'i dkyil na zla ba nya ba 'dug pa lta bur blta na sdug pa yang yin no/ /ston pa lta bur lha dang mi rnams kyis phyag byas pa'i gnas kyang </text></item>
<item><p>161b3</p><section>mdo sde</section><text>yin no/ /nyi ma shar ba lta bur snang ba byed pa yang yin no/ /nags na 'dug pa'i rma bya lta bur skad snyan pa yang yin no/ /ri phug na 'dug pa'i seng ge lta bur chos kyi sgra chen po sgrogs pa yang yin no/</text></item>
<item><p>161b4</p><section>mdo sde</section><text>sems shin tu dul ba'i glang po che lta bur cang shes kyi zas la longs spyod pa yang yin no/ /chos kyi rgyal po 'khor los sgyur ba lta bur chos kyi rgyal srid ston pa yang yin no/ /klu'i tshogs rtse ba lta bur chos kyi </text></item>
<item><p>161b5</p><section>mdo sde</section><text>sprin 'gyed pa yang yin no/ /klu'i bdag po char chen po 'bebs pa lta bur chos kyi 'brug sgra mngon par sgrogs pa yang yin no/ /brgya byin lta bur dus su chos kyi char chen po 'bebs pa yang yin no/ /dpa' </text></item>
<item><p>161b6</p><section>mdo sde</section><text>bos gzhan gyi dmag la bya ba lta bur mu stegs can thams cad skrag par byed pa yang yin no/ /chu'i rgyun gyis me la bya ba lta bur nyon mongs pa thams cad rab tu zhi bar byed pa yang yin no/ /rlung gis phub ma spar </text></item>
<item><p>161b7</p><section>mdo sde</section><text>gang la bya ba lta bur bdud thams cad zil gyis gnon pa yang yin no/ /ma mas byis pa la bya ba lta bur sems can thams cad dang 'thun par byed pa yang yin no/ /sa gzhi rdzas rnams kyis mi bskyod pa lta bur </text></item>
<item><p>161b8</p><section>mdo sde</section><text>bde ba dang sdug bsngal rnams kyis mi bskyod pa yang yin no/ /rlung gis shing gi lo ma rnams la bya ba lta bur phas kyi rgol ba thams cad g.yo bar byed pa yang yin no/ /rnam thos kyi bu rin po che thams cad 'byor ba </text></item>
<item><p>162a1</p><section>mdo sde</section><text>lta bur chos kyi nor bu 'thun par sbyin pa yang yin no/ /'gro ba thams cad kyi bkod pa'i snying po zhes bya ba'i yid bzhin gyi nor bu rin po che lta bur sems can thams cad kyi bsam pa yongs su rdzogs par </text></item>
<item><p>162a2</p><section>mdo sde</section><text>byed pa yang yin te/ klu'i bdag po de ltar na mi zad pa'i za ma tog gi gzungs la gnas pa'i byang chub sems dpa' ni byang chub kyi snying po la gnas pa zhes rjod do/ /klu'i bdag po dper na rgya mtsho chen po ni </text></item>
<item><p>162a3</p><section>mdo sde</section><text>rin po che chen po thams cad kyi 'byung gnas dang / rin po che thams cad kyi za ma tog yin pa de bzhin du mi zad pa'i za ma tog gi gzungs la gnas pa'i byang chub sems dpa' ni chos thams cad kyi 'byung gnas </text></item>
<item><p>162a4</p><section>mdo sde</section><text>dang / chos thams cad kyi za ma tog yin no/ /klu'i bdag po dper na spos brgya phrag du ma yod pa'i spos kyi za ma tog ni sems can thams cad spos kyis yongs su mgu bar byed pa de bzhin du mi zad pa'i za </text></item>
<item><p>162a5</p><section>mdo sde</section><text>ma tog gi gzungs la gnas pa'i byang chub sems dpa' ni sems can thams cad la legs par smra bas yang dag par mgu bar byed do/ /klu'i bdag po gzhan yang gzungs 'di ni sgra thams cad la 'jug pa </text></item>
<item><p>162a6</p><section>mdo sde</section><text>ste/ 'di ni byang chub kyi sems shes bya ba gang yin pa de ni de bzhin gshegs pa rin chen gdugs gcig pa'i sangs rgyas kyi zhing mi zad pa dang ldan pa'i 'jig rten gyi khams na mnyam par bzhag pa zhes bya'o/ /'di na </text></item>
<item><p>162a7</p><section>mdo sde</section><text>thams cad mkhyen pa nyid ces bya ba gang yin pa de ni de bzhin gshegs pa sred med kyi bu'i sangs rgyas kyi zhing khyad par sdus pa'i 'jig rten gyi khams na thams cad dang ldan pa zhes bya'o/ /'di na sbyin pa'i pha rol tu </text></item>
<item><p>162a8</p><section>mdo sde</section><text>phyin pa zhes bya ba gang yin pa de ni de bzhin gshegs pa grub par gshegs pa'i sangs rgyas kyi zhing zhi ba'i 'jig rten gyi khams na gzi byin can zhes bya'o/ /'di na tshul khrims kyi pha rol tu phyin pa zhes bya ba gang </text></item>
<item><p>162b1</p><section>mdo sde</section><text>yin pa de ni de bzhin gshegs pa mya ngan dang bral ba'i sangs rgyas kyi zhing mya ngan med pa'i 'jig rten gyi khams na legs so zhes bya ba'i tshul zhes bya'o/ /'di na bzod pa'i pha rol tu phyin pa zhes bya ba gang yin pa de </text></item>
<item><p>162b2</p><section>mdo sde</section><text>ni de bzhin gshegs pa dri ma med pa'i zhal gyi sangs rgyas kyi zhing dri ma med pa'i 'jig rten gyi khams na rgya chen po mi zad pa dang ldan pa zhes bya'o/ /'di na brtson 'grus kyi pha rol tu phyin pa dang ldan pa zhes bya </text></item>
<item><p>162b3</p><section>mdo sde</section><text>ba gang yin pa de ni de bzhin gshegs pa dri med 'od kyi sangs rgyas kyi zhing kun tu snang ba'i 'jig rten gyi khams na sgrol bar byed pa zhes bya'o/ /'di na bsam gtan gyi pha rol tu phyin pa zhes bya ba gang yin pa de ni </text></item>
<item><p>162b4</p><section>mdo sde</section><text>de bzhin gshegs pa bstan pa'i snying po zhes bya ba'i sangs rgyas kyi zhing snying po can gyi 'jig rten gyi khams na nye bar zhi bar spyod pa zhes bya'o/ /'di na shes rab kyi pha rol tu phyin pa zhes bya ba gang yin pa de ni </text></item>
<item><p>162b5</p><section>mdo sde</section><text>de bzhin gshegs pa sprin gyi rgyal po'i sangs rgyas kyi zhing sprin dang ldan pa zhes bya ba'i 'jig rten gyi khams na yongs su dag pa zhes bya'o/ /'di na thabs mkhas pa zhes bya ba gang yin pa de ni de bzhin </text></item>
<item><p>162b6</p><section>mdo sde</section><text>gshegs pa phyag dri ma med pa'i sangs rgyas kyi zhing mchog dam pa'i 'jig rten gyi khams na 'jig rten dang 'thun pa zhes bya'o/ /'di na byams pa dang / snying rje dang / dga' ba dang / btang snyoms shes </text></item>
<item><p>162b7</p><section>mdo sde</section><text>bya ba gang yin pa de dag ni de bzhin gshegs pa don grub kyi sangs rgyas kyi zhing legs pa'i 'jig rten gyi khams na phan pa dang / yid du 'ong ba dang / thub pa dang gnyi ga las zhi ba zhes bya'o/ /'di na sdug bsngal </text></item>
<item><p>162b8</p><section>mdo sde</section><text>dang / kun 'byung ba dang / 'gog pa dang / lam zhes bya ba gang yin pa de dag ni de bzhin gshegs pa dpal bsrung gi sangs rgyas kyi zhing smad du med pa'i 'jig rten gyi khams na/ rtsa ba dang / rtsa ba'i rjes su 'gro </text></item>
<item><p>163a1</p><section>mdo sde</section><text>ba dang / rtsa ba zad pa dang / rtsa ba zhi bar 'gyur ba zhes bya'o/ /'di na dran pa nye bar gzhag pa rnams shes bya ba gang yin pa de dag ni gzhan dag na gnas pa rnams shes bya'o/ /'di na yang dag par spong ba </text></item>
<item><p>163a2</p><section>mdo sde</section><text>rnams shes bya ba gang yin pa de dag ni gzhan dag na khyad par du sgrol ba rnams shes bya'o/ /'di na rdzu 'phrul gyi rkang pa rnams shes bya ba gang yin pa de dag ni gzhan dag na phyogs su 'gro ba rnams shes bya'o/ /</text></item>
<item><p>163a3</p><section>mdo sde</section><text>'di na dbang po rnams shes bya ba gang yin pa de dag ni gzhan dag na rab tu shes pa rnams shes bya'o/ /'di na stobs rnams shes bya ba gang yin pa de dag ni gzhan dag na bstan pa rnams shes bya'o/ /'di na </text></item>
<item><p>163a4</p><section>mdo sde</section><text>byang chub kyi yan lag rnams shes bya ba gang yin pa de dag ni gzhan dag na rjes su 'gro ba rnams shes bya'o/ /'di na lam zhes bya ba gang yin pa de dag ni gzhan dag na sgrol ba zhes bya'o/ /'di na so so yang dag par rig zhes </text></item>
<item><p>163a5</p><section>mdo sde</section><text>bya ba gang yin pa de dag ni gzhan dag na mngon sum gyi sgo zhes bya'o/ /'di na chos kyi sbyin pa zhes bya ba gang yin pa de ni gzhan dag na legs par sdud pa zhes bya'o/ /'di na zhi gnas dang / lhag mthong zhes bya ba gang </text></item>
<item><p>163a6</p><section>mdo sde</section><text>yin pa de dag ni gzhan dag na nye bar zhi ba dang / rnam par lta ba zhes bya'o/ /'di na rnam par thar pa zhes bya ba gang yin pa de dag ni gzhan dag na don yod pa zhes bya'o/ /'di na bsod nams zhes bya ba gang </text></item>
<item><p>163a7</p><section>mdo sde</section><text>yin pa de ni gzhan dag na phan pa zhes bya'o/ /'di na ye shes shes bya ba gang yin pa de ni gzhan dag na rtogs byed ces bya'o/ /'di na rab tu 'byung ba zhes bya ba gang yin pa de ni gzhan dag na lam gyi rjes su 'gro ba </text></item>
<item><p>163a8</p><section>mdo sde</section><text>zhes bya'o/ /'di na bsnyen par rdzogs pa zhes bya ba gang yin pa de ni gzhan dag na 'da' bar mi bya zhes bya'o/ /'di na mya ngan las 'das pa zhes bya ba gang yin pa de ni gzhan dag na nye bar zhi ba zhes bya'o/ /'di na </text></item>
<item><p>163b1</p><section>mdo sde</section><text>sangs rgyas bcom ldan 'das rnams ni bsngags pa mtha' yas pa dang ldan pa'o zhes bya ba gang yin pa de ni 'jig rten gyi khams gzhan dag na sangs rgyas bcom ldan 'das rnams ni bgegs med pa'i tshul can no </text></item>
<item><p>163b2</p><section>mdo sde</section><text>zhes bya'o/ /klu'i bdag po nges pa'i tshig gi tshig dang / brda'i tshig gi tshig 'di dag ni sangs rgyas kyi zhing gzhan dang gzhan dag tu 'byung ste/ mi zad pa'i za ma tog gi gzungs la gnas pa'i byang chub sems </text></item>
<item><p>163b3</p><section>mdo sde</section><text>dpas ni sangs rgyas kyi zhing thams cad du de dag gi nges pa'i tshig ces bya'o/ /klu'i bdag po nges pa'i tshig gi tshig dang / brda'i tshig gi tshig bstan pa phyogs bcu dag tu 'byung ba gang yin pa de dag ni bskal pa </text></item>
<item><p>163b4</p><section>mdo sde</section><text>'am/ bskal pa las lhag par ngas bstan kyang sangs rgyas kyi zhing gi nges pa'i tshig gi tshig dang / brda'i tshig gi tshig bstan pa rnams mthar thug pa gang yang med do/ /mi zad pa'i za ma tog gi gzungs 'di bstan </text></item>
<item><p>163b5</p><section>mdo sde</section><text>pa na byang chub sems dpa' drug khris gzungs thob par gyur to/ /byang chub sems dpa' brgyad stong gis ni mi skye ba'i chos rnams la bzod pa thob par gyur to/ /mi sum khri nyis stong gis ni bla na med </text></item>
<item><p>163b6</p><section>mdo sde</section><text>pa yang dag par rdzogs pa'i byang chub tu sems bskyed do/ /de nas bcom ldan 'das kyis yang klu'i rgyal po rgya mtsho la bka' stsal pa/ klu'i bdag po byang chub sems dpa' rnams ni mun pa mun nag dang </text></item>
<item><p>163b7</p><section>mdo sde</section><text>bral ba'i lam 'dis thams cad mkhyen pa nyid yang dag par sgrub par byed do/ /mi zad pa'i za ma tog gi gzungs kyi le'u ste gsum pa'o// // klu'i bdag po sngon byung ba 'das pa'i </text></item>
<item><p>163b8</p><section>mdo sde</section><text>dus na/ bskal pa grangs med pa bas kyang ches grangs med pa yun ring po dpag tu med pa bsam gyis mi khyab pa'i snga rol du gyur pa de'i tshe de'i dus na/ bskal pa rnam par spyod pa zhes bya ba la 'jig </text></item>
<item><p>164a1</p><section>mdo sde</section><text>rten gyi khams khyad par gyi yon tan bkod pa bsdus pa zhes bya bar de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig </text></item>
<item><p>164a2</p><section>mdo sde</section><text>rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das tshangs pa'i dpal lha'i rgyal po zhes bya ba 'jig rten du byung ngo / /de'i tshe de'i dus na </text></item>
<item><p>164a3</p><section>mdo sde</section><text>'jig rten gyi khams khyad par gyi yon tan bkod pa bsdus pa de 'byor pa dang / rgyas pa dang / bde ba dang / lo legs pa dang / nyams dga' ba dang / skye bo mang po dang / lha dang / mi rnams kyis gang bar </text></item>
<item><p>164a4</p><section>mdo sde</section><text>gyur to/ /sangs rgyas kyi zhing 'di ni gling bzhi pa'i 'jig rten gyi khams bye ba phrag brgya pa ji tsam pa de tsam gyi gling bzhi par gyur la/ de lta bu'i gling bzhi pa'i 'jig rten gyi khams bye ba phrag brgya ni bcom ldan </text></item>
<item><p>164a5</p><section>mdo sde</section><text>'das de bzhin gshegs pa tshangs pa'i dpal lha'i rgyal po de'i 'jig rten gyi khams khyad par gyi yon tan bkod pa bsdus par gyur te/ de ltar tha gru che zhing yangs pa de ltar tshad med do/ /'jig rten gyi </text></item>
<item><p>164a6</p><section>mdo sde</section><text>khams de nor bu rin po che rdo rje'i 'od 'dra bar gyur te/ de nyid kyi snang bas rtag tu snang bar gyur to/ /'jig rten gyi khams de rin po che'i dra bas kun tu khebs shing dar gyi lda ldi mang po ni btags/ gdugs dang /</text></item>
<item><p>164a7</p><section>mdo sde</section><text>rgyal mtshan dang / ba dan bsgreng bas ni legs par brgyan/ bla re chen po rnams ni bres/ mtshan mo bar snang las kyang sil snyan brgya stong dag ma brdungs ma dkrol bar sgra rang 'byung ste/ sil snyan dang / glu </text></item>
<item><p>164a8</p><section>mdo sde</section><text>dbyangs kyi sgra des stong gsum gyi stong chen po'i 'jig rten gyi khams thams cad mngon par go bar byas te/ sil snyan dang / glu dbyangs kyi sgra de dag las 'dod pa dang ldan pa dang / 'dod chags dang /</text></item>
<item><p>164b1</p><section>mdo sde</section><text>zhe sdang dang / gti mug dang / nyon mongs pa rab tu 'bar ba'i sgra ni mi 'byung gi/ zhi ba dang / rab tu zhi ba dang / chos kyi dga' ba dang / mgu ba dang ldan pa'i sgra de dag 'ba' shig 'byung bar gyur te/ de thos pa tsam gyis lha </text></item>
<item><p>164b2</p><section>mdo sde</section><text>dang mi de dag thams cad kyi dran pa dang / nye bar zhi ba dang / dga' ba dang / bde ba thob la nyon mongs pa thams cad kyis kyang de dag la gnod par ma gyur to/ /'jig rten gyi khams de yang lag mthil ltar mnyam la/</text></item>
<item><p>164b3</p><section>mdo sde</section><text>ka tsa li na da'i gos ltar 'jam zhing reg na bde bar gyur to/ /'jig rten gyi khams de na ngan song ngan 'gror gdags pa med de lha dang mi de dag kyang dag pa 'ba' shig tu gyur to/ /de dag ni phal cher rgya chen </text></item>
<item><p>164b4</p><section>mdo sde</section><text>po la mos pa dang / theg pa chen po la zhugs pa sha stag go/ /nyan thos dang / rang sangs rgyas kyi theg pa ni nyung ngo / /de dag gi longs spyod thams cad kyang yid la bsams pas 'byung la/ lha dang mi de dag bde </text></item>
<item><p>164b5</p><section>mdo sde</section><text>zhing longs spyod dang ldan par gyur to/ /de na su yang sdug pa dang dbul po med de/ dper na dga' ldan gyi lha rnams kyi longs spyod dang / nye bar spyad pa ji lta ba bzhin du de na 'khod pa'i mi rnams kyang de dang 'dra </text></item>
<item><p>164b6</p><section>mdo sde</section><text>bar gyur to/ /de bzhin gshegs pa de'i sku tshe'i tshad kyang lo 'bum phrag brgyad cu rtsa bzhi phrag brgyad du bsgres pa snyed gyur to/ /mi de dag gi tshe'i tshad kyang de nyid do/ /de na tshe'i mthar ma phyin par su yang </text></item>
<item><p>164b7</p><section>mdo sde</section><text>'chi ba med do/ /de bzhin gshegs pa de'i byang chub sems dpa'i 'khor yang khrag khrig phrag bdun bcu rtsa gnyis yod par gyur to/ /de'i nyan thos kyi dge 'dun ni tshad med do/ /klu'i bdag po de'i tshe </text></item>
<item><p>164b8</p><section>mdo sde</section><text>de'i dus na der 'khor los sgyur ba'i rgyal po gling chen po bzhi'i dbang phyug gi rgyal po bsod nams mi zad pa zhes bya ba zhig byung ste/ rgyal po bsod nams mi zad pa de'i btsun mo bud med lha mo dang 'dra ba khrag </text></item>
<item><p>165a1</p><section>mdo sde</section><text>khrig brgya phrag brgyad bcu rtsa bzhi yod de/ de dag gi nang na de'i btsun mo dam pa ni bzhi yod par gyur te/ 'di lta ste/ dri ma med pa zhes bya ba dang / dri ma med pa'i 'od ces bya ba dang / dag pa zhes </text></item>
<item><p>165a2</p><section>mdo sde</section><text>bya ba dang / dga' ldan ma zhes bya ba'o/ /de'i bu yang brgyad khri bzhi stong yod de tshan po che'i stobs dang ldan pa mtshan nyi shu rtsa brgyad kyi gzugs dang ldan pa theg pa chen po la zhugs pa sha stag go/ /klu'i </text></item>
<item><p>165a3</p><section>mdo sde</section><text>bdag po rgyal po bsod nams mi zad pa de yang grong khyer chen po dga' 'byung zhes bya ba na gnas so/ /grong khyer chen po de yang shar dang / nub dang / byang dang / lho'i ngos re re la dpag tshad drug bcu rtsa bzhi </text></item>
<item><p>165a4</p><section>mdo sde</section><text>bzhi yod par gyur to/ /bcom ldan 'das de bzhin gshegs pa tshangs pa'i dpal lha'i rgyal po yang grong khyer chen po dga' 'byung de nyid du sku bltam mo/ /grong khyer chen po de'i nang du rgyal po bsod </text></item>
<item><p>165a5</p><section>mdo sde</section><text>nams mi zad pa'i pho brang rin po che sna bdun las byas par gyur to/ /grong khyer chen po de'i nang na lam po che dang / srang gi sgo 'bum phrag brgyad bcu rtsa bzhi yod par gyur to/ /lam po che dang / srang gi </text></item>
<item><p>165a6</p><section>mdo sde</section><text>sgo thams cad na yang khyim bye ba 'bum phrag brgyad bcu rtsa bzhi gnas so/ /grong khyer chen po de yang ra ba rim bdun dang / lan kan rim bdun dang / ta la'i phreng rim bdun dang / dril bu g.yer ka'i dra </text></item>
<item><p>165a7</p><section>mdo sde</section><text>ba rim bdun gyis bskor to/ /bskyed mos tshal khris kyang bskor to/ /'obs bdun rim gyis kyang bskor te/ 'obs de dag kyang yan lag brgyad dang ldan pa'i chus yongs su gang la/ me tog ud pa </text></item>
<item><p>165a8</p><section>mdo sde</section><text>la dang / pad ma dang / ku mu da dang / pad ma dkar po dang / dri mchog gis khebs pa ngang ngur la sogs pa rtag tu skad 'byin 'byin par gyur te/ de ltar grong khyer chen po de bsam gyis mi khyab pa'i yon </text></item>
<item><p>165b1</p><section>mdo sde</section><text>tan gyi rgyan bkod pa dang ldan par gyur to/ /bcom ldan 'das de bzhin gshegs pa tshangs pa'i dpal lha'i rgyal po de yang grong khyer chen po dga' 'byung de nyid na nags tshal spos mchog 'od ces bya ba gang du </text></item>
<item><p>165b2</p><section>mdo sde</section><text>rgyal po bsod nams mi zad pas bcom ldan 'das de'i gtsug lag khang byas pa na bzhugs so/ /rgyal po bsod nams mi zad pa bu dang bcas/ btsun mo dang bcas/ gnyen mdab dang tshal za'i </text></item>
<item><p>165b3</p><section>mdo sde</section><text>'khor dang bcas pas bskal pa 'bum tham pa'i bar du de bzhin gshegs pa de la yid du 'ong ba'i bde ba'i yo byad dang / longs spyod thams cad kyis bsnyen bkur byas so/ /klu'i bdag po de nas rgyal po </text></item>
<item><p>165b4</p><section>mdo sde</section><text>bsod nams mi zad pa de 'khor de dag dang lhan cig tu bcom ldan 'das de bzhin gshegs pa tshangs pa'i dpal lha'i rgyal po ga la ba der song nas bcom ldan 'das de'i zhabs la mgo bos phyag 'tshal te </text></item>
<item><p>165b5</p><section>mdo sde</section><text>phyogs gcig tu 'dug go/ /de 'ongs par thugs su chud nas de bzhin gshegs pa des 'di skad ces bka' stsal to/ /rgyal po chen po chos bzhi dang ldan na/ rgyal rigs spyi bo nas dbang bskur ba'i rgyal </text></item>
<item><p>165b6</p><section>mdo sde</section><text>po chos kyi dbang phyug thob par gyur la dge ba'i chos rnams kyis kyang khyad par du 'gro bar gyur te/ bzhi gang zhe na/ dad pa la gnas te/ dge ba gang yin pa tshol zhing nga rgyal med par 'phags pa dag gi </text></item>
<item><p>165b7</p><section>mdo sde</section><text>thad du 'gro ba dang / chos don du gnyer te/ chos 'dod cing chos kyi kun dga' la dga' bas dga' ste/ rtag tu don gyi rjes su lta ba dang / mi rtag pa'i chos nyid la so sor rtog pa dang / 'dus byas kyi nyes pa </text></item>
<item><p>165b8</p><section>mdo sde</section><text>rtogs pa dang / yongs su 'dzin pa thams cad la rnam par 'gyur ba'i chos can yin no snyam du dran pas nye bar gnas par byed pa dang bag yod par byed de/ 'dod pa'i yon tan thams cad la lhag par zhen pa </text></item>
<item><p>166a1</p><section>mdo sde</section><text>med cing dge ba'i rtsa ba thams cad kyang zad par mi byed la gong du yang rnam par 'phel bar byed pa dang / byang chub kyi sems kyi bsam pa yang rnam par mi spong ba ste/ klu'i bdag po chos bzhi </text></item>
<item><p>166a2</p><section>mdo sde</section><text>po de dag dang ldan na rgyal rigs spyi bo nas dbang bskur ba'i rgyal pos chos kyi dbang phyug thob par 'gyur la/ dge ba'i chos rnams kyis kyang khyad par du 'gro bar 'gyur ro/ /de skad ces bka' stsal pa dang / de </text></item>
<item><p>166a3</p><section>mdo sde</section><text>bzhin gshegs pa tshangs pa'i dpal lha'i rgyal po la rgyal po bsod nams mi zad pas 'di skad ces gsol to/ /bcom ldan 'das chos gang dag dang ldan na byang chub sems dpas chos la dbang phyug </text></item>
<item><p>166a4</p><section>mdo sde</section><text>thob par 'gyur lags/ bcom ldan 'das des bka' stsal pa/ rgyal po chen po chos brgyad dang ldan na byang chub sems dpas chos la dbang phyug thob par 'gyur te/ brgyad gang zhe na/ rnam par rtse </text></item>
<item><p>166a5</p><section>mdo sde</section><text>zhing mi nyams par 'gro ba'i mngon par shes pa lnga dang ldan pa yin/ chags pa med pa dang / thogs pa med pa dang / bskyod du med pa'i shes rab dang ldan pa yin/ ye shes kyis bsdus pa dang / yongs su </text></item>
<item><p>166a6</p><section>mdo sde</section><text>sbyang bar byas pa dang / mngon par 'du byed pa med pa'i rdzu 'phrul gyi rkang pa bzhi dang ldan pa yin/ shes rab dang ye shes nges pa dang / lta ba dang / nyon mongs pa thams cad dang bral ba'i so so yang dag par </text></item>
<item><p>166a7</p><section>mdo sde</section><text>rig pa bzhi dang ldan pa yin/ sangs rgyas kyi byin gyi rlabs kyis byin gyis brlabs pa dang / chags pa med pa'i byin gyi brlab pas byin gyi brlabs kyi stobs dang ldan pa yin/ bsod nams mi zad pa'i rgya </text></item>
<item><p>166a8</p><section>mdo sde</section><text>mtsho'i phyag rgya'i ting nge 'dzin dang ldan pa yin/ sems can thams cad mgu bar bya ba dang / sangs rgyas kyi chos thams cad la yang dag par gzhol ba dang / brjed ngas pa med pa yongs su dag pa'i </text></item>
<item><p>166b1</p><section>mdo sde</section><text>gzungs dang ldan pa yin/ chos ji lta ba bzhin rjes su 'gro ba dang / tshul gcig pa'i chos kyi rjes su 'gro ba dang / gnyis su med pa yang dag pa'i mtha' la gnas pa dang / mi skye ba'i chos la bzod </text></item>
<item><p>166b2</p><section>mdo sde</section><text>pa thob pa dang ldan pa yin te/ rgyal po chen po chos brgyad po de dag dang ldan pa'i byang chub sems dpa' ni chos kyi dbang phyug thob par 'gyur ro/ /rgyal po chen po gzhan yang rin po che'i za ma tog </text></item>
<item><p>166b3</p><section>mdo sde</section><text>ces bya ba'i gzungs yod de/ de thob na byang chub sems dpas chos kyi dbang phyug thob par gyur te/ de ltar na de bzhin gshegs pas rin po che'i za ma tog gi gzungs las brtsams nas/ lo </text></item>
<item><p>166b4</p><section>mdo sde</section><text>'bum gyi bar du rgyas par rnam par dbye bas de la yang dag par bstan to/ /rgyal po bsod nams mi zad pa de yang rgyal po'i bya ba thams cad btang ste/ las gzhan mi byed la sems kyi rgyud rnam </text></item>
<item><p>166b5</p><section>mdo sde</section><text>par g.yengs pa med par dpung dang bcas 'khor dang bcas pas chos mnyan te/ des lo 'bum po de'i bar du 'dod pa'i rtog pa 'am/ gnod sems kyi rtog pa 'am/ rnam par 'tshe ba'i rnam par rtog pa </text></item>
<item><p>166b6</p><section>mdo sde</section><text>'am/ bu dang / chung ma dang / rgyal srid dang / yongs su 'dzin pa dang / sdug pa thams cad la nges pa'i rtog pa rnams la brtag par ma bsams te/ chos la sdug par nges pa yid la phyin pa dang /</text></item>
<item><p>166b7</p><section>mdo sde</section><text>byang chub kyi sems kyi bsam pa la gnas par gyur pa dang / byams pa chen pos sems can thams cad la sems snyoms pa dang / snying rje chen po'i go cha bgos nas chos 'ba' shig mnyan to/ /</text></item>
<item><p>166b8</p><section>mdo sde</section><text>de nas bcom ldan 'das de las lo 'bum tham pa'i bar du dam pa'i chos nyan te/ thos nas kyang rin po che'i za ma tog gi gzungs 'di nyid kyi rtsa ba yongs su sbyang ba byas so/ /de bskal pa sa ya phrag </text></item>
<item><p>167a1</p><section>mdo sde</section><text>bdun gyi 'khor ba phyir bsnyil bar gyur to/ /bskal pa khri'i bar du las kyi sgrib pa bsags pa ni rnam par dag par gyur to/ /sangs rgyas 'bum ni de'i mig lam du snang bar gyur to/ /sangs </text></item>
<item><p>167a2</p><section>mdo sde</section><text>rgyas bye ba phrag 'bum mngon sum du mthong bar 'gyur ba'i dge ba'i rtsa ba yang des yongs su bzung ba'o/ /gang gA'i klung gi bye ma snyed kyi brgya byin dang / tshangs pa dang / 'jig rten skyong du 'gyur ba dang /</text></item>
<item><p>167a3</p><section>mdo sde</section><text>'khor los sgyur ba'i rgyal srid 'thob pa'i dge ba'i rtsa ba yang bskyed do/ /dran pa dag pa zhes bya ba'i thos pa'i gzungs kyang thob ste/ thos pa'i gzungs des na sangs rgyas brgyas gsungs pa'i yang dag </text></item>
<item><p>167a4</p><section>mdo sde</section><text>par 'dzin par byed do/ /gzhon nu de dag dang de dag gi ma de rnams kyis kyang rjes su 'thun pa'i chos kyi bzod pa thob bo/ /btsun mo de dag gi nang nas kyang bud med brgyad khri bzhi stong gis ni byang chub tu </text></item>
<item><p>167a5</p><section>mdo sde</section><text>sems bskyed do/ /bud med brgyad khri bzhi stong gis ni bzod pa thob par gyur to/ /lha dang mi khrag khrig phrag dgu bcus ni byang chub tu sems bskyed do/ /lha dang mi brgyad khri bzhi stong gis bzod </text></item>
<item><p>167a6</p><section>mdo sde</section><text>pa thob par gyur to/ /nyan thos kyi theg pa pa khrag khrig phrag sum bcu rtsa gnyis ni chos rnams la chos kyi mig rnam par dag pa'o/ /dge slong khri drug stong ni len pa med par zag pa rnams las </text></item>
<item><p>167a7</p><section>mdo sde</section><text>sems rnam par grol lo/ /rgyal po bsod nams mi zad pa yang rgyal srid thams cad spangs nas lha dang mi'i 'dod pa rnams la don du gnyer ba med par bla na med pa yang dag par rdzogs pa'i byang </text></item>
<item><p>167a8</p><section>mdo sde</section><text>chub 'di nyid la rten bcas te/ dad pas khyim nas khyim med par rab tu byung ngo / /rab tu byung ba de thos nas rgyal po de'i bu de dag thams cad kyang rab tu byung ngo / /de dag kyang rab tu byung bar shes nas </text></item>
<item><p>167b1</p><section>mdo sde</section><text>yul gyi mi dang 'khor drug 'bum rab tu byung ngo / /rgyal po'i btsun mo'i nang nas kyang btsun mo dam pa bzhi rab tu byung ste/ gru'i rgyal po de ltar na dag pa'i sems can dge ba'i rtsa ba bskyed pa yongs su </text></item>
<item><p>167b2</p><section>mdo sde</section><text>sbyang ba byas pa rnams kyi gnas su gyur pa'i gsung rab de dag dga' dga' ltar 'dug par gyur to/ /klu'i bdag po de'i tshe de'i dus na 'khor los sgyur ba'i rgyal po bsod nams mi zad pa de gzhan </text></item>
<item><p>167b3</p><section>mdo sde</section><text>zhig yin snyam du khyod som nyi 'am yid gnyis sam the tsom za bar gyur na de ltar mi blta'o/ /de ci'i phyir zhe na/ klu'i rgyal po de'i tshe de'i dus na khyod nyid 'khor los sgyur ba'i rgyal po bsod nams </text></item>
<item><p>167b4</p><section>mdo sde</section><text>mi zad pa zhes bar gyur to/ /klu'i bdag po khyod rgyal po'i bu dang rgyal po'i bu'i mi de dag gzhan zhig yin pa snyam du sems na de ltar mi blta'o/ /de ci'i phyir zhe na/ 'khor 'dir 'dus shing </text></item>
<item><p>167b5</p><section>mdo sde</section><text>'khod pa'i byang chub sems dpa' sems dpa' chen po 'di dag nyid yin no/ /klu'i bdag po 'di ji snyam du sems/ rin po che'i za ma tog ces bya ba'i gzungs gang de bzhin gshegs pa </text></item>
<item><p>167b6</p><section>mdo sde</section><text>tshangs pa'i dpal lha'i rgyal po des rgyal po bsod nams mi zad pa de la bstan pa de gzhan zhig yin pa snyam du sems na khyod kyis de ltar mi blta'o/ /de ci'i phyir zhe na/ mi zad pa'i za ma tog </text></item>
<item><p>167b7</p><section>mdo sde</section><text>gi gzungs 'di nyid de'i tshe rin po che'i za ma tog ces bya'o/ /klu'i bdag po de ltar na de bzhin gshegs pa ni sangs rgyas kyi spyan chags pa med pas rnam par gzigs nas sems can rnams </text></item>
<item><p>167b8</p><section>mdo sde</section><text>la sngon gyi rgyu las byung ba'i chos kyi gtam brjod pa mdzad do/ /klu'i bdag po khyod kyis de bzhin gshegs pa mang po las mi zad pa'i za ma tog gi gzungs 'di thos so/ /khyod kyis sangs </text></item>
<item><p>168a1</p><section>mdo sde</section><text>rgyas 'bum phrag mang po las gzungs 'di'i don yang dang yang du thos te/ des na da ltar khyod 'di ltar dran pa dang ldan pa dang / 'di ltar blo gros dang ldan pa dang / 'di ltar rtogs pa </text></item>
<item><p>168a2</p><section>mdo sde</section><text>dang ldan pa dang / 'di ltar spobs pa phun sum tshogs pa dang / 'di ltar shes rab dang ye shes dang ldan pa yin no/ /klu'i bdag po gang dag mi zad pa'i za ma tog gi gzungs 'di'i ming tsam 'am/</text></item>
<item><p>168a3</p><section>mdo sde</section><text>bstan pa'i phyogs tsam thos pa de dag thams cad kyang spobs pa mi zad par nges par 'byung bar 'gyur ro/ /de ci'i phyir zhe na/ gzungs 'di'i rgyu dang 'thun pa ni de yin pa'i phyir ro/ /klu'i bdag </text></item>
<item><p>168a4</p><section>mdo sde</section><text>po gzungs kyi nges par 'byung ba'i bsrung ba 'di phyi ma'i dus phyi ma'i tshe spyod par 'gyur ba gang yin pa de dag thams cad kyang de bzhin gshegs pa'i byin gyi brlabs kho na las gyur par blta bar bya'o/ /</text></item>
<item><p>168a5</p><section>mdo sde</section><text>klu'i bdag po de la gzungs 'di ni chos kyi phung po brgyad khri bzhi stong gi sgo yin no/ /spyod pa brgyad khri bzhi stong la 'jug pa yin no/ /ting nge 'dzin brgyad khri bzhi stong gi rjes su 'gro ba yin no/ /</text></item>
<item><p>168a6</p><section>mdo sde</section><text>gzungs brgyad khri bzhi stong gi rtsa ba ni mi zad pa'i za ma tog gi gzungs 'di nyid yin no/ /klu'i bdag po byang chub sems dpas phyogs bcur chags pa med cing thogs pa med par so so yang dag </text></item>
<item><p>168a7</p><section>mdo sde</section><text>par rig pa bzhis chos kyi char chen po rab tu 'bebs pa gang yin pa de yang mi zad pa'i za ma tog gi gzungs 'ba' shig gi rgyu dang 'thun pa las gyur pa yin no/ /klu'i bdag po de la mi zad pa'i za </text></item>
<item><p>168a8</p><section>mdo sde</section><text>ma tog gi gzungs 'di la 'jug pa'i tshig rnams dang / mtshams sbyor ba'i tshig rnams dang / lha dang / klu dang / gnod sbyin dang / dri za dang / lha ma yin dang / nam mkha' lding gi bsrung ba'i tshig </text></item>
<item><p>168b1</p><section>mdo sde</section><text>rnams ngas bstan par bya'o/ /tad+ya thA/ he tu ma ti/ sha ma ma ti/ pra sA da ma ti/ udz+dzu ma ti/ ut+tA ra ma ti/ a k+Sha ya ma ti/ a nu san d+hi/ u la ga mu khe/ pra b+ha mu ka te/ pra b+ha ke tu/ pra tsa rak+She tu/ smr-i ti ka </text></item>
<item><p>168b2</p><section>mdo sde</section><text>ra Ne/ ma ti bi shod+ha ne/ ga ti pra be sha /shu ra ba le/ ta mo nu dri/ san d+ha ra Ni/ ut+t+wa ra Ni/ shAn ta mu khe/ shAn ta pra b+he she/ shAn ta kle sha / b+ha sa na a pa ga te/ ku sha la bA si ni/ a nu san d+hi/ bi san d+hi/ bi ga te s+thi </text></item>
<item><p>168b3</p><section>mdo sde</section><text>te/ s+tha na a nu ga te/ a ba sta na ga te/ a bi sa re/ a shu pradz+nye mu la ba te/ sha shi pra b+he/ sUr+ya ba ti/ dz+yo ti pra b+he/ su bi ma le/ a ma le/ sarba ta mo bi shod+ha ni/ bud d+ha a d+hiSh+thi te/ sarba de ba tA pa ri gr-i hi te/</text></item>
<item><p>168b4</p><section>mdo sde</section><text>sarba bud d+hA nA~M/ sAs+t+ya ya ne/ a nu dz+nyA na brah+ma Na/ pra ti ts+tshit+ta sha kra ne/ pa li ta lo ka pA le/ pa ri gr-i hi ta/ Ar+ya saM gr-i hi ta/ r-i Shi bi gau tra na yuk+tA nA~M/ mok+Sha bud+d+hA nA~M/ sa~M gra ho de ba ma nu Sh+ya' nA~M/ ni gra ha kle shA nA~M/ nir+g+ha tA </text></item>
<item><p>168b5</p><section>mdo sde</section><text>nA~M/ mA rA NA~M/ d+ha ri ShA NA~M/ tI r+thi kA nA~M/ ni gra ha/ sarba pra ra pra ba di nA~M/ tso da na a bi ma ni kA nA~M/ a nu pa kra mo d+harma b+ha Na kA nA~M/ a brdza nAM pa ri sha da/ sarba san+to ShA nA~M/ d+harma ku mA nA~M/ pa ri rak+Sha s+ya/ a nu pats+tshe da sti </text></item>
<item><p>168b6</p><section>mdo sde</section><text>rat+na na bing+sha ta s+ya/ mai tre sarba satwA nA~M/ stu ta sarba gu Na aR+thi kaiH/ klu'i bdag po 'di dag ni mi zad pa'i za ma tog gi gzungs kyi kun du bsrung ba dang / yongs su bsrung ba'i tshig yin te/ de dag brjod </text></item>
<item><p>168b7</p><section>mdo sde</section><text>na chos smra ba des mi 'jigs pa sum bcu rtsa gnyis thob par 'gyur te/ sum bcu rtsa gnyis gang zhe na/ gzhan yang dag par dga' bar 'gyur ba'i phyir thos pa mi 'jigs pa thob par 'gyur ba dang / tshig </text></item>
<item><p>168b8</p><section>mdo sde</section><text>'khrul pa med pa'i phyir bstan pa mi 'jigs pa thob par 'gyur ba dang / tshig zlos bu med pa'i phyir nges pa'i tshig mi 'jigs pa thob par 'gyur ba dang / sgra ji lta ba bzhin du 'jug pa'i phyir brtags pa mi </text></item>
<item><p>169a1</p><section>mdo sde</section><text>'jigs pa thob par 'gyur ba dang / byin kyi brlabs ston pa'i phyir spobs pa mi 'jigs pa thob par 'gyur ba dang / 'dzin pa'i blo dang ldan pa'i phyir dran pa mi 'jigs pa thob par 'gyur ba </text></item>
<item><p>169a2</p><section>mdo sde</section><text>dang / gzhan gyi blo gros yang dag par mgu bar byed pa'i phyir blo gros mi 'jigs pa thob par 'gyur ba dang / som nyi myur du gcod pa'i phyir rtogs pa mi 'jigs pa thob par 'gyur ba dang / gzhan </text></item>
<item><p>169a3</p><section>mdo sde</section><text>gyi ngor mi lta ba'i phyir blo mi 'jigs pa thob par 'gyur ba dang / tshig ji skad smras pa bzhin du 'gyur ba'i phyir 'khrul pa med pa mi 'jigs pa thob par 'gyur ba dang / tshul khrims yongs su dag </text></item>
<item><p>169a4</p><section>mdo sde</section><text>pa'i phyir spa gong ba med pa mi 'jigs pa thob par 'gyur ba dang / bzod pa yongs su dag pa'i phyir 'dzum pa'i bzhin mi 'jigs pa thob par 'gyur ba dang / yang dag par dam bcas pa las </text></item>
<item><p>169a5</p><section>mdo sde</section><text>mi nyams pa'i phyir brtan pa mi 'jigs pa thob par 'gyur ba dang / klan ka mi tshol ba'i sems dang ldan pa'i phyir tshig gzung bar 'os pa mi 'jigs pa thob par 'gyur ba dang / 'khor mngon </text></item>
<item><p>169a6</p><section>mdo sde</section><text>par mgu bar byed pa'i phyir tshig btsun pa mi 'jigs pa thob par 'gyur ba dang / zab mo'i chos gleng ba'i phyir shes rab mi 'jigs pa thob par 'gyur ba dang / khengs pa med pa'i phyir dpyod pa </text></item>
<item><p>169a7</p><section>mdo sde</section><text>mi 'jigs pa thob par 'gyur ba dang / phas kyi rgol ba thams cad tshar gcod pa'i phyir seng ge'i sgra mi 'jigs pa thob par 'gyur ba dang / zang zing med par chos ston pa'i phyir skur ba med pa mi </text></item>
<item><p>169a8</p><section>mdo sde</section><text>'jigs pa thob par 'gyur ba dang / nyams su len pa gtan la 'bebs pa'i phyir bstan pa kha na ma tho ba med pa mi 'jigs pa thob par 'gyur ba dang / mkhas pas ma smad pa'i phyir smad du med pa mi </text></item>
<item><p>169b1</p><section>mdo sde</section><text>'jigs pa thob par 'gyur ba dang / mdo sde dang mi 'gal ba'i phyir sbyor 'byor mi 'jigs pa thob par 'gyur ba dang / dus su yang dag par skul ba'i phyir yang dag par skul ba mi 'jigs pa thob par 'gyur </text></item>
<item><p>169b2</p><section>mdo sde</section><text>ba dang / ji skad smras pa de bzhin du byed pa'i phyir phyin ci ma log pa mi 'jigs pa thob par 'gyur ba dang / sems can rnams la 'dud pa'i phyir nga rgyal med pa mi 'jigs pa thob par 'gyur ba dang /</text></item>
<item><p>169b3</p><section>mdo sde</section><text>sngon thos pa legs par bzung ba'i phyir tshig dang yi ge zad mi shes pa mi 'jigs pa thob par 'gyur ba dang / chos tshad med pa rtogs pa'i phyir thams cad kyi dri ba skabs 'byed pa mi 'jigs pa thob par </text></item>
<item><p>169b4</p><section>mdo sde</section><text>'gyur ba dang / bdag nyid yongs su dag par byed pa'i phyir 'khor thams cad mngon par mgu bar byed pa mi 'jigs pa thob par 'gyur ba dang / nyon mongs pa thams cad yongs su shes pa'i phyir </text></item>
<item><p>169b5</p><section>mdo sde</section><text>bdud dang phyir rgol ba bcom pa mi 'jigs pa thob par 'gyur ba dang / zhe 'gras pa med pa'i sems dang ldan pa'i phyir byams pa chen po mi 'jigs pa thob par 'gyur ba dang / sems can thams cad </text></item>
<item><p>169b6</p><section>mdo sde</section><text>rjes su bsrung ba'i phyir snying rje chen po mi 'jigs pa thob par 'gyur ba dang / chos kyi rgyal po byed pa'i phyir sangs rgyas kyi ye shes mi 'jigs pa thob par 'gyur ba ste/ klu'i bdag po de ltar na byang </text></item>
<item><p>169b7</p><section>mdo sde</section><text>chub sems dpa' sems dpa' chen po ni mi zad pa'i za ma tog gi gzungs nyan pa dang / mos pa dang / sgrub pa ni mi 'jigs pa sum bcu rtsa gnyis po de dag thob par 'gyur ro/ /mi 'jigs pa sum </text></item>
<item><p>169b8</p><section>mdo sde</section><text>bcu rtsa gnyis po de dag rgyun ma chad pas na/ des mthar kyis de bzhin gshegs pa'i mi 'jigs pa bzhi thob par 'gyur te/ mi 'jigs pa de dag dang ldan pas lha dang bcas pa'i 'jig rten gyi mdun du </text></item>
<item><p>170a1</p><section>mdo sde</section><text>de bzhin gshegs pa seng ge'i sgra sgrogs so/ /sems can thams cad kyi dri ba lung bstan pa'i phyir yang skabs 'byed do/ /sems can gyi ris na gang de bzhin gshegs pa la chos dang 'thun </text></item>
<item><p>170a2</p><section>mdo sde</section><text>par rgol nus pa 'am/ de bzhin gshegs pa'i chos gsung ba mdzad pa la gcod nus pa de lta bu'i sems can ni gang yang med do/ /klu'i bdag po de lta bas na byang chub sems dpas mi za pa'i za ma tog </text></item>
<item><p>170a3</p><section>mdo sde</section><text>gi gzungs 'di la sbyar bar bya'o/ /klu'i bdag po mi zad pa'i za ma tog gi gzungs 'di la sbyor ba gang zhe na/ gang la mig tu sbyor ba yang med/ gzugs su sbyor ba yang med/ mig gi rnam par shes par </text></item>
<item><p>170a4</p><section>mdo sde</section><text>sbyor ba yang med pa dang / rna bar sbyor ba yang med/ sgrar sbyor ba yang med/ rna ba'i rnam par shes par sbyor ba yang med pa dang / snar sbyor ba yang med/ drir sbyor ba yang med/ sna'i rnam par shes </text></item>
<item><p>170a5</p><section>mdo sde</section><text>par sbyor ba yang med pa dang / lcer sbyor ba yang med/ ror sbyor ba yang med/ lce'i rnam par shes par sbyor ba yang med pa dang / lus su sbyor ba yang med/ reg byar sbyor ba yang med/ lus kyi </text></item>
<item><p>170a6</p><section>mdo sde</section><text>rnam par shes par sbyor ba yang med pa dang / yid du sbyor ba yang med/ chos su sbyor ba yang med/ yid kyi rnam par shes par sbyor ba yang med pa de ni gzungs 'di la sbyor ba yin no/ /klu'i bdag po </text></item>
<item><p>170a7</p><section>mdo sde</section><text>gzhan yang gang la gzugs su sbyor ba yang med/ gzugs skye bar sbyor ba yang med/ gzugs gnas par sbyor ba yang med/ gzugs 'gag par sbyor ba yang med pa de ni gzungs 'di la sbyor ba yin </text></item>
<item><p>170a8</p><section>mdo sde</section><text>no/ /de bzhin du tshor ba dang / 'du shes dang / 'du byed dang / rnam par shes par sbyor ba yang med/ rnam par shes pa skye bar sbyor ba yang med/ rnam par shes pa gnas par sbyor ba yang med/ rnam </text></item>
<item><p>170b1</p><section>mdo sde</section><text>par shes pa 'gag par sbyor ba yang med pa de ni gzungs 'di la sbyor ba yin no/ /glu'i bdag po gzhan yang gzugs stong pa nyid du sbyor ba dang / gzugs stong pa nyid du yang rlom sems mi byed pa'i </text></item>
<item><p>170b2</p><section>mdo sde</section><text>sbyor ba gang yin pa de ni gzungs 'di la sbyor ba yin no/ /de bzhin du tshor ba dang / 'du shes dang / 'du byed dang / rnam par shes pa stong pa nyid du sbyor ba dang / rnam par shes pa stong pa nyid du yang </text></item>
<item><p>170b3</p><section>mdo sde</section><text>rlom sems mi byed pa'i sbyor ba gang yin pa de ni gzungs 'di la sbyor ba yin no/ /klu'i bdag po gzhan yang gzugs mtshan ma med par sbyor ba dang / gzugs mtshan ma med par yang rlom sems </text></item>
<item><p>170b4</p><section>mdo sde</section><text>mi byed pa'i sbyor ba gang yin pa de ni gzungs 'di la sbyor ba yin no/ /de bzhin du tshor ba dang / 'du shes dang / 'du byed dang / rnam par shes pa mtshan ma med par sbyor ba dang / rnam par shes pa </text></item>
<item><p>170b5</p><section>mdo sde</section><text>mtshan ma med par yang rlom sems mi byed pa'i sbyor ba gang yin pa de ni gzungs 'di la sbyor ba yin no/ /klu'i bdag po gzhan yang gzugs smon pa med par sbyor ba dang / gzugs smon pa med par </text></item>
<item><p>170b6</p><section>mdo sde</section><text>yang rlom sems mi byed pa'i sbyor ba gang yin pa de ni gzungs 'di la sbyor ba yin no/ /de bzhin du tshor ba dang / 'du shes dang / 'du byed dang / rnam par shes pa smon pa med par sbyor ba dang /</text></item>
<item><p>170b7</p><section>mdo sde</section><text>rnam par shes pa smon pa med par yang rlom sems mi byed pa'i sbyor ba gang yin pa de ni gzungs 'di la sbyor ba yin no/ /gzugs mngon par 'du byed pa med par sbyor ba dang / gzugs mngon par 'du </text></item>
<item><p>170b8</p><section>mdo sde</section><text>byed pa med par yang rlom sems mi byed pa'i sbyor ba gang yin pa dang / tshor ba dang / 'du shes dang / 'du byed dang / rnam par shes pa mngon par 'du byed pa med par sbyor ba dang / rnam par shes pa </text></item>
<item><p>171a1</p><section>mdo sde</section><text>mngon par 'du byed pa med par yang rlom sems mi byed pa'i sbyor ba gang yin pa de ni gzungs 'di la sbyor ba yin no/ /gzugs ma skyes pa dang / ma byung bar sbyor ba dang / gzugs ma skyes </text></item>
<item><p>171a2</p><section>mdo sde</section><text>pa dang / ma byung bar yang rlom sems mi byed pa'i sbyor ba gang yin pa dang / tshor ba dang / 'du shes dang / 'du byed dang / rnam par shes pa ma skyes pa dang / ma byung bar sbyor ba dang / rnam par shes pa </text></item>
<item><p>171a3</p><section>mdo sde</section><text>ma skyes pa dang / ma byung bar yang rlom sems mi byed pa'i sbyor ba gang yin pa de ni gzungs 'di la sbyor ba yin no/ /gzugs dben par sbyor ba dang / gzugs dben par yang rlom sems mi byed par </text></item>
<item><p>171a4</p><section>mdo sde</section><text>sbyor ba gang yin pa de ni gzungs 'di la sbyor ba yin no/ /tshor ba dang / 'du shes dang / 'du byed dang / rnam par shes pa dben par sbyor ba dang / rnam par shes pa dben par yang rlom sems </text></item>
<item><p>171a5</p><section>mdo sde</section><text>mi byed pa'i sbyor ba gang yin pa de ni gzungs 'di la sbyor ba yin no/ /gzugs rang bzhin gyis rnam par dag par sbyor ba dang / gzugs rang bzhin gyis rnam par dag par yang rlom sems </text></item>
<item><p>171a6</p><section>mdo sde</section><text>mi byed pa'i sbyor ba gang yin pa de ni gzungs 'di la sbyor ba yin no/ /de bzhin du tshor ba dang / 'du shes dang / 'du byed dang / rnam par shes pa rang bzhin gyis rnam par dag par sbyor ba dang /</text></item>
<item><p>171a7</p><section>mdo sde</section><text>rnam par shes pa rang bzhin gyis rnam par dag par yang rlom sems mi byed pa 'di ni gzungs 'di la sbyor ba yin no/ /klu'i bdag po gzhan yang khams rnams la chos kyi dbyings su sbyor ba dang /</text></item>
<item><p>171a8</p><section>mdo sde</section><text>chos kyi dbyings la yang rlom sems mi byed pa'i sbyor ba gang yin pa dang / skye mched rnams la rang bzhin gyis stong pa nyid du sbyor ba dang / rang bzhin gyis stong pa nyid la yang rlom sems mi byed pa'i sbyor </text></item>
<item><p>171b1</p><section>mdo sde</section><text>ba gang yin pa de ni gzungs 'di la sbyor ba yin no/ /chos thams cad la rten cing 'brel par 'byung bar sbyor ba dang / rten cing 'brel par 'byung ba yongs su brtag pa la yang rlom sems mi byed pa'i </text></item>
<item><p>171b2</p><section>mdo sde</section><text>sbyor ba gang yin pa dang / chos thams cad la gnas med par sbyor ba dang / gnas med par yang mngon par zhen pa med pa'i sbyor ba gang yin pa dang / chos thams cad de bzhin nyid du sbyor ba dang /</text></item>
<item><p>171b3</p><section>mdo sde</section><text>de bzhin nyid du yang mngon par zhen pa med pa'i sbyor ba gang yin pa dang / chos thams cad yang dag pa'i mtha' la gnas par sbyor ba dang / yang dag pa'i mtha' la gnas par yang rlom sems mi </text></item>
<item><p>171b4</p><section>mdo sde</section><text>byed pa'i sbyor ba gang yin pa de ni gzungs 'di la sbyor ba yin no/ /klu'i bdag po gzhan yang sems can 'dod chags spyod pa rnams kyi 'dod chags kyi spyod pa yongs su shes pa'i sbyor ba dang / chos </text></item>
<item><p>171b5</p><section>mdo sde</section><text>kyi dbyings 'dod chags kyi spyod pa dang / kun du sbyor ba yang med pa'i sbyor ba gang yin pa de ni gzungs 'di la sbyor ba yin no/ /de bzhin du sems can zhe sdang spyod pa rnams kyi zhe sdang gi spyod pa yongs </text></item>
<item><p>171b6</p><section>mdo sde</section><text>su shes pa'i sbyor ba dang / chos kyi dbyings zhe sdang gi spyod pa dang / kun du sbyor ba yang med pa'i sbyor ba gang yin pa de ni gzungs 'di la sbyor ba yin no/ /sems can gti mug spyod pa rnams kyi gti </text></item>
<item><p>171b7</p><section>mdo sde</section><text>mug gi spyod pa yongs su shes pa'i sbyor ba dang / chos kyi dbyings gti mug gi spyod pa dang kun du sbyor ba yang med pa'i sbyor ba gang yin pa de ni gzungs 'di la sbyor ba yin no/ /sems can cha mnyam </text></item>
<item><p>171b8</p><section>mdo sde</section><text>pa spyod pa rnams kyi cha mnyam pa'i spyod pa yongs su shes pa'i sbyor ba dang / chos kyi dbyings la cha mnyam pa chad pa yang med pa'i sbyor ba gang yin pa de ni gzungs 'di la sbyor ba yin no/ /</text></item>
<item><p>172a1</p><section>mdo sde</section><text>klu'i bdag po mdor bsdu na spyod pa brgyad khri bzhi stong yongs su shes pa'i sbyor ba dang / chos kyi dbyings la sbyor ba yang med pa gang yin pa de ni gzungs 'di la sbyor ba yin no/ /</text></item>
<item><p>172a2</p><section>mdo sde</section><text>klu'i bdag po gzhan yang sbyor ba gang yin pa dang / mi sbyor ba gang yin pa'i chos gang yang de la sbyor ba yang med mi sbyor ba yang med do/ /de ci'i phyir zhe na/ sbyor ba de ni snang ba yang ma yin/ brtags pa </text></item>
<item><p>172a3</p><section>mdo sde</section><text>yang ma yin/ mtshan mar byas pa yang ma yin pa'i phyir te/ de bas na sbyor ba de ni yang dag pa'i sbyor ba yin no/ /yang dag pa'i sbyor ba yang chos gang yang 'dren par yang mi byed/</text></item>
<item><p>172a4</p><section>mdo sde</section><text>mi 'dren par yang mi byed/ 'dzin par yang mi byed/ gtong bar yang mi byed/ gnas par yang mi byed/ 'gro bar yang mi byed de/ de bas na sbyor ba de ni yang dag pa'i sbyor ba zhes </text></item>
<item><p>172a5</p><section>mdo sde</section><text>bya'o/ /klu'i bdag po byang chub sems dpa' de ltar sbyor ba ni mi zad pa'i za ma tog gi gzungs 'di thob par 'gyur ro/ /de nas de'i tshe bcom ldan 'das kyis tshigs su bcad pa 'di </text></item>
<item><p>172a6</p><section>mdo sde</section><text>dag bka' stsal to/ /gang tshe de yis gzungs 'di thob gyur na/ /de yis dran dang blo gros yongs su dag /mdo sde rtogs pa kun gyi pha rol phyin/ /'gro ba'i skad dang sgra yang rab tu </text></item>
<item><p>172a7</p><section>mdo sde</section><text>shes/ /'gro ba'i spyod dang sems pa ngan pa dang / /bzang dang 'bring gi rgyu ba gang yin shes/ /spyod dang sems kyi rgyud rnams shes nas kyang / /ji ltar mtsham par chos kyi tshig rnams ston/ /</text></item>
<item><p>172a8</p><section>mdo sde</section><text>gang tshe de ni gzungs la rab mkhas na/ /de ni rgyu dang byed dang rkyen la mkhas/ /rtag dang chad par lta bar mi 'gyur te/ /mthar 'dzin thams cad rnam par spangs pa yin/ /gang tshe de yis </text></item>
<item><p>172b1</p><section>mdo sde</section><text>gzungs 'di thob gyur na/ /yi ge dang ni tshig rnams 'byed la mkhas/ /skad rnams mang po du ma tha dad shes/ /don dang yi ge la yang mkhas par gyur/ /de yi lha yi mig kyang dri med 'gyur/ /</text></item>
<item><p>172b2</p><section>mdo sde</section><text>de yi lha yi rna ba'ang rnam par dag /shes rab mtha' yas pha rol sems la mkhas/ /'das pa dang ni ma 'ongs bskal pa dran/ /de bzhin rdzu 'phrul rkang pa thob gyur nas/ /zhing rnams </text></item>
<item><p>172b3</p><section>mdo sde</section><text>bye ba mtha' yas skad cig 'gro/ /'jig rten 'dren rnams la ni mchod pa byed/ /de bzhin gzungs la thos pas chos kyang 'dzin/ /bdud rnams 'bum phrag ji snyed yod pa yis/ /de yi </text></item>
<item><p>172b4</p><section>mdo sde</section><text>'gro ba'i yul rnams mi shes la/ /mun bsal sems can dag pa nyon mongs med/ /mdo sde stong phrag tshad med ston par byed/ /chu yi nang na pad mo ma gos bzhin/ /de ni 'jig rten chos rnams </text></item>
<item><p>172b5</p><section>mdo sde</section><text>gos med spyod/ /rjes chags khong khro rnams las rtag tu grol/ /'jig rten kun la sems ni mkha' ltar snyoms/ /mtshan gyi dam pa gzugs 'chang dag pa ste/ /de la lta bas skye bo chog </text></item>
<item><p>172b6</p><section>mdo sde</section><text>mi shes/ /spyod lam dang ni spyod pa shes bzhin rgyu/ /'gro la phan don byed cing 'jig rten rgyu/ /gang tshe gzungs 'di thob par gyur pa na/ /brgya byin de bzhin tshangs pa 'jig rten skyong / /</text></item>
<item><p>172b7</p><section>mdo sde</section><text>de yi rkang mthil du ni gus par 'dud/ /'on kyang de yid gang du'ang khengs pa med/ /de ni skad snyan tshangs pa'i dbyangs dang ldan/ /skye ba'i yid ni rnam spyod mgu bar byed/ /skyon med snyan cing </text></item>
<item><p>172b8</p><section>mdo sde</section><text>dag la dus su smra/ /de yi bstan pa don med yid mi 'gyur/ /gang tshe de yis gzungs ni thob gyur na/ /de ni 'khor gyi nang du 'jigs pa med/ /seng ge'i sgra can mi 'jigs sgrogs par </text></item>
<item><p>173a1</p><section>mdo sde</section><text>byed/ /pha rol tshogs rnams thams cad rab tu 'joms/ /sems can g.yo can gdul dka' nga rgyal khengs/ /mngon pa'i nga rgyal skyon ldan gang yin pa/ /de dag mkhas pa'i chos ni thob </text></item>
<item><p>173a2</p><section>mdo sde</section><text>gyur na/ /nga rgyal spangs nas rkang mthil 'dud par byed/ /chos kyi dbyings ni rang bzhin zhi ba dang / /don rtogs dang ni chos nyid nges par shes/ /de phyir chos ni gtan la 'bebs pa dang /</text></item>
<item><p>173a3</p><section>mdo sde</section><text>yi ge 'byed la de yi tshig mi zad/ /sems can rang bzhin rnam dag chos kyi dbyings/ /de bzhin bdag nyid rnam dag de yis shes/ /de ltar sems can de bzhin nyid shes pas/ /de yi chos </text></item>
<item><p>173a4</p><section>mdo sde</section><text>rnams bstan pa thogs pa med/ /zad pa nam yang zad par mi nus la/ /mi zad pa yang nams kyang zad mi 'gyur/ /chos nyid rab zhi 'di ni rtogs nas kyang / /der ni mdo sde bye ba mtha' yas ston/ /</text></item>
<item><p>173a5</p><section>mdo sde</section><text>yi ge 'di dag lus la mi gnas shing / /yid la mi gnas sems las ma byung ste/ /ji ltar brag cha'i sgra ni thos pa bzhin/ /yi ge rnams kyi rang bzhin stong zhing dben/ /gzungs 'di yi ge rnams </text></item>
<item><p>173a6</p><section>mdo sde</section><text>dang sgra la med/ /tshig gi lam dang lus dang ngag la'ang med/ /de ltar yi ge'i tshul rnams rtogs pas na/ /smras kyang de yi tshig ni thogs pa med/ /de ni ston kyang yid la rnam rtog med/ /</text></item>
<item><p>173a7</p><section>mdo sde</section><text>sems la'ang rlom sems byed pa yang med de/ /'on kyang chos 'di rtogs par bya ba'i phyir/ /chos nyid rab tu 'thad pa'i chos kyang ston/ /gang tshe de yis gzungs ni thob gyur na/ /so so yang </text></item>
<item><p>173a8</p><section>mdo sde</section><text>dag rig bzhi rjes su rtogs/ /don la rab bslabs chos nyid cho ga shes/ /sgra dang skad dang nges pa'i tshig la mkhas/ /de bzhin spobs pa thogs med tshad kyang med/ /de ni kun rdzob don </text></item>
<item><p>173b1</p><section>mdo sde</section><text>dam shes pa ste/ /de bzhin sna tshogs zab mo bstan pa shes/ /lugs 'byung lugs las bzlog pa 'ang rab tu shes/ /mtho dma' 'gro ba rnams la'ang pha mthar phyin/ /sems zhum </text></item>
<item><p>173b2</p><section>mdo sde</section><text>pa na rab tu 'dzin la mkhas/ /de bzhin khengs rnams tshar gcod shes la mkhas/ /bstan pa dag la bya ba'i tshul kun shes/ /lus dang ngag dang sems kyi las rnams la/ /shes pa </text></item>
<item><p>173b3</p><section>mdo sde</section><text>thogs med rnam par nges par 'jug /gzungs dang ldan pa'i tshig la 'khrul pa med/ /nyes pa spangs shing brtan por gyur pa yin/ /sems can 'dul gzungs yid dang dran pa la/ /</text></item>
<item><p>173b4</p><section>mdo sde</section><text>zhugs par gyur na chos shes zhugs pa ste/ /thos pa gang yin nams kyang chud mi za/ /ji skad thos pa mtshungs par rol gyis 'dzin/ /gzungs ni chos nyid 'gal ba ma yin la/ /de ni chos </text></item>
<item><p>173b5</p><section>mdo sde</section><text>la'ang zhi ba ma yin te/ /chos dang shin du mi mtshungs mi mnyam mnyam/ /chos nyid sbyor dang ldan phyir gzod nas zhi/ /mi zad pa'i za ma tog gi gzungs kyi sbyor ba 'di bstan pa dang /</text></item>
<item><p>173b6</p><section>mdo sde</section><text>tshigs su bcad pa mngon par sgrub pa 'di bstan pa na/ klu'i rgyal po rgya mtsho'i 'khor kyi nang nas klu khri nyis stong gis bla na med pa yang dag par rdzogs pa'i byang chub tu sems bskyed de/ de dag </text></item>
<item><p>173b7</p><section>mdo sde</section><text>gis tshig 'di skad du/ /bcom ldan 'das bdag cag kyang ma 'ongs pa'i dus na/ mi zad pa'i za ma tog gi gzungs 'di thob nas ji ltar da ltar na/ de bzhin gshegs pa'i chos ston pa de kho </text></item>
<item><p>173b8</p><section>mdo sde</section><text>na bzhin du sems can thams cad la chos ston par gyur cig ces kyang smras so/ /za ma tog gi gzungs kyi phan yon gyi le'u ste bzhi pa'o// // bam po bzhi pa/</text></item>
<item><p>174a1</p><section>mdo sde</section><text>de nas bcom ldan 'das la tshe dang ldan pa shA ri'i bus 'di skad ces gsol to/ /bcom ldan 'das klu'i skye gnas su skyes pa dag kyang 'di ltar bla na med pa yang dag par rdzogs </text></item>
<item><p>174a2</p><section>mdo sde</section><text>pa'i byang chub tu sems bskyed par bgyid la/ 'di na mir gyur pa kha cig ni byang chub tu sems bskyed pa'i rngo mi thog pa ni ngo mtshar lags so/ /bcom ldan 'das kyis bka' stsal pa/ shA </text></item>
<item><p>174a3</p><section>mdo sde</section><text>ri'i bu klu khri nyis stong bo 'di dag ni de bzhin gshegs pa 'od srung gi gsung rab la rab tu byung bar gyur te/ 'di dag gis de bzhin gshegs pa de las byang chub kyi sems dang ldan pa'i gtam </text></item>
<item><p>174a4</p><section>mdo sde</section><text>cig thos so/ /thos nas kyang de bzhin gshegs pa de la legs so zhes bya ba gsol te/ theg pa chen po ni bsam gyis mi khyab ste/ legs so legs so zhes tshig tu smras so/ /</text></item>
<item><p>174a5</p><section>mdo sde</section><text>mi dge ba'i 'du 'dzi 'di lta ste/ mdza' bshes kyi khyim dang / slongs mo ster ba'i khyim yongs su bzung ba'i phyir tshul khrims rnams nyams su ma blangs par gyur te/ tshul khrims </text></item>
<item><p>174a6</p><section>mdo sde</section><text>nyams par byas pa de na 'di dag de nas shi 'phos nas klu'i skye gnas su skyes par gyur to/ /'di dag gi theg pa chen po'i gtam de thos la bcom ldan 'das de la yang legs so </text></item>
<item><p>174a7</p><section>mdo sde</section><text>zhes bya ba gsol ba'i rgyu de dang rkyen de dang dge ba'i rtsa ba des ni da ltar nga las theg pa chen po'i gtam thos te/ mi zad pa'i za ma tog gi gzungs bstan pa thos nas bla na med pa yang </text></item>
<item><p>174a8</p><section>mdo sde</section><text>dag par rdzogs pa'i byang chub tu sems skyes so/ /shA ri'i bu lhag pa'i bsam pa'i khyad par la ltos/ ngas 'di dag bla na med pa yang dag par rdzogs pa'i byang chub tu lung bstan te/</text></item>
<item><p>174b1</p><section>mdo sde</section><text>bskal pa bgrang ba las 'das pa dag na de bzhin gshegs pa yang bgrang ba las 'das pa dag la mchod pa byas nas byang chub kyi phyogs dang mthun pa'i chos rnams yang dag par bsgrubs te/</text></item>
<item><p>174b2</p><section>mdo sde</section><text>bskal pa mngon par dga' ba zhes bya ba la 'jig rten gyi khams dri ma med pa'i snying por bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ ye shes bla ma </text></item>
<item><p>174b3</p><section>mdo sde</section><text>zhes bya ba dang / bsod nams bla ma zhes bya ba dang / chos bla ma zhes bya ba dang / shes rab bla ma shes bya ba'i mtshan 'di bzhir mthun par sha stag gi de bzhin gshegs par 'gyur </text></item>
<item><p>174b4</p><section>mdo sde</section><text>ro/ /de dag thams cad kyang bskal pa gcig kho na la 'byung bar 'gyur te/ dper na bskal pa bzang po 'di la sangs rgyas stong 'byung bar 'gyur ba bzhin no/ /de nas bcom ldan </text></item>
<item><p>174b5</p><section>mdo sde</section><text>'das la klu'i rgyal po rgya mtshos 'di skad ces gsol to/ /bcom ldan 'das gang gi tshe bdag bskal pa'i dang por rgya mtsho chen po'i nang na gnas pa dang / gang gi tshe bcom ldan 'das </text></item>
<item><p>174b6</p><section>mdo sde</section><text>de bzhin gshegs pa 'khor ba 'jig 'jig rten du byung ba de'i tshe ni rgya mtsho chen po'i nang na klu dang / klu'i bu dang / klu'i bu mo dag nyung bar gyur te/ bdag kyang 'khor nyung bar gyur/</text></item>
<item><p>174b7</p><section>mdo sde</section><text>bcom ldan 'das nga ni rgya mtsho chen po'i nang na klu dang / klu'i bu dang / klu'i bu mo dag kyang 'di ltar tshad ma mchis te/ grangs kyis mtha' rtogs par mi nus lags na/ bcom ldan </text></item>
<item><p>174b8</p><section>mdo sde</section><text>'das 'di la rgyu ni gang lags/ rkyen ni gang lags/ bcom ldan 'das kyis bka' stsal pa/ klu'i bdag po gang dag legs par gsungs pa'i chos 'dul ba la rab tu byung nas tshul </text></item>
<item><p>175a1</p><section>mdo sde</section><text>khrims dag la yongs su rdzogs par ma byas te/ cho ga nyams pa dang / 'tsho ba nyams pa dang / tshul khrims nyams pa dang / yongs su rdzogs par ma byas la de dag </text></item>
<item><p>175a2</p><section>mdo sde</section><text>gi lta ba yang drang por gyur te/ des na sems can dmyal ba rnams su ni mi skye'i shi 'phos nas klu'i skye gnas rnams su skye bar 'gyur te/ klu'i bdag po de bzhin gshegs pa 'khor ba </text></item>
<item><p>175a3</p><section>mdo sde</section><text>'jig gi gsung rab las ni srog chags khyim pa dang / rab tu byung ba bye ba phrag dgu bcu rtsa brgyad cho ga dang / 'tsho ba dang / tshul khrims nyams te/ shi 'phos nas klu'i skye </text></item>
<item><p>175a4</p><section>mdo sde</section><text>gnas rnams su skyes so/ /de bzhin gshegs pa gser thub kyi gsung rab las ni srog chags khyim pa dang / rab tu byung ba bye ba phrag drug bcu rtsa bzhi rab tu byung ba las tshul </text></item>
<item><p>175a5</p><section>mdo sde</section><text>khrims 'chal par gyur pas shi 'phos te/ klu rnams kyi skye gnas su skyes so/ /de bzhin gshegs pa 'od srung gi gsung rab las ni srog chags khyim pa dang / rab tu byung </text></item>
<item><p>175a6</p><section>mdo sde</section><text>ba bye ba phrag brgyad cu cho ga dang / 'tsho ba dang / tshul khrims nyams te/ shi 'phos nas klu'i skye gnas rnams su skyes so/ /klu'i bdag po da ltar nga'i gsung rab 'di las ni </text></item>
<item><p>175a7</p><section>mdo sde</section><text>srog chags khyim pa dang rab tu byung ba bye ba phrag dgu bcu rtsa dgu rab tu byung ba las rtsod pa sna tshogs dang / 'thab pa sna tshogs dang / 'du 'dzi sna tshogs kyi cho ga dang / 'tsho ba dang /</text></item>
<item><p>175a8</p><section>mdo sde</section><text>tshul khrims nyams te/ shi 'phos nas klu'i skye gnas rnams su skye zhing skye bar 'gyur te/ klu'i bdag po rgyu ni de yin no/ /rkyen ni de yin te/ des na da ltar klu dang / klu'i bu dang /</text></item>
<item><p>175b1</p><section>mdo sde</section><text>klu'i bu mo rnams de ltar tshad med do/ /klu'i bdag po da dung yang nga yongs su mya ngan las 'das pa'i 'og phyi ma'i dus phyi ma'i tshe na dge slong sdig can rnams dang / dge slong ma sdig can rnams </text></item>
<item><p>175b2</p><section>mdo sde</section><text>dang / dge bsnyen ma sdig can rnams tshul khrims nyams pas klu'i skye gnas rnams su skye bar 'gyur ro/ /de'i nang nas kha cig ni sems can dmyal ba rnams su ltung bar 'gyur ro/ /</text></item>
<item><p>175b3</p><section>mdo sde</section><text>gsol pa/ bcom ldan 'das rab tu byung bar gtogs la tshul khrims nyams pa klu'i skye gnas rnams su skyes pa dang / skye bar 'gyur ba gang lags pa de dag gi las rnams la khyad par </text></item>
<item><p>175b4</p><section>mdo sde</section><text>ci mchis lags/ bcom ldan 'das kyis bka' stsal pa/ klu'i bdag po rab tu 'byung bar gtogs la tshul khrims nyams pa klu'i skye gnas rnams su skyes pa dang / skye bar </text></item>
<item><p>175b5</p><section>mdo sde</section><text>'gyur ba gang yin pa de dag gi sbyor ba ni yongs su ma dag la/ de bzhin gshegs pa'i bstan pa la yid ches pa'i phyir de dag gi bsam pa ni yod de/ de dag ni klu'i skye gnas de nas </text></item>
<item><p>175b6</p><section>mdo sde</section><text>shi 'phos nas lhag pa'i bsam pa de'i stobs kyis lha dang mi rnams kyi nang du skye bar 'gyur te/ bskal pa bzang po 'di la sangs rgyas su 'gyur ba gang yin pa de'i de bzhin gshegs </text></item>
<item><p>175b7</p><section>mdo sde</section><text>pa de dag gi bstan pa la theg pa ji lta ba bzhin du mos par 'gyur te/ theg pa chen po la zhugs pa rnams ma gtogs par thams cad kyang bskal pa bzang po 'di nyid la yongs su mya ngan las </text></item>
<item><p>175b8</p><section>mdo sde</section><text>'da' bar 'gyur ro/ /klu'i bdag po de bzhin gshegs pa'i bstan pa'i che ba nyid dang / rab tu byung ba'i yon tan gyi rgyu'i khyad par la ltos/ 'di ltar sems can </text></item>
<item><p>176a1</p><section>mdo sde</section><text>de dag mi dge ba'i chos thams cad spangs nas khyad par du 'gro bar 'gyur ro/ /de nas bcom ldan 'das la klu'i rgyal po rgya mtsho'i bu dpal gyi gzi brjid kyis 'di skad ces </text></item>
<item><p>176a2</p><section>mdo sde</section><text>gsol to/ /bcom ldan 'das sangs rgyas bcom ldan 'das rnams ni mthong ba dang thos pa don mchis pa lags te ngo mtshar lags so/ /'di ltar smad du ma mchis pa'i las can </text></item>
<item><p>176a3</p><section>mdo sde</section><text>rnams kyi sangs rgyas la dmigs pa'i sems gcig tsam bskyed pa yang chab 'tshal bar mi 'gyur te/ de ni de dag gi yongs su mya ngan las 'da' ba'i bar du rgyur 'gyur ba lags so/ /</text></item>
<item><p>176a4</p><section>mdo sde</section><text>bcom ldan 'das bdag kyang bla na med pa yang dag par rdzogs pa'i byang chub 'di lta ste/ mthong ba dang thos pa'i don mchis par sems bskyed par 'tshal lo/ /byang chub kyi snying </text></item>
<item><p>176a5</p><section>mdo sde</section><text>po la thug gi bar du bdag gi byang chub sems dpa'i spyod pa don mchis par gyur cig /bdag sems rmongs par ma gyur cig /dge ba la rmongs pa dang / byams pa chen po dang /</text></item>
<item><p>176a6</p><section>mdo sde</section><text>snying rje chen po la rmongs par ma gyur cig /bdag tshe rabs thams cad du sangs rgyas mthong ba dang / chos thos pa dang / 'phags pa'i dge 'dun la bsnyen bkur bgyid pa </text></item>
<item><p>176a7</p><section>mdo sde</section><text>dang / sems can yongs su smin par bgyid pa dang 'bral bar ma gyur cig /de nas bcom ldan 'das kyis klu'i rgyal po rgya mtsho'i bu dpal gyi gzi brjid la legs so zhes </text></item>
<item><p>176a8</p><section>mdo sde</section><text>bya ba byin te/ bzhin bzangs khyod kyis sems can thams cad kyi rten gyi sems bskyed pa legs so legs so/ /'di lta bu'i lhag pa'i bsam pa dang / 'di lta </text></item>
<item><p>176b1</p><section>mdo sde</section><text>bu'i snying rje chen pos byang chub tu sems bskyed pa 'di'i dge ba'i rtsa ba'i rnam par smin pa de ni de bzhin gshegs pas lo bdun dang / zla ba bdun dang / zhag bdun du </text></item>
<item><p>176b2</p><section>mdo sde</section><text>bshad kyang mthar phyin par bshad par mi spyod de/ khyod kyis dge ba'i rtsa ba'i tshogs de tsam du tshad med pa 'di yongs su bzung ngo / /de nas bcom ldan 'das kyis klu'i </text></item>
<item><p>176b3</p><section>mdo sde</section><text>rgyal po rgya mtsho'i bu dpal gyi gzi brjid kyi lhag pa'i bsam pa thugs su chud nas de'i tshe 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad </text></item>
<item><p>176b4</p><section>mdo sde</section><text>pa'i chos nyid de/ de nas de'i mod la bcom ldan 'das kyi zhal gyi sgo nas 'od zer 'di lta ste/ sngon po dang / ser po dang / dmar po dang / dkar po dang / btsod kha </text></item>
<item><p>176b5</p><section>mdo sde</section><text>dang / shel dang / dngul gyi kha dog lta bu dag byung ngo / /'od zer de dag gis 'jig rten gyi khams mtha' yas mu med pa snang ba chen pos khyab par byas nas tshangs pa'i </text></item>
<item><p>176b6</p><section>mdo sde</section><text>'jig rten gyi bar du mngon par 'phags te nyi ma dang zla ba gnyis kyi gzi brjid dang / 'od kyang mog mog por byas nas phyir log ste/ bcom ldan 'das la lan gsum bskor ba </text></item>
<item><p>176b7</p><section>mdo sde</section><text>byas nas/ bcom ldan 'das kyi dbu'i gtsug tu nub par gyur to/ /de nas tshe dang ldan pa kun dga' bo stan las langs te/ bla gos phrag pa gcig tu gzar nas pus mo </text></item>
<item><p>176b8</p><section>mdo sde</section><text>g.yas pa'i lha nga sa la gtsugs te/ bcom ldan 'das ga la ba de logs su thal mo sbyar ba btud nas bcom ldan 'das la mdzum pa mdzad pa'i don tshigs su bcad pas zhus pa/</text></item>
<item><p>177a1</p><section>mdo sde</section><text>bde gshegs bsod nams brgyas spras sku mnga' ba/ /mtshan mchog sum bcu rtsa gnyis ldan pa'i sku/ /zla ba lta bur dri med dag pa'i zhal/ /ji yi slad du </text></item>
<item><p>177a2</p><section>mdo sde</section><text>'dzum pa ston par mdzad/ /bcom ldan dri med dri ma gsum bral ba/ /tha ba mi mnga' rnam dag pad ma'i spyan/ /lha dang lha ma yin dang klus mchod pa/ /ji yi slad du 'dzum </text></item>
<item><p>177a3</p><section>mdo sde</section><text>pa ston par mdzad/ /bcom ldan tshems snyoms thags bzang dkar bar ldan/ /stobs bcu mnga' zhing dri bsung gda' ba'i zhal/ /rga dang 'chi ba'i mthar thug mdzad pa po/ /</text></item>
<item><p>177a4</p><section>mdo sde</section><text>ci'i slad du 'dzum pa ston par mdzad/ /nam mkha'i dkyil ltar dri ma med pa'i thugs/ /mgon po thugs kyis sgra zin mnyam snyoms pa/ /thugs ni ri bo lta bur mi g.yo </text></item>
<item><p>177a5</p><section>mdo sde</section><text>ba/ /bcom ldan 'dzum pa'i don 'dir bka' stsal gsol/ /bcom ldan tshangs pa'i sgra skad sgrogs pa po/ /mi 'am ci dang ka la ping ka dang / /rnga sgra lta bur snyan </text></item>
<item><p>177a6</p><section>mdo sde</section><text>cing dga' ba dang / /mnyen por gsung ba 'dzum pa'i thabs gsungs shig /'dren pa thogs pa med pa'i blo mnga' ba/ /dus gsum 'gro ba'i spyod dang mos pa dang / /</text></item>
<item><p>177a7</p><section>mdo sde</section><text>dbang po rnams kyang rab tu mkhyen pa po/ /ci yi slad du 'dzum pa ston par mdzad/ /bcom ldan sman pa'i rgyal po ma rnams dang / /lha klu rnams kyi nad ni zhi mdzad pa/ /</text></item>
<item><p>177a8</p><section>mdo sde</section><text>bcom ldan gtan du bde ba ston pa po/ /ji yi slad du 'dzum pa ston par mdzad/ /yon tan mnga' ba bdag la bka' stsol cig /lha dang mi rnams khrag khrig nyan cing mchis/ /</text></item>
<item><p>177b1</p><section>mdo sde</section><text>thos nas yid ni rab du dga' 'gyur zhing / /thams cad mkhyen pa'i dgongs pa bgyid par 'gyur/ /de skad ces gsol pa dang / bcom ldan 'das kyis tshe dang ldan pa kun dga' </text></item>
<item><p>177b2</p><section>mdo sde</section><text>bo la 'di skad ces bka' stsal to/ /kun dga' bo khyod kyis klu'i rgyal po'i bu dpal gyi gzi brjid nga'i mdun du 'dug nas lhag pa'i bsam pas bla na med pa yang dag par rdzogs pa'i </text></item>
<item><p>177b3</p><section>mdo sde</section><text>byang chub tu sems bskyed pa 'di mthong ngam/ gsol pa/ bcom ldan 'das mthong lags so/ /bcom ldan 'das kyis bka' stsal pa/ kun dga' bo dpal gyi gzi brjid 'di </text></item>
<item><p>177b4</p><section>mdo sde</section><text>ni bskal pa grangs med pa phrag brgyad brgya na/ bskal pa kun du lta ba la 'jig rten gyi khams yongs su dag cing brten par de bzhin gshegs pa mthong ba don yod ces bya bar 'gyur te 'jig </text></item>
<item><p>177b5</p><section>mdo sde</section><text>rten du 'byung bar 'gyur ro/ /kun dga' bo dpal gyi gzi brjid 'di ni byang chub sems dpa' spyod pa don yod pa spyod cing sangs rgyas bcom ldan 'das tshad med pa mnyes par byas te </text></item>
<item><p>177b6</p><section>mdo sde</section><text>mchod par byas nas rab du 'byung ste/ tshangs par spyod par 'gyur ro/ /sems can tshad med pa yang theg pa gsum gyis yongs su smin par byed pa yin no/ /kun dga' bo de bzhin gshegs </text></item>
<item><p>177b7</p><section>mdo sde</section><text>pa mthong ba don yod kyi 'jig rten gyi khams yongs su dag cing brtan pa de yang 'byor pa dang / rgyas pa dang / bde ba dang / lo legs pa dang / nyams dga' bar 'gyur la/ skye bo mang po dang / lha </text></item>
<item><p>177b8</p><section>mdo sde</section><text>dang / mi rnams kyis gang bar 'gyur te/ dper na 'thab bral gyi lha rnams kyi nye bar spyad pa dang / longs spyod ji lta ba bzhin du de na mi rnams kyi yang de dang 'dra bar 'gyur ro/ /de bzhin </text></item>
<item><p>178a1</p><section>mdo sde</section><text>gshegs pa de'i tshe'i tshad kyang lo khri thub par 'gyur ro/ /de'i nyan thos kyi dge 'dun ni bye ba phrag drug bcu yod do/ /byang chub sems dpa'i dge 'dun ni 'bum phrag bcu gnyis 'du bar 'gyur </text></item>
<item><p>178a2</p><section>mdo sde</section><text>ro/ /kun dga' bo de bzhin gshegs pa mthong ba don yod de sems can gang dag gi mig sngar snang ba de dag kyang mthong ba'i mod la byams pa'i rnam pa'i ting nge 'dzin thob par 'gyur ro/ /kun dga' </text></item>
<item><p>178a3</p><section>mdo sde</section><text>bo de bzhin gshegs pa mthong ba don yod ni mthong ba'i mod la sems can rnams 'dul bar 'gyur ro/ /de la nyan thos kyi theg pa par gyur pa gang dag yin pa de dag ni dang po mthong bas rgyun du zhugs </text></item>
<item><p>178a4</p><section>mdo sde</section><text>par 'gyur ro/ /lan gnyis mthong bas ni lan cig phyir 'ong ba'i 'bras bu thob par 'gyur ro/ /lan gsum mthong bas ni phyir mi ldog pa'i 'bras bu thob par 'gyur ro/ /lan bzhi mthong bas ni dgra </text></item>
<item><p>178a5</p><section>mdo sde</section><text>bcom pa nyid thob par 'gyur ro/ /byang chub sems dpa'i theg pa par gyur pa gang dag yin pa de dag ni de bzhin gshegs pa mthong ba don yod de mthong ba'i mod kho na la mi skye ba'i chos rnams la bzod pa thob </text></item>
<item><p>178a6</p><section>mdo sde</section><text>par 'gyur ro/ /kun dga' bo 'jig rten gyi khams yongs su dag cing brten pa ni sems can su yang tshul khrims nyams pa 'am/ lta ba nyams pa 'am/ cho ga nyams pa 'am/ 'tsho ba nyams par mi 'gyur </text></item>
<item><p>178a7</p><section>mdo sde</section><text>te/ de dag thams cad yang dag pa nyid du nges par 'gyur ro/ /sems can de nas shi 'phos pa su yang ngan 'gror 'gro bar mi 'gyur te/ de dag thams cad lha dang mi rnams kyi nang du skye bar 'gyur ro/ /sangs rgyas kyi </text></item>
<item><p>178a8</p><section>mdo sde</section><text>zhing yongs su dag pa dag tu yang skye bar 'gyur ro/ /de nas klu'i rgyal po rgya mtsho'i bu dpal gyi gzi brjid kyis bdag nyid lung bstan pa thos nas/ tshim zhing mgu la yi rangs te/ rab tu dga' nas dga' ba dang / yid </text></item>
<item><p>178b1</p><section>mdo sde</section><text>bde ba skyes te/ mu tig gi dra ba nor bu rin po che 'bum gyis spras pa de bzhin gshegs pa'i sku la gsol nas sor mo bcu'i thal mo sbyar te/ mngon sum du bcom ldan 'das la tshul dang mthun pa'i tshigs su bcad pa 'di </text></item>
<item><p>178b2</p><section>mdo sde</section><text>dag gis mngon par bstod pa/ mi dbang zla ba dri med 'od kyi zhal/ /gzi brjid mtha' yas lha dang mis mchod pa/ /mtshungs med stobs ldan mtha' yas shugs mnga' ba/ /ye shes tshad ma mchis la mgos phyag 'tshal/ /</text></item>
<item><p>178b3</p><section>mdo sde</section><text>phan par mdzad pa'i ye shes tshad ma mchis/ /de bzhin shes rab 'od kyang bsam mi khyab/ /tshul khrims dri med rab brtan rnam par dag /mi dbang mkha' dkyil 'dra la phyag 'tshal lo/ /bskal pa dpag tu med pa mtha' </text></item>
<item><p>178b4</p><section>mdo sde</section><text>yas par/ /spyod pa spyad nas sangs rgyas ye shes brnyes/ /de gan 'gro ba'i spyod pa rab tu mkhyen/ /de bzhin de dag dbang po bsam pa mkhyen/ /'jig rten bcom ldan gzugs dang mtshungs ma mchis/ /de phyir 'gro ba lta bas </text></item>
<item><p>178b5</p><section>mdo sde</section><text>chog ma 'tshal/ /de yi nyon mongs skye bar mi 'gyur zhing / /de tshe nyon mongs thams cad rab tu zhi/ /ka la ping ka khu byug mi 'am ci/ /de bzhin tshangs pa'i sgra dang lha min sgra/ /phyogs bcu dag na yid 'ong sgra de dag /bde gshegs </text></item>
<item><p>178b6</p><section>mdo sde</section><text>gsung gcig gis ni zil gyis mnan/ /mkha' las zla ba sa la lhung yang gda'/ /rgya mtsho skams shing ri rab snyil yang gda'/ /sa la gnam lhung dum bu brgyar 'gyur gda'/ /rgyal ba'i bka' ni gzhan du yong mi gsung / /</text></item>
<item><p>178b7</p><section>mdo sde</section><text>bden pa'i brtul zhugs rab 'brel ston pas 'dir/ /sangs rgyas ye shes gtso bos bdag lung bstan/ /bdag ni rgyal ba rang byung yon gnas 'gyur/ /bdag la yid gnyis som </text></item>
<item><p>178b8</p><section>mdo sde</section><text>nyi dogs ma mchis/ /phyogs bcu dag tu rin chen legs spras pa/ /bye ba mtha' yas 'dren pa rnams la phul/ /byang chub sems gcig bskyed pa gang lags la/ /</text></item>
<item><p>179a1</p><section>mdo sde</section><text>bsod nams snga mas 'di'i char mi phod/ /gang zhig byang chub sems mchog bskyed par bgyi/ /des na sangs rgyas mchod pa mchog tu 'phags/ /gang zhig </text></item>
<item><p>179a2</p><section>mdo sde</section><text>'dren rnams tshul 'di mi gcod pa/ /de ni stobs bcu kun gyi bka' drin gzo/ /klu'i rgyal po rgya mtsho'i bu dpal gyi gzi brjid des tshigs su bcad pa mngon par sgrub pa 'di smras pa na/</text></item>
<item><p>179a3</p><section>mdo sde</section><text>srog chags khris bla na med pa yang dag par rdzogs pa'i byang chub tu sems bskyed de/ de dag gis tshig 'di skad du gang gi tshe bcom ldan 'das de bzhin gshegs pa mthong ba don yod </text></item>
<item><p>179a4</p><section>mdo sde</section><text>des byang chub brnyes pa de'i tshe/ bdag cag kyang bcom ldan 'das dang phrad na/ 'jig rten gyi khams yongs su dag cing brtan pa der skye bar gyur cig /de bzhin gshegs </text></item>
<item><p>179a5</p><section>mdo sde</section><text>pa de'i dam pa'i chos yongs su 'dzin cing mchod pa dang / bsnyen bkur yang bgyid par gyur cig /bcom ldan 'das de'i 'og tu bdag cag kyang byang chub mngon par rdzogs par 'tshang </text></item>
<item><p>179a6</p><section>mdo sde</section><text>rgya bar gyur cig ces kyang smras so/ /bcom ldan 'das kyis kyang de dag thams cad 'jig rten gyi khams mthong ba don yod kyi sangs rgyas kyi zhing der skye bar lung bstan to/ /</text></item>
<item><p>179a7</p><section>mdo sde</section><text>lung bstan pa'i le'u ste lnga pa'o// // de nas bcom ldan 'das la klu'i rgyal po rgya mtshos 'di skad ces gsol to/ /bcom ldan 'das bdag cag la thugs brtse ba dang /</text></item>
<item><p>179a8</p><section>mdo sde</section><text>skye bo mang po la sman pa dang / skye bo mang po la bde ba dang / 'jig rten la thugs brtse ba'i slad du rgya mtsho chen por sang gdugs tshod gsol bar gnang bar mdzad du gsol/ de ci'i slad du zhe na </text></item>
<item><p>179b1</p><section>mdo sde</section><text>bcom ldan 'das rgya mtsho chen po'i nang na lha dang / klu dang / gnod sbyin dang / dri za dang / lha ma yin dang / de ma lags par yang dud 'gro'i skye gnas su skyes pa'i sems can </text></item>
<item><p>179b2</p><section>mdo sde</section><text>tshad ma mchis pa dag mchis te/ de dag gis de bzhin gshegs pa mthong na dge ba'i rtsa ba dag bskyed par 'gyur la/ dam pa'i chos thos pas kyang 'khor ba thog ma ma mchis pa'i </text></item>
<item><p>179b3</p><section>mdo sde</section><text>mtha' rtogs par 'gyur ba dang / bdag gi klu'i rgyal po'i gnas kyang yongs su longs spyad par 'gyur te/ lha dang bcas pa'i 'jig rten gyis brnyas par mi 'gyur la/</text></item>
<item><p>179b4</p><section>mdo sde</section><text>de bzhin gshegs pas kyang sangs rgyas kyi che ba nyid bstan par 'gyur ba dang / bdag gi byang chub kyi phyogs kyi chos dang ldan pa'i chos nye bar bstan pa bgyis par 'gyur ba'i slad </text></item>
<item><p>179b5</p><section>mdo sde</section><text>du'o/ /bcom ldan 'das kyis kyang klu'i rgyal po rgya mtsho la thugs brtse ba dang / sems can tshad med pa dag gi dge ba'i rtsa ba 'phel bar bya ba'i phyir gnang ngo / /de nas </text></item>
<item><p>179b6</p><section>mdo sde</section><text>klu'i rgyal po rgya mtsho bcom ldan 'das kyis gnang bar rig nas tshim zhing mgu la yi rangs te/ rab tu dga' zhing dga' ba dang / yid bde ba skyes te bcom ldan 'das </text></item>
<item><p>179b7</p><section>mdo sde</section><text>kyi zhabs la mgo bos phyag 'tshal nas lan gsum bskor ba byas te/ dpung dang bcas/ 'khor dang bcas par bcom ldan 'das kyi thad nas mi snang bar gyur te rgya </text></item>
<item><p>179b8</p><section>mdo sde</section><text>mtsho'i nang du phyir song ngo / /de nas der skye bo'i tshogs 'dus pa thams cad la 'di skad ces smras so/ /bdag gis de bzhin gshegs pa sang gdugs tshod gsol bar </text></item>
<item><p>180a1</p><section>mdo sde</section><text>spyan drangs te/ des kyang bdag la thugs brtse ba'i phyir gnang gis der khyed kun gyis kyang lhan cig tu mthun pa dang / yang dag par dga' ba dang / de </text></item>
<item><p>180a2</p><section>mdo sde</section><text>bzhin gshegs pa la mchod pa dang / bsnyen bkur la brtson par gyis shig /de nas klu'i rgyal po rgya mtshos lha ma yin gyi dbang po sgra gcan dang / lha ma yin gyi dbang </text></item>
<item><p>180a3</p><section>mdo sde</section><text>po bde mchog dang / tshim byed dang / thags zangs ris la smras pa/ grogs po dag shes par gyis shig /de bzhin gshegs pa rgya mtsho chen po 'dir gshegs </text></item>
<item><p>180a4</p><section>mdo sde</section><text>kyis/ der khyed 'khor dang bcas pa thams cad bcom ldan 'das la mchod pa'i las bya ba'i phyir bdag gi skabs phye ba lags kyis/ bdag gi gnas su spyon cig /</text></item>
<item><p>180a5</p><section>mdo sde</section><text>de nas klu'i rgyal po rgya mtshos/ klu'i rgyal po 'jog po dang / kha dog mtha' yas dang / dri ma med pa dang / 'od can dang / rnam par rtse dang / bgod </text></item>
<item><p>180a6</p><section>mdo sde</section><text>pa dang / lag na rdo rje dang / brjod bya dang / kha dog thams cad ston pa dang / tsan dan gyi rnam pa dang / de la sogs pa klu'i rgyal po 'bum phrag du ma la </text></item>
<item><p>180a7</p><section>mdo sde</section><text>smras pa/ grogs po dag khyed cag thams cad kyang de bzhin gshegs pa la blta ba dang / phyag bya ba dang / bsnyen bkur bya ba'i phyir bdag gi gnas su spyon cig /</text></item>
<item><p>180a8</p><section>mdo sde</section><text>de nas klu'i rgyal po rgya mtshos gzhon nu dpal gyi garjid la bsgo ba/ bzhin bzangs khyod song la/ klu'i rgyal po ma dros pa'i rkang pa la mgo bos phyag 'tshol la/ nga'i phrin </text></item>
<item><p>180b1</p><section>mdo sde</section><text>'di skad ces gyis shig /bdag gi pha'i mchid nas bcom ldan 'das yang dag par rdzogs pa'i sangs rgyas bshos gsol gyis rgya mtsho chen por spyon cig ces gyis shig /</text></item>
<item><p>180b2</p><section>mdo sde</section><text>legs zhes byas te mnyan nas/ ji skad bsgo ba bzhin du klu'i rgyal po rgya mtsho'i bu dpal gyi gzi brjid kyis byas so/ /de nas klu'i rgyal po rgya mtshos/ klu'i rgyal </text></item>
<item><p>180b3</p><section>mdo sde</section><text>po shugs drag la smras pa/ shugs drag khyod song la ri rab kyi steng du song ste/ klu'i rgyal po dga' bo dang nye dga' gnyis kyang bos shig /lha rnams kyi dbang po </text></item>
<item><p>180b4</p><section>mdo sde</section><text>brgya byin la yang de bzhin gshegs pa la mchod pa dang / bsnyen bkur gyis rgya mtsho chen por bdag gi gnas su spyon cig ces gyis shig /de nas klu'i rgyal po </text></item>
<item><p>180b5</p><section>mdo sde</section><text>rgya mtsho'i bu shugs drag ji skad bsgo ba bzhin du klu'i rgyal po dga' bo dang / nye dga' gnyis dang / lha rnams kyi dbang po brgya byin gyi thad du song nas/ ji skad </text></item>
<item><p>180b6</p><section>mdo sde</section><text>bsgo ba bzhin du bos so/ /de nas klu'i rgyal po rgya mtshos rang gi gnas su 'khor gyi khyams bkod pa bai dUr+ya sngon po dag dang / 'dzam bu chu bo'i gser las byas </text></item>
<item><p>180b7</p><section>mdo sde</section><text>pa bshams te/ rin po che du mas ni spras/ rin po che'i dra bas ni khebs par byas/ dril bu g.yer ka'i dra ba ni spyangs/ dar gyi lda ldi mang po ni btags/</text></item>
<item><p>180b8</p><section>mdo sde</section><text>bla re ni bres/ rgyal mtshan dang ba dan ni bsgreng / rgya mtsho'i spos kyi mchog gis ni bdugs/ me tog sna tshogs ni bkram ste/ 'khor kyi khyams yangs </text></item>
<item><p>181a1</p><section>mdo sde</section><text>shing rgya che ba de'i nang du bcom ldan 'das kyi seng ge'i khri 'phang du dpag tshad bcu gnyis pa/ rin po che thams cad kyis spras pa/ lha rnams kyi ras bcos bu rnam </text></item>
<item><p>181a2</p><section>mdo sde</section><text>pa sna tshogs du ma mang pos bting bla res bres pa rin po che sna bdun gyi stegs bus bskor ba/ rin po che'i dra bas khebs pa/ dril bu g.yer kha'i dra ba spyangs pa/ dar gyi </text></item>
<item><p>181a3</p><section>mdo sde</section><text>lda ldi btags pas brgyan pa/ rnam pa thams cad kyi mchog dang ldan pa zhig bshams so/ /dge slong gi dge 'dun thams cad kyi gdan yang ji ltar 'tsham pa bzhin du bshams </text></item>
<item><p>181a4</p><section>mdo sde</section><text>so/ /ro brgyas bsgos pa'i zhal zas dag kyang bshams te/ thams cad legs par zin par rig nas bu dang gnyen mdab dang 'khor dang bcas te/ ri'i rgyal po'i ri rab kyi </text></item>
<item><p>181a5</p><section>mdo sde</section><text>bang rim la 'khod nas/ bcom ldan 'das la gdugs tshod bab pa'i tshigs su bcad pa 'di dag gsol to/ /chos kyi dbang phyug ye shes rgya chen khyed brnyes pa/ /ye shes </text></item>
<item><p>181a6</p><section>mdo sde</section><text>'byung gnas mkha' 'dra ye shes mtha' yas pa/ /'jig rten 'das pa spyan yangs dag pa'i spyan dang ldan/ /phan pa mdzad pa gdugs tshod bab kyis gshegs su gsol/ /</text></item>
<item><p>181a7</p><section>mdo sde</section><text>tshangs pa'i gsung dang rnam dag gsung ldan dbyangs snyan pa/ /ka la ping ka'i rnga sgra bdud rtsi'i don ston pa/ /sman pa'i mchog ste nyon mongs sna tshogs mun sel ba/ /sems can rin chan </text></item>
<item><p>181a8</p><section>mdo sde</section><text>gdugs tshod bab kyis gshegs su gsol/ /zhi zhing rab zhi thugs mnga' rtag tu zhi bar spyod/ /rgyal ba grol ba lha dang mi rnams rab grol mdzad/ /chu bo bzhi las rgal ba 'gro ba dgrol </text></item>
<item><p>181b1</p><section>mdo sde</section><text>ba po/ /pha rol gshegs pa bde sbyin gdugs tshod dus la bab/ /sbyin dul yang dag sdom dgyes tshul khrims yongs su dag /bzod pa'i stobs dang ldan zhing brtson 'grus chen po brnyes/ /</text></item>
<item><p>181b2</p><section>mdo sde</section><text>bsam gtan rnam thar dgyes pa shes rab yongs su rdzogs/ /zhal ras zla 'dra gdugs tshod bab kyis gshegs su gsol/ /lam mkhyen lam la mkhas shing lam srang ngan pa spangs/ /</text></item>
<item><p>181b3</p><section>mdo sde</section><text>byang chub yan lag dbang stobs bden pa bzhi ston pa/ /yang dag spong dang rdzu 'phrul bzhi dran dang ldan pa/ /thams cad zil gnon yon tan mnga' ba gdugs tshod bab/ /sum bcu rtsa gnyis </text></item>
<item><p>181b4</p><section>mdo sde</section><text>mtshan mnga' bsod nams brgya yi tog /bsod nams 'tshal rnams bsod nams zhing chen bcom ldan 'das/ /mchod sbyin dam pa bzhes pa'i 'os lags yon gyi gnas/ /byams la dgyes </text></item>
<item><p>181b5</p><section>mdo sde</section><text>pa gdugs tshod bab kyis gshegs su gsol/ /lhun po 'dra zhing sa dang mtshungs la sbyor ba snyoms/ /byams sdang mi mnga' nam mkha'i ngo bo nyid dang mtshungs/ /mi yi dbang po khengs pa mi mnga' </text></item>
<item><p>181b6</p><section>mdo sde</section><text>dman mi mnga'/ /stong dang rnam par thar la dgyes pa gdugs tshod bab/ /kun mkhyen kun la mkhas pa dus dang cho ga mkhyen/ /chos rnams dbye la mkhas pa rtag tu dul bzhin spyod/ /sems </text></item>
<item><p>181b7</p><section>mdo sde</section><text>can bsam pa rab mkhyen don rig mkhyen par ldan/ /chos kyi ngo bo nyid mkhyen gdugs tshod dus la bab/ /de nas bcom ldan 'das kyis klu'i rgyal po rgya mtshos gdugs tshod bab pa de thugs su chud nas dge slong </text></item>
<item><p>181b8</p><section>mdo sde</section><text>rnams la bka' stsal pa/ dge slong dag klu'i rgyal po rgya mtshos gdugs tshod bab kyis lhung bzed dang chos gos long la sems can yongs su smin par bya ba dang / klu'i rgyal po rgya mtsho'i gnas yongs su longs </text></item>
<item><p>182a1</p><section>mdo sde</section><text>spyad pa'i phyir rgya mtsho chen por 'deng ngo / /de nas bcom ldan 'das byang chub sems dpa'i tshogs kyis ni yongs su skor/ nyan thos kyi dge 'dun gyis mdun du bdar/ lha'i tshogs kyis ni phyag </text></item>
<item><p>182a2</p><section>mdo sde</section><text>byas/ lha ma yin gyi tshogs kyis ni bstod de/ ngang pa'i rgyal po bzhin du steng gi bar snang la 'phags te/ gshegs nas 'od zer ni 'gyed/ sangs rgyas kyi zhing rnams ni snang bar mdzad/ pad ma'i char ni 'bebs/ sil </text></item>
<item><p>182a3</p><section>mdo sde</section><text>snyan 'bum ni sgrogs/ glu dbyangs 'bum ni grags par mdzad de/ rgya mtsho'i 'gram du ga la ba der gshegs te byon nas rgya mtsho'i 'gram na dga' ba'i tshal ltar nyams dga' ba'i zhes bya ba'i tsam pa ka'i tshal ga la </text></item>
<item><p>182a4</p><section>mdo sde</section><text>ba der gshegs so/ /de nas klu'i rgyal po rgya mtsho bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das la mchod pa byas so/ /mchod pa byas </text></item>
<item><p>182a5</p><section>mdo sde</section><text>nas gdugs tshod phab bo/ /de nas klu'i rgyal po rgya mtsho 'di snyam du sems te/ bcom ldan 'das kyi rdzu 'phrul gyis bdag gi gnas su gshegs pa de ni bdag gis rig pa ma yin/ cha ma yin gyis/ bdag gis bcom ldan </text></item>
<item><p>182a6</p><section>mdo sde</section><text>'das la mchod pa'i las bya ba'i phyir them skas ji lta bu dag gis bcom ldan 'das sum bcu rtsa gsum gyi gnas nas 'dzam bu gling du gshegs pa de kho na lta bu'i them skas dag byin kyis brlabs la/ them skas de dag las bcom </text></item>
<item><p>182a7</p><section>mdo sde</section><text>ldan 'das rgya mtsho chen por gshegs par bya gor ma chag snyam mo/ /de nas klu'i rgyal po rgya mtshos rgya mtsho chen po'i 'gram nas/ rang gi gnas kyi bar du them skas kyi rim pa gsum bshams te/ gcig ni gser las byas/</text></item>
<item><p>182a8</p><section>mdo sde</section><text>gcig ni bai dUr+ya las byas/ gcig ni mu tig dmar po las byas te/ rin po che thams cad kyis spras pa/ bkra ba lta na sdug pa dag bshams so/ /de nas bcom ldan 'das kyis ci nas rgya mtsho chen po'i chu'i </text></item>
<item><p>182b1</p><section>mdo sde</section><text>phung po sus kyang mig gis ma mthong ba dang / chus kyang sems can dag la gnod par mi 'gyur ba de lta bu'i byin gyis brlabs kyis byin gyis brlabs so/ /bcom ldan 'das kyi sku las kyang 'od gang </text></item>
<item><p>182b2</p><section>mdo sde</section><text>gis rgya mtsho chen po snang bar gyur nas stong gsum gyi stong chen po'i 'jig rten gyi khams snang bar 'gyur ba de lta bu'i 'od 'gyed par mdzad do/ /rgya mtsho chen po na sems can gnas pa gang yin pa de dag </text></item>
<item><p>182b3</p><section>mdo sde</section><text>kyang 'od des reg pa tsam gyis byams pa'i sems dang / phan pa'i sems dang / mnyen pa'i sems dang / bde ba'i sems su gyur te/ phyin cad su yang phan tshun rnam par 'tshe ba med cing </text></item>
<item><p>182b4</p><section>mdo sde</section><text>gnod pa byed pa med de/ de dag thams cad gcig la gcig pha mar 'du shes par gyur to/ /'dod pa na spyod pa dang / gzugs na spyod pa'i lha'i bu rnams kyang chos mnyan pa dang / klu'i </text></item>
<item><p>182b5</p><section>mdo sde</section><text>rgyal po rgya mtsho'i gnas kyi bkod pa blta bar 'dod pa'i phyir bcom ldan 'das kyi phyir bzhin 'brang ngo / /de nas bcom ldan 'das byang chub sems dpa' rnams dang / nyan thos chen </text></item>
<item><p>182b6</p><section>mdo sde</section><text>po rnams dang / brgya byin dang / tshangs pa dang / 'jig rten skyong ba la sogs pa lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am </text></item>
<item><p>182b7</p><section>mdo sde</section><text>ci dang / lto 'phye chen po rnams dang / mi dang mi ma yin pa rnams dga' ba'i tshal ltar nyams dga' ba'i tsam pa ka'i tshal nas langs te/ klu'i rgyal po rgya mtshos them skas kyi rim pa </text></item>
<item><p>182b8</p><section>mdo sde</section><text>bshams pa ga la ba der dong ste lhags nas/ them skas dbus ma la ni bcom ldan 'das bzhugs so/ /g.yas rol na ni byang chub sems dpa' rnams 'khod do/ /g.yon rol na ni </text></item>
<item><p>183a1</p><section>mdo sde</section><text>nyan thos chen po rnams 'khod do/ /mdun logs na ni brgya byin bye ba phrag drug bcu lag pa g.yas pas lam mtshon par byed do/ /tshangs pa bye ba phrag drug bcu ni nam mkha'i dkyil na 'khod do/ /bcom ldan </text></item>
<item><p>183a2</p><section>mdo sde</section><text>'das la rin po che'i gdugs rnams 'dzin to/ /lha bye ba phrag drug bcu ni bcom ldan 'das kyi snam logs na 'khod de/ me tog gi char 'bebs so/ /'dod pa na spyod pa'i lha'i bu rnams ni bcom ldan 'das </text></item>
<item><p>183a3</p><section>mdo sde</section><text>la mchod pa'i las bya ba'i phyir sil snyan bye ba phrag drug bcu dkrol bar byed do/ /lha'i bu mo bye ba phrag drug bcu ni bcom ldan 'das kyi shul spos chus chag chag 'debs so/ /klu'i bu mo bye ba phrag drug bcu ni nam </text></item>
<item><p>183a4</p><section>mdo sde</section><text>mkha'i dkyil na 'khod de/ ro stod khebs pa'i mu tig gi phreng ba dag 'phyang bar byed do/ /mi 'am ci bye ba phrag drug bcu ni bcom ldan 'das la tshigs su bcad pa brjod pas bstond par byed do/ /dri za bye ba </text></item>
<item><p>183a5</p><section>mdo sde</section><text>phrag drug bcu ni bcom ldan 'das kyi spyan snga na/ me tog gi phreng ba rnams 'phyang bar byed do/ /lha ma yin bye ba phrag drug bcu ni ras bcos bu kha dog sna tshogs stong gis bcom ldan 'das la 'gebs par </text></item>
<item><p>183a6</p><section>mdo sde</section><text>byed do/ /klu'i rgyal po ma dros pa yang 'khor bye ba phrag brgya nam mkha'i dkyil na 'khod de/ me tog dang / spos dang / phye ma dang / byug pa dang / gos dang / gdugs dang / rgyal mtshan dang / ba dan </text></item>
<item><p>183a7</p><section>mdo sde</section><text>thams cad dang / sil snyan dang / glu dbyangs dang / pheg rdob pa dang / lha'i bkod pa thams cad kyis bcom ldan 'das la mchod pa byed de/ de la sogs pa klu'i rgyal po drug khri bcom ldan 'das </text></item>
<item><p>183a8</p><section>mdo sde</section><text>la mchod pa'i las byed pa la zhugs so/ /de bzhin gshegs pa tshe dpag tu med pa'i sangs rgyas kyi zhing 'jig rten gyi khams bde ba can nas kyang / byang chub sems dpa' spyan ras gzigs dbang phyug </text></item>
<item><p>183b1</p><section>mdo sde</section><text>dang / byang chub sems dpa' mthu chen thob dang / byang chub sems dpa'i 'khor mang po bye ba khrag khrig phrag 'bum klu'i rgyal po rgya mtsho dga' bar bya ba dang / bcom ldan 'das la mchod pa'i las bya ba'i phyir </text></item>
<item><p>183b2</p><section>mdo sde</section><text>lhags so/ /de dag gis kyang bcom ldan 'das la mchod pa'i bkod pa snga ma gang yin pa de mog mog por byed cing mi mngon par byed pa de lta bu mchod pa byas so/ /de bzhin du bcom ldan 'das de bzhin gshegs </text></item>
<item><p>183b3</p><section>mdo sde</section><text>pa bzod dka'i sangs rgyas kyi zhing 'jig rten gyi khams 'od zer can nas kyang byang chub sems dpa' 'od kyi tog dang / 'od kyi dpal gnyis 'ongs so/ /bcom ldan 'das de bzhin gshegs pa mi 'khrugs pa'i </text></item>
<item><p>183b4</p><section>mdo sde</section><text>sangs rgyas kyi zhing 'jig rten gyi khams mngon dga' nas kyang byang chub sems dpa' spos kyi glang po dang / glang chen spos kyi glang po gnyis 'ongs so/ /bcom ldan 'das de bzhin gshegs pa nyi zla'i sangs rgyas </text></item>
<item><p>183b5</p><section>mdo sde</section><text>kyi zhing 'jig rten gyi khams rnam par snang byed nas kyang byang chub sems dpa' seng ge dang / seng ge'i blo gros gnyis 'ongs so/ /bcom ldan 'das de bzhin gshegs pa spyan bzangs kyi zhing 'jig rten gyi khams mig mi </text></item>
<item><p>183b6</p><section>mdo sde</section><text>'dzum pa nas kyang byang chub sems dpa' kha lo sgyur ba dang / chos thams cad la dbang byed pa gnyis 'ongs so/ /bcom ldan 'das de bzhin gshegs pa kun tu snang ba'i sangs rgyas kyi zhing 'jig rten gyi khams snang ba </text></item>
<item><p>183b7</p><section>mdo sde</section><text>can nas kyang byang chub sems dpa' rin chen dkyil 'khor can dang / rin chen ta la gnyis 'ongs so/ /bcom ldan 'das de bzhin gshegs pa rin chen dpal gyi sangs rgyas kyi zhing 'jig rten gyi khams </text></item>
<item><p>183b8</p><section>mdo sde</section><text>dga' ba'i snying po nas kyang byang chub sems dpa' mthong ba don yod dang / rnam par gnon pa don yod gnyis 'ongs so/ /bcom ldan 'das de bzhin gshegs pa kun tu rnam par gzigs kyi sangs rgyas kyi zhing 'jig rten </text></item>
<item><p>184a1</p><section>mdo sde</section><text>gyi khams kun tu lta ba nas kyang byang chub sems dpa' sprin gyi rgyal po dang / chos kyi rgyal po gnyis 'ongs so/ /bcom ldan 'das de bzhin gshegs pa 'jig rten dbang phyug rgyal po'i sangs rgyas </text></item>
<item><p>184a2</p><section>mdo sde</section><text>kyi zhing mthong na dga' ba nas kyang byang chub sems dpa' bdud rab tu 'joms pa dang / brag 'joms rgyal po gnyis 'ongs so/ /bcom ldan 'das de bzhin gshegs pa rin chen tog gi sangs rgyas kyi zhing </text></item>
<item><p>184a3</p><section>mdo sde</section><text>'jig rten gyi khams rin chen ldan nas kyang byang chub sems dpa' blo gros rab gnas dang / sgrib pa thams cad rnam par sel ba gnyis 'ongs so/ /de ltar phyogs bcu nas byang chub sems dpa' bye ba </text></item>
<item><p>184a4</p><section>mdo sde</section><text>khrag khrig 'bum phrag bye ba mang po klu'i rgyal po rgya mtsho dga' bar bya ba dang / de bzhin gshegs pa la mchod pa'i las bya ba'i phyir lhags so/ /de nas bcom ldan 'das kyis sangs rgyas kyis mthu chen po dang / sangs </text></item>
<item><p>184a5</p><section>mdo sde</section><text>rgyas kyi cho 'phrul chen po dang / sangs rgyas kyi rnam par 'phrul pa chen po dang / sangs rgyas kyi bkod pa chen po dang / sangs rgyas kyi bdag nyid chen po dang / sangs rgyas kyi rnam par rol pa chen po dang /</text></item>
<item><p>184a6</p><section>mdo sde</section><text>sangs rgyas kyi mchod pa chen po dang / sangs rgyas kyi sgra chen pos phyogs bcur sangs rgyas kyi zhing dpag tu med pa dag 'od kyis khyab par mdzad de/ sangs rgyas kyi gsung gis go bar mdzad nas/ lha 'bum </text></item>
<item><p>184a7</p><section>mdo sde</section><text>gyis sil snyan dang / glu dbyangs len cing me tog gi char 'bebs la/ ngan song thams cad kyi 'chi 'pho dang skye ba rab tu zhi bar byas te/ sems can thams cad kyi bde ba dang / yid bde ba bsgrubs nas snying </text></item>
<item><p>184a8</p><section>mdo sde</section><text>rje chen po brtan pa zhes bya ba'i sangs rgyas kyi ting nge 'dzin la snyoms par zhugs so/ /bkod pa bsam gyis mi khyab pa de lta bus rin po che'i them skes de dag las rgya mtsho chen por gshegs te/ de lta bu'i </text></item>
<item><p>184b1</p><section>mdo sde</section><text>glu'i dbyangs len pa dang / phyogs bcu'i sangs rgyas kyi zhing dpag tu med par gsung gis go bar mdzad nas sangs rgyas kyi mthu dang / de bzhin gshegs pa'i byin gyis brlabs kyi 'jig rten gyi khams gzhan </text></item>
<item><p>184b2</p><section>mdo sde</section><text>dang gzhan dag na gnas pa'i byang chub sems dpa' rnams dang / brgya byin dang / tshangs pa dang / 'jig rten skyong ba rnams dang / lha dang klu dang / gnod sbyin dang / dri za dang lha ma yin dang / nam mkha' lding dang /</text></item>
<item><p>184b3</p><section>mdo sde</section><text>mi 'am ci dang / lto 'phye chen po dang / mi dang mi ma yin pa rnams kyis kyang bcom ldan 'das de bzhin gshegs pa shAkya thub pa rgya mtsho chen por gshegs pa mthong ngo / /de na lha'i bu mo dang / klu'i bu mo dang /</text></item>
<item><p>184b4</p><section>mdo sde</section><text>gnod sbyin gyi bu mo dang / lha ma yin gyi bu mo dang / nam mkha' lding gi bu mo dang / dri za'i bu mo dang / mi 'am ci'i bu mo dang / lto 'phye chen po'i bu mo bye ba phrag 'bum dag gis sil snyan dang / glu'i dbyangs </text></item>
<item><p>184b5</p><section>mdo sde</section><text>len cing bcom ldan 'das mdun nas bsu nas de'i tshe rgyud kyi sgra skad las 'byung ba'i tshigs su bcad pa khyad par du 'phags pa 'di dag gis bcom ldan 'das la mngon par bstod pa/ sbyin pa las </text></item>
<item><p>184b6</p><section>mdo sde</section><text>tshul khrims mdzes dang ldan/ /bzod pa'i stobs las byung ba byams pa bsgoms/ /brtson 'grus las byung don gyi rgya mtsho las/ /bsam gtan rnam thar dgyes pa khyod phyag 'tshal/ /shes rab 'od </text></item>
<item><p>184b7</p><section>mdo sde</section><text>ldan dgongs pa rnam par dag /'od dang gzi brjid dpal gyis mngon par brgyan/ /rnam par grol ba mngon sum ston mdzad pa/ /thub pa nyon mongs bsal la phyag 'tshal lo/ /brtul zhugs </text></item>
<item><p>184b8</p><section>mdo sde</section><text>shin tu rdzogs pa brtul zhugs mchog /dka' thub mthar phyin rtogs par thugs su chud/ /mig ni sbyin par mdzad cing mig sbyong ba/ /'gro ba kun tu rgyu ba 'gro ba'i mchog /don dam zab mo shin tu ston pa po/ /</text></item>
<item><p>185a1</p><section>mdo sde</section><text>gzhan la phan pa zla med thugs su chud/ /chags pa med par tshig gi don ston pa/ /gzhan la phan pa dpe med 'od mdzad pa/ /dus skabs mkhyen pa kun tu ston pa po/ /rgol ba ngan pa'i tshogs </text></item>
<item><p>185a2</p><section>mdo sde</section><text>kun rab 'joms pa/ /brtul zhugs yongs su rdzogs pa brtul zhugs mchog /bdud rtsi'i bde skyid bde ba sbyin mdzad pa/ /nam mkha' 'dra zhing dgongs pa dag pa ste/ /dri ma kun sel rnam par </text></item>
<item><p>185a3</p><section>mdo sde</section><text>'dren pa po/ /yon tan rgya mtsho bsod nams mi zad pa/ /rgya mtshor 'jug pa ye shes rgya mtshor ldan/ /chos kyi dbang phyug nyon mongs sel mdzad pa/ /chos kyi sbyin bdag ser sna mi mnga' ba/ /</text></item>
<item><p>185a4</p><section>mdo sde</section><text>chos kyi rin chen nor mchog sbyin mdzad pa/ /chos mchog ye shes de nyid ston pa po/ /dga' ba ston pa bde ba ston mdzad pa/ /bag la nyal gyi nyes pa spong ba ston/ /ri yi dbang po bzhin du mi g.yo ba/ /</text></item>
<item><p>185a5</p><section>mdo sde</section><text>de bzhin gshegs pa khyod la mgos phyag 'tshal/ /mi dang lha dang mkha' lding gsang ba pa/ /lha min srin po mi 'am ci yi bdag /klu rnams dang ni grul bum gnod sbyin rnams/ /khyod kyi zhabs la mgo </text></item>
<item><p>185a6</p><section>mdo sde</section><text>bos phyag kyang 'tshal/ /mtshan mchog sum bcu rtsa gnyis ldan pa ste/ /rab mdzes shin tu dpe med ston mdzad pa/ /gser gyi mdog can dpal ldan mdog sdug pa/ /sen mo zangs 'dra mdog sdug phyag </text></item>
<item><p>185a7</p><section>mdo sde</section><text>mthil mnyam/ /ka la ping ka'i gdangs can ya mtshan gsung / /tshangs pa lha dbang gdangs can gdangs kyi mchog /gsung gis stong gsum so sor 'gengs par mdzad/ /'jam mnyen gsung ldan </text></item>
<item><p>185a8</p><section>mdo sde</section><text>khyod la phyag 'tshal lo/ /dbang po dul zhing thugs kyang dul ba ste/ /zhal ras zla ba 'dra zhing spyan legs pa/ /rtag tu bden pa gsung zhing mnyam par bzhag /rtag tu chos 'dzin khyod la phyag 'tshal lo/ /</text></item>
<item><p>185b1</p><section>mdo sde</section><text>rga nad sdug bsngal rab tu grol mdzad pa/ /'gro ba'i don mdzad nyon mongs spong mdzad pa/ /rgyal bar 'os pa bdud 'joms rgyal ba po/ /skye ba mi bzad de nyid ston mdzad pa/ /dgra bcom </text></item>
<item><p>185b2</p><section>mdo sde</section><text>dgra'i tshogs rnams rab 'joms pa/ /lha las 'das pa lha mang rnams kyi mchod/ /khyod ni rtag tu bzhes pa'i 'os kyi mchog /skye dgu kun mchog 'dren pa bzang po lags/ /de nas lha'i bu mo dang /</text></item>
<item><p>185b3</p><section>mdo sde</section><text>klu'i bu mo dang / lha ma yin dang / mi 'am ci dang / nam mkha' lding dang / lto 'phye chen po dang / dri za'i bu mo de dag gis bcom ldan 'das la tshigs su bcad pa 'di rnams kyis mngon par bstod nas thams </text></item>
<item><p>185b4</p><section>mdo sde</section><text>cad gcig tu mthun par gyur pas bla na med pa yang dag par rdzogs pa'i byang chub tu sems bskyed nas rang rang gis rgyan rnams/ bcom ldan 'das kyi sku la gsol to/ /de nas bcom ldan 'das mthar </text></item>
<item><p>185b5</p><section>mdo sde</section><text>gyis rgya mtsho chen por gshegs te/ rgya mtsho chen po'i gting gi dkyil gyi gnas klu'i rgyal po rgya mtsho'i 'khor gyi khyams bkod pa ga la der gshegs nas/ seng ge'i khri de la bzhugs so/ /dge slong </text></item>
<item><p>185b6</p><section>mdo sde</section><text>gi dge 'dun rnams dang / byang chub sems dpa' rnams kyang stan ji ltar bshams pa de dag la 'khod do/ /de nas klu'i rgyal po rgya mtshos bcom ldan 'das dang / dge slong gi dge 'dun dang / byang chub sems </text></item>
<item><p>185b7</p><section>mdo sde</section><text>dpa' rnams bzhugs par rig nas bcas/ chung ma dang bcas/ gnyen mdab dang 'khor dang bcas pas rang gi lag gis zhal zas ro brgya dang ldan pa/ bsod pa mang pos tshim par byed cing ci bzhes pa stobs par </text></item>
<item><p>185b8</p><section>mdo sde</section><text>byed do/ /tshim par byas shing ci bzhes pa bstabs nas/ bshos gsol lags te/ stsang sder gyu ba dang phyag bcabs par rig nas chos mnyan pa'i phyir klu'i rgyal po rgya mtsho lha dang / klu dang gnod sbyin </text></item>
<item><p>186a1</p><section>mdo sde</section><text>dang dri za dang / lha ma yin dang / nam mkha' lding dang / mi 'am ci dang lto 'phye chen po rnams dang / brgya byin dang / tshangs pa dang / 'jig rten skyong ba rnams dang / phyogs bcu nas 'das pa'i byang </text></item>
<item><p>186a2</p><section>mdo sde</section><text>chub sems dpa' sems dpa' chen po de dag dang lhan cig tu bcom ldan 'das kyi spyan sngar 'khod do/ /de nas bcom ldan 'das kyis thams cad dang ldan pa'i 'khor de tshogs te 'khod par thugs su chud nas bde ba dang /</text></item>
<item><p>186a3</p><section>mdo sde</section><text>dga' ba dang / mchog tu dga' ba'i chos mnyan pa zhes bya ba'i 'od zer sku las 'gyed par mdzad de/ 'od zer de dag gis rgya mtsho chen po'i nang na srog chags rab dang / 'bring dang / tha ma ji snyed gnas pa de dag thams </text></item>
<item><p>186a4</p><section>mdo sde</section><text>cad kyis bcom ldan 'das mdun na bzhugs par mthong bar gyur te/ bde ba dang dga' ba dang / mchog tu dga' ba skyes nas chos mnyan pa la brod cing gus pa dang bcas pas thal mo sbyar te/ bcom ldan 'das la 'dud cing </text></item>
<item><p>186a5</p><section>mdo sde</section><text>'khod par gyur to/ /de nas bcom ldan 'das kyis klu'i rgyal po rgya mtsho la bka' stsal pa/ klu'i bdag po 'jig rten gnas pa 'di ni las sna tshogs kyis bskyod nas/ sems kyi dmigs pa sna tshogs kyis las </text></item>
<item><p>186a6</p><section>mdo sde</section><text>rnam pa sna tshogs kyi mngon par 'du byed de/ de'i 'gro ba yang sna tshogs su gyur to/ /klu'i bdag po rgya mtsho chen po 'di na gzugs rnam pa sna tshogs ji snyed yod pa dang / tha mal pa ji snyed snang ba la ltos/ klu'i bdag </text></item>
<item><p>186a7</p><section>mdo sde</section><text>po 'di dag thams cad ni rang gis sems dang / dge ba dang mi dge ba'i rtsa ba'i lus dang / ngag dang yid kyi las sna tshogs kyis sna tshogs su byas pa dag go/ /sems ni gzugs med pa/ bstan du med pa ste/ klu'i bdag </text></item>
<item><p>186a8</p><section>mdo sde</section><text>po da ltar na chos thams cad ni bcos ma rnam par bsgrubs pas nye bar gnas pa'i mtshan nyid de/ bdag po med pa bdag gi med pa/ yongs su 'dzin pa med pa'o/ /de dag ni las ji ltar bsags pa bzhin du bsgrubs pa sna </text></item>
<item><p>186b1</p><section>mdo sde</section><text>tshogs su byas pa dag ste/ 'di la byed pa po gang yang med do/ /de ltar na chos 'di dag ni bsam gyi mi khyab pa/ sgyu ma'i mtshan nyid kyi ngo bo nyid do/ /klu'i bdag po de la mkhas pas chos thams cad rnam par bsgrubs pas </text></item>
<item><p>186b2</p><section>mdo sde</section><text>gnas pa'i mtshan nyid du shes nas dge ba mngon par 'du bya ba dag kho na mngon par 'du bya ste/ dge ba mngon par 'du bya ba dag mngon par 'du byed pa'i phung po dang / khams dang skye mched rnam par bsgrubs nas nye bar gnas pa'i </text></item>
<item><p>186b3</p><section>mdo sde</section><text>mtshan nyid mngon par 'grub pa gang yin pa de dag mdzes shing gzugs bzang la lta na sdug par mngon par 'grub par 'gyur ro/ /klu'i bdag po de bzhin gshegs pa'i sku bsod nams bye ba phrag 'bum gyis ji ltar brgyan pa dang /</text></item>
<item><p>186b4</p><section>mdo sde</section><text>ji ltar rnam par bsgrubs pa dang / gang gi lha dang bcas pa'i 'jig rten zil gyi mnan cing non par 'dug pa dang / gang gis 'bum phrag bcu la dbang sgyur ba'i tshangs pa 'di dag kyang mog mog por byed pa dang / de bzhin </text></item>
<item><p>186b5</p><section>mdo sde</section><text>gshegs pa'i sku la bsta ba na yang mig khral khrul du gyur pa ltos/ byang chub sems dpa' sems dpa' chen po 'di dag gi lus kyi rgyan gzugs kyi mtshan rnams la ltos/ 'di dag thams cad ni dge ba mngon par 'du byed </text></item>
<item><p>186b6</p><section>mdo sde</section><text>pas mngon par 'dus byas pa brgyan pa/ rnam par bsgrubs pa dag go/ /klu'i bdag po khyod kyi bkod pa 'di yang bsod nams las byung ba yin no/ /brgya byin dang / tshangs pa dang 'jig rten skyong ba dang / lha dang /</text></item>
<item><p>186b7</p><section>mdo sde</section><text>klu dang gnod sbyin dang / dri za dang lha ma yin dang / nam mkha' lding dang / mi 'am ci dang / lto 'phye chen po 'di rnams kyi bkod pa 'di dag thams cad kyang bsod nams las byung ba dag go/ /klu'i rgyal po rgya mtsho </text></item>
<item><p>186b8</p><section>mdo sde</section><text>chen po 'di na gang dag lus sna tshogs gzugs mi sdug cing dbyibs mi legs pa dang / lus rags shing che ba rnams dang / gang dag lus phra zhing chung ba de dag thams cad kyang rang rang gi sems dang / dge ba dang mi dge ba'i </text></item>
<item><p>187a1</p><section>mdo sde</section><text>lus dang ngag dang / yid kyi las sna tshogs kyis sna tshogs su byas pa dag ste/ klu'i bdag po de lta bas na khyod kyis las bdag gir bya ba dang / las kyi rnam par smin pa la rton par 'gyur ba de ltar slobs </text></item>
<item><p>187a2</p><section>mdo sde</section><text>shig dang / las bdag gir bya ba dang / las kyi rnam par smin pa la rton pa khyed/ dge ba'i las mngon par 'du bya ba dag la blo 'jug par 'gyur ro/ /lta ba chud gson par byed par mi 'gyur ro/ /chad par lta ba dang /</text></item>
<item><p>187a3</p><section>mdo sde</section><text>rtag par lta ba la gnas par yang mi 'gyur ro/ /khyed kyis sbyin pa'i gnas rnams mnyes par gyis shig /mnyes par byas nas kyang thugs phyung bar ma byed cig /bkur sti'i rgyu las byung ba'i dge ba'i rtsa ba mngon par </text></item>
<item><p>187a4</p><section>mdo sde</section><text>'du byed pas kyang lha dang bcas pa'i 'jig rten gyi bkur sti'i gnas su 'gyur bar gyis shig / // bam po lnga pa/ klu'i bdag po byang chub sems dpa' rnams chos gcig gis ngan song ngan 'gro log par ltung bar </text></item>
<item><p>187a5</p><section>mdo sde</section><text>skye ba yang dag par gcod do/ /chos gcig po de gang zhe na/ 'di lta ste/ bdag ji ltar gyur cing nyin mtshan 'da' zhing 'dug snyam du dge ba'i chos rnams la so sor rtog pa ste/ de dge ba'i chos la so sor rtog pa mang </text></item>
<item><p>187a6</p><section>mdo sde</section><text>bas mi dge ba'i sems dang sems las byung ba'i chos rnams kyi go skabs mi 'byed do/ /de mi dge ba'i chos spangs te dge ba'i chos dang ldan pas bsam pa dge ba'i sems can 'di lta ste/ sangs rgyas rnams </text></item>
<item><p>187a7</p><section>mdo sde</section><text>dang / byang chub sems dpa' rnams dang 'grogs pa rnyed par 'gyur ro/ /klu'i bdag po de la dge ba'i chos de dag gang zhe na/ dge ba'i chos rnams shes bya ba ni lha dang mi'i skye dgu'i phun sum tshogs pa'i rtsa ba'i rten to/ /</text></item>
<item><p>187a8</p><section>mdo sde</section><text>nyan thos dang rang sangs rgyas kyi byang chub kyi rtsa ba'i rten to/ /bla na med pa yang dag par rdzogs pa'i byang chub kyi rtsa ba'i rten to/ /rtsa ba'i rten kyang gang zhe na/ 'di lta ste dge ba bcu'i las kyi lam rnams te/ bcu gang zhe na/</text></item>
<item><p>187b1</p><section>mdo sde</section><text>'di lta ste/ srog gcod pa spong ba dang / ma byin par len pa spong ba dang / 'dod pas log par g.yem pa spong ba dang / brdzun du smra ba spong ba dang / phra ma spong ba dang / ngag rtsub po spong ba dang / tshig kyal pa spong ba </text></item>
<item><p>187b2</p><section>mdo sde</section><text>dang / rnab sems spong ba dang / gnod sems spong ba dang / log par lta ba spong ba ste/ de ni rtsa ba'i rten ces bya'o/ /klu'i bdag po de la srog gcod pa spangs pa'i skyes bu gang zag ni rab tu zhi bar byed pa'i chos bcu </text></item>
<item><p>187b3</p><section>mdo sde</section><text>thob ste/ bcu gang zhe na 'di lta ste/ des sems can thams cad la mi 'jig pa byin pa yin/ de'i sems byams par dmigs pa la gnas pa yin/ de'i zhe sdang gi bag chags yang dag par chad pa yin/</text></item>
<item><p>187b4</p><section>mdo sde</section><text>des nad nyung bar 'gyur ba'i lam yongs su bzung ba yin/ des tshe ring bar 'gyur ba'i sa bon btab pa yin/ de la mi ma yin pa rnams kyang srung ba dang / bskyab pa dang / sbed par byed pa yin/ bde bar nyal zhing </text></item>
<item><p>187b5</p><section>mdo sde</section><text>bde bar sad pa dang / sdug pa'i rmi lam mi rmi ba yin/ gnyid log pa na yang de la lha rnams srung ba yin/ de la shar gnyer ba med pa yin te/ de la shar gnyer ba'i bag la nyal ba med pa yin/ ngan 'gro thams </text></item>
<item><p>187b6</p><section>mdo sde</section><text>cad kyis mi 'jigs pa dang / shi 'phos nas kyang bde 'gro mtho ris kyi 'jig rten du skye ba yin te/ rab tu zhi bar byed pa'i chos bcu po de dag 'thob bo/ /srog gcod pa spangs pa'i dge ba'i rtsa ba de gal te/ bla na med </text></item>
<item><p>187b7</p><section>mdo sde</section><text>pa yang dag par rdzogs pa'i byang chub tu yongs su sngo na/ des de byang chub thob pa na tshe'i tshad sems kyi dbang du 'gyur ro/ /klu'i bdag po ma byin par len pa spangs pa'i skyes bu gang zag ni yid brtan pa'i chos lnga </text></item>
<item><p>187b8</p><section>mdo sde</section><text>'thob ste/ lnga gang zhe na/ longs spyod che bar yang 'gyur la/ de'i longs spyod de dag kyang rgyal po dang / chom rkun dang / chu dang / me dang bgo skal la spyod pa'i mi mdza' ba rnams kyis mi 'phrogs pa yin/ skye bo mang po'i yid du </text></item>
<item><p>188a1</p><section>mdo sde</section><text>'ong zhing dga' ba yin/ dogs pa med pa yin/ phyogs dang phyogs mtshams su de'i bsngags pa brjod cing de la pha rol gyi gnod pas 'jigs pa med pa yin/ de'i sems sbyin pa'i bgo bsha' la 'jug pa </text></item>
<item><p>188a2</p><section>mdo sde</section><text>yin te lnga po de dag go/ /ma byin par len pa spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/ des de de bzhin gshegs pa nye ba'i nyon mongs pa can ma yin pa'i ye shes </text></item>
<item><p>188a3</p><section>mdo sde</section><text>can du rang gis mngon par rtogs nas bla na med pa yang dag par rdzogs pa'i byang chub mngon par rdzogs par 'tshang rgya'o/ /klu'i bdag po 'dod pas log par g.yem pa spangs pa'i skyes bu gang zag ni mkhas pas </text></item>
<item><p>188a4</p><section>mdo sde</section><text>bsngags pa'i chos bzhi 'thob ste/ bzhi gang zhe na/ dbang po bsdams pa dang / rgol ba las yang dag par 'das pa dang / 'jig rten thams cad kyis bsngags pa dang / chung ma mi 'phrogs pa ste bzhi po de dag </text></item>
<item><p>188a5</p><section>mdo sde</section><text>go/ /'dod pa la log par g.yem pa spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/ des de skyes bu chen po'i mtshan mdoms kyi sba ba sbubs su nub pa 'thob bo/ /</text></item>
<item><p>188a6</p><section>mdo sde</section><text>klu'i bdag po brdzun du smra ba spangs pa'i skyes bu gang zag ni lha dang mis bsngags pa'i chos brgyad 'thob ste/ brgyad gang zhe na/ ud be la'i dri 'byung bas kha dog yongs su dag pa 'thob pa dang / 'jig rten thams cad </text></item>
<item><p>188a7</p><section>mdo sde</section><text>kyi tshad mar 'gyur ba dang / lha dang mi las dpang gcig pur 'gyur ba dang / yang dag pa'i bsam pa dang ldan pas dogs pa med par 'gyur ba dang / lhag pa'i bsam pa phun sum tshogs pas lus dang ngag dang sems </text></item>
<item><p>188a8</p><section>mdo sde</section><text>yongs su dag par 'gyur ba dang / tshig 'khrul pa med pas mchog tu dga' ba mang bar 'gyur ba dang / tshig gzung bar 'os pas ngag mnyan par 'gyur ba dang / shes rab thob pas lha dang mir skyes na yang dpang gcig pur </text></item>
<item><p>188b1</p><section>mdo sde</section><text>pur 'gyur ba yin te/ brgyad po de dag go/ /brdzun du smra ba spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/ des de bden pa'i rjes su 'jug pa'i tshig tu 'gyur ro/ /</text></item>
<item><p>188b2</p><section>mdo sde</section><text>klu'i bdag po phra ma spangs pa'i skyes bu gang zag ni mi phyed pa lnga 'thob ste/ lnga gang zhe na/ gzhan gyis gnod par bya ba dang bral bas lus mi phyed pa 'thob pa dang / gzhan dag gi la chags pa med pas g.yog 'khor </text></item>
<item><p>188b3</p><section>mdo sde</section><text>mi phyed pa 'thob pa dang / las kyi rnam par smin pa mthong bas dad pa mi phyed pa 'thob pa dang / sgrub pa snying por byed pas chos las mi phyed pa 'thob pa dang / mi slu bas mdza' bshes mi phyed pa 'thob pa ste/ lnga po de dag go/ /</text></item>
<item><p>188b4</p><section>mdo sde</section><text>dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/ des de g.yog 'khor mi phyed pa'i de bzhin gshegs pa dgra bcom pa yang dag par rdzogs pa'i sangs rgyas su 'gyur te/</text></item>
<item><p>188b5</p><section>mdo sde</section><text>de'i 'khor bdud dang phas kyi rgol ba thams cad kyis dbye bar mi nus so/ /klu'i bdag po ngag rtsub po spangs pa'i skyes bu gang zag ni ngag yongs su dag pa brgyad 'thob la/ shi 'phos na yang lha dang mi rnams kyi nang du </text></item>
<item><p>188b6</p><section>mdo sde</section><text>skye bar 'gyur te/ brgyad gang zhe na/ 'di lta ste/ ran pa'i tshe dang / phan pa'i tshig dang / rigs pa'i tshig dang / 'jam pa'i tshig dang / gzung ba'i tshig dang / mnyan pa'i tshig dang / skye bo mang po dga' ba'i tshig dang /</text></item>
<item><p>188b7</p><section>mdo sde</section><text>mi smad pa'i tshig ste/ brgyad po de dag go/ /dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/ des de tshangs pa'i sgra skad kyi gdangs can gyi de bzhin gshegs par 'gyur ro/ /klu'i </text></item>
<item><p>188b8</p><section>mdo sde</section><text>bdag po tshig kyal pa spangs pa'i skyes bu gang zag ni gcig tu nges pa gsum 'thob ste/ gsum gang zhe na/ mkhas pa rnams gcig tu nges par dga' ba dang / lan legs par glon pas gcig tu nges par de'i blo bden pa </text></item>
<item><p>189a1</p><section>mdo sde</section><text>la 'gro ba dang / bcom ma ma yin pas gcig tu nges par lha dang mi'i bdag nyid chen po 'thob pa ste/ gsum po de dag go/ /dge ba'i rtsa ba de gal te bla na med pa yang dag par rdzogs pa'i byang chub tu yongs </text></item>
<item><p>189a2</p><section>mdo sde</section><text>su sngo na/ des phyad par lung ston cing gzhan du mi gsung ba'i de bzhin gshegs par 'gyur ro/ /klu'i bdag po brnab sems spangs pa'i skyes bu gang zag ni bdag po'i chos lnga 'thob ste/ lnga gang zhe na/ dbang po ma </text></item>
<item><p>189a3</p><section>mdo sde</section><text>tshang ba med pas lus dang / ngag dang / sems kyi bdag po 'thob pa dang / dgra thams cad kyis mi rdzi bas longs spyod dang dbang phyug rgya chen po'i bdag po 'thob pa dang / bsod nams la dbang byed pas de'i sems </text></item>
<item><p>189a4</p><section>mdo sde</section><text>nye bar spyad pa dang / longs spyod rgya chen po rnams la 'jug pa dang phyis bkrab pa thob pas rgyal po bdag pas mchod pa dang / sngon phrag dog med pas longs spyod ji ltar smon pa rnams 'bum gyur du khyad du 'gyur ba thob </text></item>
<item><p>189a5</p><section>mdo sde</section><text>pa ste lnga po de dag go/ /dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/ des de 'jig rten gsum gyis mchod pa'i de bzhin gshegs pa ston pa gcig pur 'gyur ro/ /klu'i </text></item>
<item><p>189a6</p><section>mdo sde</section><text>bdag po gnod sems spangs pa'i skyes bu gang zag ni yid bde bar byed pa'i chos brgyad 'thob ste/ brgyad gang zhe na/ de'i sems rnams par mi 'tshe ba la 'jug pa dang / de'i gnod sems rab tu zhi ba la </text></item>
<item><p>189a7</p><section>mdo sde</section><text>'jug pa dang / de'i sems rtsod pa med cing 'thab pa med pa la 'jug pa dang / de'i sems pa rnam pa med cing mnyen pa dang / des pa la 'jug pa dang / byams pa'i sems dang ldan pa'i phyir 'phags </text></item>
<item><p>189a8</p><section>mdo sde</section><text>pa'i skye bo bkur ba dang / sems can thams cad kyi bde ba la mngon par dga' ba'i phyir phan pa'i dngos po mang ba dang / skye bo mang pos bkur ste bya ba'i phyir mdzes pa dang / sems 'jam zhing las su rung </text></item>
<item><p>189b1</p><section>mdo sde</section><text>ba'i phyir de tshangs pa'i 'jig rten du skye bar dka' ba med pa ste/ brgyad po de dag go/ /dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/ des de sems thogs pa med </text></item>
<item><p>189b2</p><section>mdo sde</section><text>pa'i de bzhin gshegs pa lta bas chog mi shes par 'gyur ro/ /klu'i bdag po log par lta ba spangs pa'i skyes bu gang zag ni yon tan gyi chos bcu 'thob ste/ bcu gang zhe na/ bsam pa dge bar 'gyur zhing </text></item>
<item><p>189b3</p><section>mdo sde</section><text>grogs po dge ba rnyed pa dang / las kyi rnam par smin pa la yid ches te/ srog gi phyir yang sdig pa'i las mi byed pa dang / lhar sangs rgyas 'dzin te gzhan lhar mi 'dzin pa dang / dge mtshan dang bkra </text></item>
<item><p>189b4</p><section>mdo sde</section><text>shis su 'dzin pa med pas lta ba drang ba dang / grogs lha dang mi yin te/ dud 'gro'i skye gnas dang / gshin rje'i 'jig rten gyi grogs ma yin pa dang / bsod nams 'bar bas khyad par du 'gro ba dang /</text></item>
<item><p>189b5</p><section>mdo sde</section><text>log pa thams cad med pas 'phags pa'i lam du zhugs pa dang / 'jig tshogs la lta ba las bskyod de sdig pa'i lta ba thams cad dang bral ba dang / sgrib pa med par mthong ba yin te/ yang dag par song </text></item>
<item><p>189b6</p><section>mdo sde</section><text>ba yang dag par zhugs pa dang / lha dang mi rnams kyi nang na mi khom pa dang bral ba yin te bcu po de dag go/ /log par lta ba spangs pa'i dge ba'i rtsa ba de gal te bla na med pa yang dag par rdzogs pa'i byang chub tu </text></item>
<item><p>189b7</p><section>mdo sde</section><text>yongs su sngo na/ des de byang chub thob pa na sangs rgyas kyi chos thams cad de la mngon sum du 'gyur zhing mngon par shes pa myur ba'i de bzhin gshegs par 'gyur ro/ /klu'i bdag po de la srog gcod pa spangs </text></item>
<item><p>189b8</p><section>mdo sde</section><text>pa'i byang chub sems dpas sbyin pa byin na longs spyod che bar 'gyur zhing / tshe ring bar yang 'gyur ro/ /byang chub sems dpa'i spyad pa spyod pa na yang gzhan gyis gnod par bya ba thams cad las yang dag par 'da' bar </text></item>
<item><p>190a1</p><section>mdo sde</section><text>'gyur ro/ /ma byin par len pa spangs pa'i byang chub sems dpas sbyin pa byin na/ longs spyod che bar 'gyur zhing longs spyod mi 'phrog par yang 'gyur ro/ /byang chub sems dpa'i spyad pa spyod pa </text></item>
<item><p>190a2</p><section>mdo sde</section><text>na yang dge ba'i rtsa ba thams cad yang dag par bsgrubs pas bla na med pa thob par 'gyur ro/ /'dod pa la log par g.yem pa spangs pa'i byang chub sems dpas sbyin pa byin na longs spyod che bar 'gyur zhing chung ma mi </text></item>
<item><p>190a3</p><section>mdo sde</section><text>g.yem par yang 'gyur ro/ /byang chub sems dpa'i spyad pa spyod pa na yang de'i ma dang / bu dang chung ma la su yang chags pa'i sems kyis lta bar mi 'gyur ro/ /brdzun du smra ba spangs pa'i byang chub sems dpas sbyin </text></item>
<item><p>190a4</p><section>mdo sde</section><text>pa byin na/ longs spyod che bar 'gyur zhing longs spyod mi 'phrogs pa dang / skur pa 'debs pa med par 'gyur ba'i lam yang yongs su 'dzin par 'gyur ro/ /byang chub sems dpa'i spyad pa spyod pa na yang ji skad smras </text></item>
<item><p>190a5</p><section>mdo sde</section><text>pa de bzhin du byed de dam bcas pa brtan par 'gyur ro/ /phra ma spangs pa'i byang chub sems dpas sbyin pa byin na longs spyod che bar 'gyur zhing g.yog 'khor mi phyed par yang 'gyur ro/ /byang chub sems dpa'i </text></item>
<item><p>190a6</p><section>mdo sde</section><text>spyad pa spyod pa na yang bsam pa 'thun pas byang chub sems dpa'i g.yog 'khor 'thob bo/ /ngag rtsub po spangs pa'i byang chub sems dpas sbyin pa byin na longs spyod che bar 'gyur zhing tshig btsun par 'gyur la tshig </text></item>
<item><p>190a7</p><section>mdo sde</section><text>sun dbyung du med par yang 'gyur ro/ /byang chub sems dpa'i spyad pa spyod pa na yang the tsom thams cad gcod pa la mkhas par 'gyur ro/ /brnab sems spangs pa'i byang chub sems dpas sbyin pa byin na/ longs spyod </text></item>
<item><p>190a8</p><section>mdo sde</section><text>che bar 'gyur zhing longs spyod dang yongs su spyad pa rgya chen po dag la de'i sems 'jug par 'gyur ro/ /byang chub sems dpa'i spyad pa spyod pa na yang rgya chen po la mos shing dbang che bar grags par 'gyur ro/ /gnod sems </text></item>
<item><p>190b1</p><section>mdo sde</section><text>spangs pa'i byang chub sems dpas sbyin pa byin na longs spyod che bar 'gyur zhing mdzes pa dang / skye bo mang po dga' zhing yid du 'ong bar yang 'gyur ro/ /byang chub sems dpa'i spyad pa spyod pa na yang blo thogs pa med </text></item>
<item><p>190b2</p><section>mdo sde</section><text>cing sems thogs pa med la dbang po ma tshang ba med par 'gyur ro/ /log par lta ba spangs pa'i byang chub sems dpas sbyin pa byin na/ longs spyod che bar 'gyur zhing sangs rgyas la dad pa dang yang dag par lta ba'i </text></item>
<item><p>190b3</p><section>mdo sde</section><text>khyim du skye'o/ /byang chub sems dpa'i spyad pa spyod pa na yang sangs rgyas lta ba dang / chos nyan pa dang / dge 'dun la bsnyen bkur byed pa dang / byang chub tu sems bskyed pa dang 'bral bar mi 'gyur ro/ /</text></item>
<item><p>190b4</p><section>mdo sde</section><text>klu'i bdag po dge ba bcu'i las kyi lam 'di dag sbyin pas brgyan na de ltar mthu che zhing phan yon che la byin che zhing rgya che bar 'gyur ro/ /dge ba bcu'i las kyi lam 'di dag nyid tshul khrims kyis brgyan na </text></item>
<item><p>190b5</p><section>mdo sde</section><text>sangs rgyas kyi chos thams cad la smon pa yongs su rdzogs par byed do/ /bzod pas brgyan na mtshan dang dpe byad bzang po dang / sangs rgyas kyi gsung gi gdangs yongs su rdzogs par 'gyur ro/ /brtson 'grus </text></item>
<item><p>190b6</p><section>mdo sde</section><text>kyis brgyan na bdud phyir rgol ba 'joms pa dang / sangs rgyas kyi chos thams cad mthar phyin par 'gyur ro/ /bsam gtan gyis brgyan na dran pa dang / blo gros dang / rtogs pa dang / ngo tsha shes pa dang / brtan pa </text></item>
<item><p>190b7</p><section>mdo sde</section><text>yongs su dag par 'gyur ro/ /shes rab kyis brgyan na lta ba thams cad yang dag par 'joms par 'gyur ro/ /byams pas brgyan na sems can thams cad dang zhe 'gras pa med par 'gyur ro/ /snying rjes brgyan </text></item>
<item><p>190b8</p><section>mdo sde</section><text>na sems can thams cad yongs su mi gtong bar 'gyur ro/ /dga' bas brgyan na sems zhum pa med par 'gyur ro/ /btang snyoms kyis brgyan na rjes su chags pa dang / khong khro ba spong bar 'gyur ro/ /bsdu ba'i dngos po </text></item>
<item><p>191a1</p><section>mdo sde</section><text>brgyan na sems can thams cad yongs su smin par byed par 'gyur ro/ /dran pa nye bar gzhags pas brgyan na lus dang tshor ba dang / sems dang chos la mkhas par 'gyur ro/ /yang dag pa'i </text></item>
<item><p>191a2</p><section>mdo sde</section><text>spong bas brgyan na mi dge ba'i chos thams cad spong ba dang / dge ba'i chos thams cad yongs su rdzogs par 'gyur ro/ /rdzu 'phrul gyi rkang pas brgyan na lus dang sems yang dag par 'gyur ro/ /dbang po </text></item>
<item><p>191a3</p><section>mdo sde</section><text>lngas brgyan na dad pa brtan pa dang / brtson 'grus brtan pa dang / rmongs pa med pa dang / sems las su rung ba dang / nyon mongs pa thams cad spong bar 'gyur ro/ /stobs kyis brgyan na rdzi ba med pa dang /</text></item>
<item><p>191a4</p><section>mdo sde</section><text>dgra dang 'khrug pa thams cad nges par 'joms par 'gyur ro/ /byang chub kyi yan lag gis brgyan na chos thams cad yang dag pa ji lta ba bzhin du khong du chud par 'gyur ro/ /lam gyis brgyan na yang dag pa'i </text></item>
<item><p>191a5</p><section>mdo sde</section><text>ye shes 'dren par 'gyur ro/ /zhi gnas kyis brgyan na nyon mongs pa thams cad cher gcod par 'gyur ro/ /lhag mthong gis brgyan na chos thams cad yang dag pa ji lta ba bzhin du yongs su shes par 'gyur </text></item>
<item><p>191a6</p><section>mdo sde</section><text>ro/ /thabs kyis brgyan na 'dus byas dang / 'dus ma byas kyi bde ba yongs su rdzogs par 'gyur ro/ /klu'i bdag po mdor na dge ba bcu'i las kyi lam 'di dag kho nas de bzhin gshegs pa'i stobs bcu </text></item>
<item><p>191a7</p><section>mdo sde</section><text>yongs su rdzogs pa dang / mi 'jigs pa bzhi yongs su rdzogs pa dang / sangs rgyas kyi chos thams cad yongs su rdzogs par 'gyur te/ klu'i bdag po de lta bas na dge ba bcu'i las kyi lam 'di dag rgyas </text></item>
<item><p>191a8</p><section>mdo sde</section><text>par rnam par dbye ba dang / brgyan par brtson par bya'o/ /klu'i bdag po dper na grong dang grong khyer dang / grong rdal dang / ljongs dang / yul 'khor dang / rgyal po'i pho brang thams cad dang / rtswa dang / shing gel pa dang / sman dang /</text></item>
<item><p>191b1</p><section>mdo sde</section><text>shing thams cad dang / las kyi mtha' thams cad dang / sa bon gyi tshogs thams cad dang / lo thog thams cad skye zhing rmo ba dang / shal bas bshal ba dang / 'byung ba rnams ni sa la gnas te/ de dag </text></item>
<item><p>191b2</p><section>mdo sde</section><text>gi gnas ni sa yin no/ /klu'i bdag po de bzhin du dge ba bcu'i las kyi lam 'di dag ni lha dang / mir skye ba dang / slob pa dang / mi slob pa'i dge sbyong gi 'bras bu 'thob pa dang / rang sangs rgyas kyi byang </text></item>
<item><p>191b3</p><section>mdo sde</section><text>chub dang byang chub sems dpa'i spyod pa thams cad dang / sangs rgyas kyi chos thams cad kyi gnas yin no/ /dge ba bcu'i las kyi lam la gnas pa zhes bya ba'i le'u ste/ drug pa'o// //</text></item>
<item><p>191b4</p><section>mdo sde</section><text>de nas bcom ldan 'das la klu'i rgyal po rgya mtshos 'di skad ces gsol to/ /bcom ldan 'das chos kyi sgor 'jug pa gang dang ldan na/ byang chub sems dpa' sngon gyi las kyi sgrib pa'i nongs pa </text></item>
<item><p>191b5</p><section>mdo sde</section><text>rnams spong zhing las kyi sgrib pa thams cad spangs nas kyang khyad par gyi gnas su mchi bar 'gyur ba'i chos kyi sgor 'jug pa gang lags/ bcom ldan 'das kyis bka' stsal pa/ klu'i bdag po </text></item>
<item><p>191b6</p><section>mdo sde</section><text>chos gcig gis las kyi sgrib pa thams cad rgyun chad par 'gyur te/ chos gcig po gang zhe na/ 'di lta ste/ sdom pa la gnas pa nyes pa byung ba 'chags pa ste gcig ni de yin no/ /klu'i bdag </text></item>
<item><p>191b7</p><section>mdo sde</section><text>po chos gnyis kyis las kyi sgrib pa rgyun chad par 'gyur te/ gnyis gang zhe na 'di lta ste/ tshul bzhin du chos la so sor rtog pa dang / da ltar byung ba mngon par 'du mi byed pa ste/ de gnyis so/ /</text></item>
<item><p>191b8</p><section>mdo sde</section><text>klu'i bdag po chos gsum gyis las kyi sgrib pa rgyun chad par 'gyur te/ gsum gang zhe na 'di lta ste/ rkyen gyi chos la 'jug pa'i shes pa la so sor rtog pa dang / mi gsar mi rnying ba'i chos la so sor </text></item>
<item><p>192a1</p><section>mdo sde</section><text>rtog pa dang / rang bzhin gyis kun nas nyon mongs pa med pa'i chos rnams la so sor rtog pa ste gsum po de dag go/ /klu'i bdag po chos bzhis las kyi sgrib pa rgyun chad par </text></item>
<item><p>192a2</p><section>mdo sde</section><text>'gyur te/ bzhi gang zhe na/ 'di lta ste/ stong pa nyid la nges par sems pa dang / mtshan ma med pa la gnas pa dang / smon pa dang bral ba dang / mngon par 'du byed pa med pa shes pa ste/ bzhi </text></item>
<item><p>192a3</p><section>mdo sde</section><text>po de dag go/ /klu'i bdag po chos lngas las kyi sgrib pa rgyun chad par 'gyur te/ lnga gang zhe na 'di lta ste/ bdag med pa nyid dang / sems can med pa nyid dang / srog med pa nyid dang / gang zag </text></item>
<item><p>192a4</p><section>mdo sde</section><text>med pa nyid dang / gso ba med pa nyid de lnga po de dag go/ /klu'i bdag po chos drug gis las kyi sgrib pa rgyun chad par 'gyur te/ drug gang zhe na/ 'di lta ste/ mos pa dang yid ches pa dang / gcig tu nges </text></item>
<item><p>192a5</p><section>mdo sde</section><text>pa dang / the tsom med pa dang / yang dag pa la so sor rtog pa dang / lhag pa'i bsam pas bya ba la 'jug pa ste/ chos drug po de dag gis las kyi sgrib pa rgyun chad par 'gyur ro/ /de skad ces bka' stsal </text></item>
<item><p>192a6</p><section>mdo sde</section><text>pa dang / bcom ldan 'das la klu'i rgyal po rgya mtshos 'di skad ces gsol to/ /bcom ldan 'das ji ltar na byang chub sems dpa' khyad par du mchi ba lags/ bcom ldan 'das kyis bka' stsal </text></item>
<item><p>192a7</p><section>mdo sde</section><text>pa/ klu'i bdag po chos bcu dang ldan byang chub sems dpa' khyad par du 'gro bar 'gyur te/ bcu gang zhe na/ 'di lta ste/ de la ma chags pa dang / lhag pa'i bsam pa yongs su dag pa dang / thabs </text></item>
<item><p>192a8</p><section>mdo sde</section><text>la mkhas pas brtson 'grus brtan pa dang / sems can la lta zhing snying rje che ba dang / bsod nams la chog mi shes pa dang / thos pa btsal ba la chog mi shes pa dang / bag yod pa dang / byang chub kyi snying po </text></item>
<item><p>192b1</p><section>mdo sde</section><text>rjes su dran pa dang / sangs rgyas kyi ye shes mngon sum du 'thob pa dang / byang chub kyi sems mi gtong ba ste/ chos bcu po de dang ldan na byang chub sems dpa' khyad par du 'gro bar 'gyur ro/ /de nas </text></item>
<item><p>192b2</p><section>mdo sde</section><text>bcom ldan 'das la lha ma yin gyi dbang po sgra gcan gyis 'di skad ces gsol to/ /bcom ldan 'das ji ltar na byang chub sems dpa' yon tan thams cad kyis mngon par 'phags par 'gyur ba lags/</text></item>
<item><p>192b3</p><section>mdo sde</section><text>bcom ldan 'das kyis bka' stsal pa/ lha ma yin gyi dbang po chos brgyad dang ldan na byang chub sems dpa' yon tan thams cad kyis mngon par 'phags par 'gyur te/ brgyad gang zhe na 'di lta ste/ sgra </text></item>
<item><p>192b4</p><section>mdo sde</section><text>gcan chen po 'di la byang chub sems dpa' ni nga rgyal med pa yin te/ sems can thams cad la 'dud cing mngon par 'dud pa dang / bka' blo bde ba yin te/ 'thun par 'dzin pa dang / ji skad smras pa bzhin </text></item>
<item><p>192b5</p><section>mdo sde</section><text>byed pa dang / bla ma rnams la gus pa skyes pa dge ba spyod pa thams cad la sngon du 'gro ba dang / dge ba'i chos rnams la dam bcas pa brtan pa dang / rgya chen po la mos pa yin te/ sbyin pa rnam pa sna tshogs sbyin </text></item>
<item><p>192b6</p><section>mdo sde</section><text>pa dang / srog gi phyir yang gzhan 'khrug par mi byed pa dang / gong du yang sems can 'jigs pa rnams la mi 'jigs pa sbyin zhing skyabs su 'ongs pa'i/ sems can rnams yongs su mi gtong ba dang /</text></item>
<item><p>192b7</p><section>mdo sde</section><text>bsod nams dang ye shes thams cad yongs su tshol ba dang / chog mi shes pa ste/ chos brgyad po de dag dang ldan na/ byang chub sems dpa' yon tan thams cad kyis mngon par 'phags par 'gyur ro/ /de nas bcom </text></item>
<item><p>192b8</p><section>mdo sde</section><text>ldan 'das la lha ma yin gyi dbang po sgra gcan gyis yang 'di skad ces gsol to/ /bcom ldan 'das chos du ldan na byang chub sems dpa' lus che ba nyid dang / gzugs che ba nyid dang / 'khor che ba nyid dang / sems che </text></item>
<item><p>193a1</p><section>mdo sde</section><text>ba nyid thob par 'gyur lags/ bcom ldan 'das kyis bka' stsal pa/ sgra gcan chos bzhi dang ldan na/ byang chub sems dpas lus che ba nyid 'thob par 'gyur te/ bzhi gang zhe na/ 'di lta ste gzhan </text></item>
<item><p>193a2</p><section>mdo sde</section><text>dag gi spyod lam la mi 'phya ba dang / de bzhin gshegs pa'i sku rnam pa thams cad yongs su rdzogs par byed du 'jug pa dang / sems can bye ba dang / 'thabs pa rnams bsdums shing mthun par bkod nas bla na med pa </text></item>
<item><p>193a3</p><section>mdo sde</section><text>yang dag par rdzogs pa'i byang chub la 'dzud pa dang / sems can thams cad la dbang po zhe 'gras pa med pa ste/ chos bzhi po de dag dang ldan na byang chub sems dpas lus che ba nyid thob par 'gyur ro/ /chos </text></item>
<item><p>193a4</p><section>mdo sde</section><text>bzhi dang ldan na byang chub sems dpas gzugs che ba nyid thob par 'gyur te/ bzhi gang zhe na/ 'di lta ste/ rgyan rnam pa sna tshogs sbyin pa dang / 'phangs pa'i dngos po thams cad yongs su gtong ba dang /</text></item>
<item><p>193a5</p><section>mdo sde</section><text>de bzhin gshegs pa la byams pa'i mig gis lta ba dang / byad bzhin bzang po dag la phrag dog dang / ser sna mi byed pa ste/ chos bzhi po de dag dang ldan na byang chub sems dpas gzugs che ba nyid thob par 'gyur ro/ /</text></item>
<item><p>193a6</p><section>mdo sde</section><text>chos bzhi dang ldan na byang chub sems dpas 'khor che ba nyid thob par 'gyur te/ bzhi gang zhe na/ 'di lta ste/ phra ma'i tshig spong zhing gzhan gyi 'khor mi 'byed pa dang / gzhan gyi 'khor la dga' ba dang / byang chub </text></item>
<item><p>193a7</p><section>mdo sde</section><text>kyi sems shin tu brtan pa dang / gzhan dag byang chub la 'dzud pa ste/ lha ma yin gyi dbang po chos bzhi po de dag dang ldan na byang chub sems dpas 'khor che ba nyid thob par 'gyur ro/ /chos bzhi dang ldan na byang chub sems </text></item>
<item><p>193a8</p><section>mdo sde</section><text>dpas sems che ba nyid 'thob par 'gyur te/ bzhi gang zhe na/ 'di lta ste/ bsam pa dag pa ste g.yo med pa dang / sgyu can ma yin pa dang / 'dun pa drag po dang ldan pa dang / bar ma dor skyo ba med pa dang / rgya chen po la mos shing theg </text></item>
<item><p>193b1</p><section>mdo sde</section><text>pa dman pa mi 'dod pa dang / chos thams cad rang bzhin gyis stong pa nyid la 'jug pas chos zab mo'i tshul la 'jug pa ste/ sgra gcan chos bzhi po de dag dang ldan na byang chub sems dpas sems che ba nyid </text></item>
<item><p>193b2</p><section>mdo sde</section><text>thob par 'gyur ro/ /de nas lha ma yin gyi dbang po sgra gcan 'khor sum khri nyis stong dang bcas pa tshim zhing mgu la yid rangs te/ rab tu dga' zhing dga' ba dang / yid bde ba skyes nas rin po che'i me tog </text></item>
<item><p>193b3</p><section>mdo sde</section><text>rin po che thams cad kyis spras pa khal bcu tshad brgyas bcom ldan 'das la gtor te/ bla na med pa yang dag par rdzogs pa'i byang chub tu sems bskyed nas/ de'i tshe bcom ldan 'das la tshigs </text></item>
<item><p>193b4</p><section>mdo sde</section><text>su bcad pas mngon par bstod pa/ phyogs bcu dag na sems can khams rnams mtha' yas gang su dag /skad cig thang cig yud tsam cig la rgyal ba mchod byed dang / /</text></item>
<item><p>193b5</p><section>mdo sde</section><text>phyogs bcu dag na sems can gang dag bskal pa 'bum du yang / /mchod la brtson pa'i sems can dag ni phan par byed pa dang / /byams dang bsod nams 'phags pa'i rang bzhin las byung mchod pa rnams/ /</text></item>
<item><p>193b6</p><section>mdo sde</section><text>ci 'dra ba dang mtshungs shing mnyam pa ma lags khyod la 'ongs/ /mtshungs med sems kyis yan lag gnas nas bskyed pa gang lags pa/ /de ni stobs bcu ldan pa rnams la rjed dang mchod pa lags/ /bdag ni </text></item>
<item><p>193b7</p><section>mdo sde</section><text>byang chub reg 'gyur snyam ste de la sgrib gnas nas/ /bdag ni g.yo med byang chub mtshungs ma mchis la zhugs pa lags/ /mi dbang las bzhin srid gsum su yang bdag gi dbang ma mchis/ /bdag gi bsam pa ci 'dra'i dbang </text></item>
<item><p>193b8</p><section>mdo sde</section><text>ni stobs bcu ldan pa lags/ /bdag ni kun la shin du sdug cing nga rgyal bsal ba dang / /sbyin dang dul dang ldan zhing tshul khrims ldan la bzod ldan dang / /brtson 'grus dran pa ting 'dzin shes rab rnam dag gnas pa dang / /byams dang snying rjer ldan zhing bden pa'i chos la </text></item>
<item><p>193c1</p><section>mdo sde</section><text>spyod gyur cig /phan bzhed rgyal ba gal te bdag la lung ston mi mdzad kyang / /mi'i dbang po bdag ni rang gis rang la lung yang bstan/ /bdag ni rang byung mi 'gyur snyam du yid gnyis dogs ma mchis/</text></item>
<item><p>193c2</p><section>mdo sde</section><text>de ltar bdag ni bsam pa thag pas byang chub nyid sems nges/ /mi dbang 'dzum pa mdzad nas zla ba'i tog gis zhus pa ni/ /rang byung 'dzum pa mdzad pa 'di ni ci lags lung bstan gsol/ /gang gi phyir na ngas ni </text></item>
<item><p>193c3</p><section>mdo sde</section><text>dag pa'i 'od rnams ston mdzad pa/ /zla ba'i tog khyod mnyan par gyis shes ston pas de la gsungs/ /lha min sgra gcan bdag nyid chen po byang chub mchog la zhugs/ /g.yog 'khor sum khri nyis stong </text></item>
<item><p>193c4</p><section>mdo sde</section><text>gang lags rnams kyang de bzhin te/ /bskal pa stong phrag brgyar ni byang chub spyod pa spyad nas kyang / /thams cad rjes su mthun par byang chub gtso bo thob par 'gyur/ /rgyal ba gang gA'i bye ma snyed rnams la ni </text></item>
<item><p>193c5</p><section>mdo sde</section><text>mchod bgyis te/ /de nas sems can shin du mang po byang chub bkod nas kyang / /de yi 'og tu bskal pa dge ba bkod pa mdzes pa la/ /byang chub rdul bral zhi ba mya ngan med par 'tshang yang rgya/ sgra gcan bdag </text></item>
<item><p>193c6</p><section>mdo sde</section><text>nyid chen po 'di ni chos kyi rgyal por 'gyur/ /brtson 'grus stobs dang ldan te dbang po'i rgyal mtshan zhes kyang bgyi/ /'jig rten khams kyang dga' ba skyed pa'i bkod pa zhes bgyi ste/ /dga' ldan gnas </text></item>
<item><p>193c7</p><section>mdo sde</section><text>dang 'dra bar 'byor cing rgyas la lo yang legs/ /stobs bcu ldan gyi tshe ni lo grangs bye ba bdun bcu ste/ /dge slong 'phags pa'i dge 'dun khrag khrig drug bcu tham par 'gyur/ /byang chub sems dpa'i dge </text></item>
<item><p>193c8</p><section>mdo sde</section><text>'dun khrag khrig phrag bcu brgyad bcu ste/ /thos pa dang ni 'dul ba 'dzin pa gzungs la shin du gnas/ /bskal pa dge ba bkod pa zhes bgyi mdzes pa de dag tu/ /sems can brgya stong dag ni byang chub bkod pa bgyis nas </text></item>
<item><p>193d1</p><section>mdo sde</section><text>kyang / /'di dag thams cad rim gyis byang chub mchog tu 'tshang yang rgya/ /byang chub sems mchog gi ni yon tan khyad par dag la ltos/ /der ni sgra gcan bzang po lung bstan thos par gyur nas kyang / /</text></item>
<item><p>193d2</p><section>mdo sde</section><text>srog chags 'bum phrag bzhi dag byang chub mchog la zhugs par gyur/ /legs par yon tan 'chang ba rnams kyi bsam pa'i khyad par gyis/ /stong gsum rab g.yos lhas kyang me tog char pa rab tu </text></item>
<item><p>193d3</p><section>mdo sde</section><text>phebs/ /de nas bcom ldan 'das la klu'i rgyal po ma dros pas 'di skad ces gsol to/ /bcom ldan 'das chos thams cad ni bdag ma mchis pa byed pa po ma mchis pa lags na/ lung bstan </text></item>
<item><p>193d4</p><section>mdo sde</section><text>pa ni gang lags/ de bzhin gshegs pa ni gang lags/ byang chub mngon par rdzogs par 'tshang rgya ba ni gang lags/ bcom ldan 'das kyis bka' stsal pa/ klu'i bdag po de de bzhin te/</text></item>
<item><p>193d5</p><section>mdo sde</section><text>chos thams cad ni bdag med pa/ byed pa po med pa yin te/ de ni chos rnams kyi chos nyid yin mod kyi/ 'on kyang byis pa so so'i skye bo phyin ci log dang ldan pa/ ngar 'dzin pa dang / nga yir 'dzin </text></item>
<item><p>193d6</p><section>mdo sde</section><text>pa la gnas pa rnams sems can med pa dag la sems can du 'du shes skyed par byed de/ de la byang chub sems dpa' rnams kyis snying rje chen po bskyed nas phyin ci log gi 'du shes spong du </text></item>
<item><p>193d7</p><section>mdo sde</section><text>gzhug pa dang / ngar 'dzin pa dang / nga yir 'dzin pa yongs su shes par bya ba'i phyir byang chub tu go ca gyon par zad kyi skyes bu dam pa de dag gis/ sems can med pa dang / gang zag </text></item>
<item><p>193d8</p><section>mdo sde</section><text>med pa mi shes pa ni ma yin te/ bdag dang sems can dang / srog dang gso ba dang / skyes bu dang / gang zag tu lta ba'i sems can de dag yongs su grol bar byed do/ /klu'i bdag po khyod 'di skad du </text></item>
<item><p>194a1</p><section>mdo sde</section><text>'di la lung bstan nas gshegs shes zer ba gang yin pa de la mngon sum du chos khong du chud pa ni lung bstan pa'o/ /sems can med pa dang / srog med pa dang / gso ba med pa dang gang </text></item>
<item><p>194a2</p><section>mdo sde</section><text>zag med pa de la sems nges par sems pa'i sems dang ldan par lung bstan pa'o/ /ma byung ba dang ma skyes pa dang / rtsa ba med pa dang gnas med pa la gnas pa ni lung bstan pa'o/ /sems can thams cad </text></item>
<item><p>194a3</p><section>mdo sde</section><text>mtshungs par bdag med pa la mos pa ni lung bstan pa'o/ /chos thams cad mtshungs par chos dben par mthong ba ni lung bstan pa'o/ /zhing thams cad zhing du mtshungs par nam mkha' bzhin du dag cing dri ma med </text></item>
<item><p>194a4</p><section>mdo sde</section><text>pa'i sems dang ldan pa ni lung bstan pa'o/ /chos thams cad sangs rgyas kyi chos kyi dbyings dang dbyer med pa'i ye shes mthong ba ni lung bstan pa'o/ /bdud thams cad dang mtshungs par bdud kyi nyon </text></item>
<item><p>194a5</p><section>mdo sde</section><text>mongs pas kun nas nyon mongs pa can du mi 'gyur te/ rang bzhin gyis yongs su dag pa'i sems dang ldan pa ni lung bstan pa'o/ /stong pa nyid dang mtshan ma med pa la mi rtog par rnam par mi rtog la </text></item>
<item><p>194a6</p><section>mdo sde</section><text>mi len mi 'dor ba ni lung bstan pa'o/ /klu'i bdag po de ltar na sems dang / yid dang rnam par shes pa mi gnas pa lung bstan pa ji lta ba bzhin du chos thams cad kyang de dang 'dra ste dmigs su med do/ /</text></item>
<item><p>194a7</p><section>mdo sde</section><text>chos thams cad mnyam pa nyid ji lta ba bzhin du/ khong du chud pa ni byang chub yin te/ de la don dam par na gang gi lung bstan pa 'am/ gang gi byang chub 'am/ gang lung bstan par bya ba 'am/ gang gis </text></item>
<item><p>194a8</p><section>mdo sde</section><text>lung bstan pa 'am/ cis lung bstan pa ci yang mi dmigs so/ /klu'i bdag po de ci'i phyir zhe na/ chos thams cad ni dngos po med pa ste/ rtsa ba rnams yongs su chad pa'i phyir ro/ /chos thams cad ni bdag </text></item>
<item><p>194b1</p><section>mdo sde</section><text>po med pa ste/ rgyu dang rkyen rnams las 'byung ba'i phyir ro/ /chos thams cad ni gzung du med pa ste/ ngo bo nyid med pa'i mtshan nyid yin pa'i phyir ro/ /chos thams cad ni ngo bo nyid med pa ste/ bral ba </text></item>
<item><p>194b2</p><section>mdo sde</section><text>med pa'i mtshan nyid yin pa'i phyir ro/ /chos thams cad ni ma 'ongs pa ste/ sngon gyi mtha' nas ma 'phos pa'i phyir ro/ /chos thams cad ni med par gyur pa ste/ phyi ma'i mthar mi 'byung </text></item>
<item><p>194b3</p><section>mdo sde</section><text>ba'i phyir ro/ /chos thams cad ni mi gnas pa ste/ gnas mi dmigs pa'i phyir ro/ /chos thams cad ni mi dmigs pa ste/ byed pa med pa'i phyir ro/ /chos thams cad ni byed pa med pa ste/</text></item>
<item><p>194b4</p><section>mdo sde</section><text>lus med pa'i phyir ro/ /chos thams cad ni lus med pa ste/ gnas med pa'i phyir ro/ /chos thams cad ni gnas med pa ste/ rten med pa'i phyir ro/ /chos thams cad ni rten med pa ste/ mi </text></item>
<item><p>194b5</p><section>mdo sde</section><text>g.yo ba'i phyir ro/ /chos thams cad ni mi g.yo ba ste/ mi gnas pa'i phyir ro/ /chos thams cad ni mi gnas pa ste/ bems po yin pa'i phyir ro/ /chos thams cad ni bems po yin te/</text></item>
<item><p>194b6</p><section>mdo sde</section><text>ngo bo nyid med pa'i phyir ro/ /chos thams cad ni ngo bo nyid med pa ste/ rnam par rig par mi byed pa'i phyir ro/ /chos thams cad ni rnam par rig par mi byed pa ste/ sgro btags pa med pa'i phyir ro/ /</text></item>
<item><p>194b7</p><section>mdo sde</section><text>chos thams cad ni sgro btags pa med pa ste/ yid la byed pa med pa'i phyir ro/ /chos thams cad ni yid la byed pa med pa ste/ dmigs su med pa'i phyir ro/ /chos thams cad ni dmigs su </text></item>
<item><p>194b8</p><section>mdo sde</section><text>med pa ste/ 'gyur ba med pa'i phyir ro/ /chos thams cad ni 'gyur ba med pa ste/ rtog cing dpyod pa med pa'i phyir ro/ /chos thams cad ni rtog cing dpyod pa med pa ste/ zhi ba'i phyir ro chos thams cad </text></item>
<item><p>195a1</p><section>mdo sde</section><text>ni zhi zhing rab tu zhi la nye bar zhi ba ste/ rgyu las byung ba ma yin pa'i phyir ro/ /chos thams cad ni rgyu las byung ba ma yin pa ste/ rang bzhin gyis rnam par grol ba'i phyir ro/ /chos thams cad ni rang </text></item>
<item><p>195a2</p><section>mdo sde</section><text>bzhin gyis rnam par grol ba ste/ rnam par grol ba'i mtshan nyid yin pa'i phyir ro/ /chos thams cad ni rnam par grol ba'i mtshan nyid de/ gnyis dang bral ba'i phyir ro/ /chos thams cad ni gnyis dang bral ba ste/</text></item>
<item><p>195a3</p><section>mdo sde</section><text>bgrod pa gcig pa'i phyir ro/ /chos thams cad ni bgrod pa gcig pa ste/ so so tha dad pa dang bral ba'i phyir ro/ /chos thams cad ni so so tha dad pa dang bral ba ste/ bye brag med pa'i phyir ro/ /chos thams cad </text></item>
<item><p>195a4</p><section>mdo sde</section><text>ni bye brag med pa ste/ mnyam pa nyid khong du chud pa'i phyir ro/ /klu'i bdag po de ltar na chos thams cad kyi mnyam pa nyid gang yin pa de la ni lung bstan par bya ba dang / mngon par rdzogs par 'tshang rgya ba ci yang med do/ /</text></item>
<item><p>195a5</p><section>mdo sde</section><text>klu'i bdag po de bzhin gshegs pa rnams kyi snying rje chen po dang / byang chub sems dpa' rnams kyi mos pa'i stobs la ltos/ gang chos 'di lta bu dag la ming dang brdas rnam par phye nas sems can dag la go bar </text></item>
<item><p>195a6</p><section>mdo sde</section><text>byed la sems can la ma gtogs pa'i chos rnams kyang ma mthong / chos la ma gtogs pa'i sems can rnams kyang ma mthong ngo / /sems can rnams ji lta ba bzhin du chos rnams kyang de dang 'dra'o/ /</text></item>
<item><p>195a7</p><section>mdo sde</section><text>byang chub kyang de dang 'dra'o/ /sangs rgyas kyang de dang 'dra'o/ /lung bstan pa yang de dang 'dra'o/ /chos thams cad kyi dbyings kyang de dang 'dra ste/ des na de bzhin gshegs pa zhes bya'o/ /de bzhin nyid rtogs pa'i </text></item>
<item><p>195a8</p><section>mdo sde</section><text>don dang de bzhin nyid la gnas pa'i don gyis na de bzhin nyid do/ /de bzhin nyid ma bsgribs pa'i don dang / de bzhin nyid dbyer med pa'i don dang / de bzhin nyid khong du chud pa'i don des na de bzhin gshegs pa zhes bya'o/ /</text></item>
<item><p>195b1</p><section>mdo sde</section><text>ji ltar de bzhin gshegs pa dang de bzhin nyid mtshungs par rab tu phye ba de bzhin du chos thams cad kyang / de bzhin nyid dang mtshungs par rab tu phye ba yin te/ klu'i bdag po 'di ni de bzhin gshegs pa'i mnyam pa nyid kyi sa yin te/</text></item>
<item><p>195b2</p><section>mdo sde</section><text>byang chub sems dpa' rnams de la gnas na mi skrag mi dngang zhing dngang bar mi 'gyur la/ de bzhin gshegs pa'i sa mnyam pa nyid 'di yang sems can rnams la go bar byed do/ /bstan pa 'di bshad pa na byang chub sems </text></item>
<item><p>195b3</p><section>mdo sde</section><text>dpa' sum stong nyis brgyas mi skye ba'i chos rnams la bzod pa thob par gyur to/ /klu'i rgyal po ma dros pa yang tshim zhing mgu la yi rangs te/ rab tu dga' zhing dga' ba dang / yid bde ba skyes nas 'dzam bu'i gling ri ba'i </text></item>
<item><p>195b4</p><section>mdo sde</section><text>mu tig gi phreng ba de bzhin gshegs pa'i sku la gsol to/ /de nas klu'i rgyal po rgya mtsho'i bu mo lha ma yin gyi dbang po thags zangs ris kyi tsha mo rin chen sna tshogs can zhes bya ba des klu'i bu mo khri dang lhan gcig </text></item>
<item><p>195b5</p><section>mdo sde</section><text>tu lag pa g.yas pas mu tig gi phreng ba blangs nas bcom ldan 'das la mig mi 'dzums par blta ste/ phyag 'tshal zhing 'dug par gyur to/ /de nas bu mo rin chen sna tshogs can dang klu'i bu mo khri po de dag gis bcom </text></item>
<item><p>195b6</p><section>mdo sde</section><text>ldan 'das kyi sku la mu tig gi phreng ba de dag gsol nas tshig 'di skad ces gsol to/ /bcom ldan 'das bdag cag rnams lhan gcig tu 'thun zhing yang dag par dga' ba bzhin du bla na med pa yang dag par rdzogs pa'i byang chub </text></item>
<item><p>195b7</p><section>mdo sde</section><text>tu sems bskyed do/ /bdag cag kyang ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas su gyur cig /da ltar gyi de bzhin gshegs pa je lta ba bzhin du 'di 'dra bar chos kyang </text></item>
<item><p>195b8</p><section>mdo sde</section><text>ston par gyur cig /dge 'dun yang srung bar gyur cig /de nas tshe dang ldan pa 'od srung chen pos klu'i bu mo de la 'di skad ces smras so/ /bu mo bla na med pa yang dag par rdzogs pa'i byang chub ni bud med kyi lus kyis mngon par </text></item>
<item><p>196a1</p><section>mdo sde</section><text>rdzogs par 'tshang rgya bar mi nus 'grub par dka'o/ /de nas bu mo rin chen sna tshogs can gyis tshe dang ldan pa 'od srung chen po la 'di skad ces smras so/ /btsun pa 'od srung chen po bud med kyi lus kyis kyang bla na med </text></item>
<item><p>196a2</p><section>mdo sde</section><text>pa yang dag par rdzogs pa'i byang chub mngon par rdzogs par 'tshang rgya bar mi 'gyur la lhag pa'i bsam pa la zhugs pa la yang / byang chub 'grub dka' ba ma mchis so/ /byang chub sems dpa'i byang chub ni sems bskyed pa </text></item>
<item><p>196a3</p><section>mdo sde</section><text>la rag las te/ byang chub tu sems bskyed ma thag tu sangs rgyas kyi chos thams cad bzung bar 'gyur ro/ /btsun pas gang 'di skad du bud med kyi lus kyis bla na med pa yang dag par rdzogs pa'i byang chub mngon par rdzogs </text></item>
<item><p>196a4</p><section>mdo sde</section><text>par 'tshang rgya bar mi nus so zhes gsungs pa de ni skyes pa'i lus kyis kyang mngon par rdzogs par 'tshang rgya bar mi nus so/ /de ci'i slad du zhe na/ de bzhin gshegs pas 'di skad du mig ni skyes pa yang ma yin/ bud med </text></item>
<item><p>196a5</p><section>mdo sde</section><text>kyang ma yin no/ /de bzhin du rna ba dang / sna dang / lce dang lus dang / yid ni bud med kyang ma yin/ skyes pa yang ma yin no zhes gsungs pa'i phyir ro/ /btsun pa 'od srung chen po de ci'i slad du zhe na/ mig ni stong pa ste </text></item>
<item><p>196a6</p><section>mdo sde</section><text>stong pa gang lags pa de la ni bud med kyang ma mchis/ skyes pa yang ma mchis pa'i slad du'o/ /btsun pa 'od srung chen po de bzhin du rna ba dang / sna dang lce dang / lus dang yid ni stong pa ste/ stong pa gang lags pa </text></item>
<item><p>196a7</p><section>mdo sde</section><text>de la ni bud med kyang ma mchis/ skyes pa yang ma mchis pa'i slad du'o/ /btsun pa de la mig khong du chud pa gang lags pa de ni byang chub lags so/ /rna ba dang / sna dang lce dang / lus dang yid khong du chud pa gang lags </text></item>
<item><p>196a8</p><section>mdo sde</section><text>pa de ni byang chub lags so/ /byang chub gang lags pa de la ni bud med kyi chos rnams sam/ skyes pa'i chos rnams ma mchis so/ /btsun pa 'od srung chen po de lta bas na byang chub kyi ngo bo nyid gang lags pa de ni bdag gis </text></item>
<item><p>196b1</p><section>mdo sde</section><text>ngo bo nyid kyang de lags so/ /smras pa bu mo ci khyod byang chub yin nam/ smras pa gnas brtan dang bdag cag gnyis ga yang byang chub lags so/ /smras pa bu mo kho bo ni byang chub ma yin gyi kho bo ni nyan thos yin no/ /</text></item>
<item><p>196b2</p><section>mdo sde</section><text>smras pa btsun pa 'od srung chen po khyod sus btul/ smras pa bu mo kho bo ni de bzhin gshegs pas btul to/ /smras pa gnas brtan gal te de bzhin gshegs pas btul na gal te de bzhin gshegs pa mngon </text></item>
<item><p>196b3</p><section>mdo sde</section><text>par rdzogs par sangs ma rgyas su zin na/ de bzhin gshegs pas gnas brtan gdul bar spyod dam/ bu mo de ni ma yin no/ /smras pa btsun pa 'od srung chen po de lta bas na khyod nyid kyang byang chub lags te/</text></item>
<item><p>196b4</p><section>mdo sde</section><text>byang chub ma lags pa'i chos ci yang ma mchis so/ /smras pa bu mo ci mtshams med pa rnams kyang byang chub yin nam/ smras pa btsun pa de de bzhin te/ mtshams med pa rnams kyang byang chub lags so/ /de ci'i slad </text></item>
<item><p>196b5</p><section>mdo sde</section><text>du zhe na/ byang chub ni mtshams med pa'i rang bzhin can lags te/ mtshams med pa'i chos kyi stong pa nyid kyi rang bzhin gang lags pa de ni byang chub lags la/ stong pa nyid kyi chos kyi rang bzhin gang lags pa de ni </text></item>
<item><p>196b6</p><section>mdo sde</section><text>byang chub lags pa'i slad du'o/ /btsun pa de ltar na mtshams med pa khong du chud pa las byang chub 'byung ngo / /btsun pa byang chub ma lags pa gang lags pa de ni ma mchis te/ gal te chos 'ga' zhig dang mi ldan </text></item>
<item><p>196b7</p><section>mdo sde</section><text>na ni ma lags kyi/ chos thams cad mnyam pa nyid dang ldan pa de ni byang chub lags so/ /smras pa bu mo khyod kyi spobs pa 'di sus byin/ smras pa gnas brtan gyis stsal to/ /de ci'i slad du zhe na/ gal te </text></item>
<item><p>196b8</p><section>mdo sde</section><text>gnas brtan gyis ma smras na bdag gi spobs pa 'di skye bar mi 'gyur ba'i slad du'o/ /btsun pa dper na gal te ma smras na brag cha'i sgra 'byung bar mi 'gyur ba de bzhin du btsun pa 'od srungs chen po byang chub sems dpa' </text></item>
<item><p>197a1</p><section>mdo sde</section><text>rnams ni ma dris kyi bar du spobs pa skye bar mi 'gyur ro/ /smras pa bu mo khyod kyi de bzhin gshegs pa ji snyed la bsnyen bkur byas/ smras pa gnas brtan gyis nyon mongs pa ji snyed spangs pa snyed la'o/ /</text></item>
<item><p>197a2</p><section>mdo sde</section><text>smras pa bu mo kho bo'i nyon mongs pa rnams ni spangs pa med do/ /smras pa/ btsun pa nyon mongs pa dang bcas pa lags sam smras pa/ kho bo ni nyon mongs pa dang bcas pa yang ma yin/ nyon mongs pa rnams spangs pa </text></item>
<item><p>197a3</p><section>mdo sde</section><text>yang ma yin no/ /smras pa/ ci btsun pa khyod kyis nyon mongs pa rnams bzhag gam/ smras pa/ bskyed pa yang med/ 'gag par byas pa yang med/ bzhag pa yang med de/ de bzhin nyid ji lta ba bzhin du shes so/ /</text></item>
<item><p>197a4</p><section>mdo sde</section><text>smras pa/ ci de bzhin nyid shes par bgyi ba zhig lags sam/ smras pa de ni ma yin no/ /smras pa 'o na ci'i slad du de bzhin nyid ji lta ba de bzhin du nyon mongs pa shes so zhes gsungs/ gal te mkhyen na ni </text></item>
<item><p>197a5</p><section>mdo sde</section><text>de bzhin nyid ma lags so/ /ji ste mi mkhyen na ni de lta na brtsun pa byis pa so so'i skye bo thams cad dang mi shes pa can du mtshungs so/ /smras pa bu mo khyod kyi tshig thams cad ni gzhan gyi tshig gcod </text></item>
<item><p>197a6</p><section>mdo sde</section><text>par byed pa'o/ /smras pa bdag ni tshig gcod par yang mi bgyis/ bsgrubs par yang mi bgyid do/ /de ci'i slad du zhe na/ chos kyi dbyings ni gcad du ma mchis pa lags la/ tshig thams cad ni chos </text></item>
<item><p>197a7</p><section>mdo sde</section><text>kyi dbyings su yang dag par 'du ba'i slad du'o/ /smras pa gang khyod kyis bdag byis pa so so'i skye bo thams cad dang mnyams te bzhag pa de khyod 'gyod par mi 'gyur ram/ smras pa btsun pa 'od srung chen po gal </text></item>
<item><p>197a8</p><section>mdo sde</section><text>te bdag gis gnas brtan yang tha dad la byis pa so so'i skye bo thams cad kyang tha dad par bzhag pa ni de ltar bdag 'gyod par 'gyur ba zhig na gang gi slad du bdag gis gnas brtan byis pa so so'i skye bo thams </text></item>
<item><p>197b1</p><section>mdo sde</section><text>dang tha mi dad par bzhag pa des na bdag 'gyod par mi 'gyur ro/ /btsun pa mtshungs shes bgyi ba de ni chos thams cad tha dad pa ma mchis pa dang / nam mkha' dang mtshungs pa nyid kyi tshig bla dgas lags </text></item>
<item><p>197b2</p><section>mdo sde</section><text>so/ /smras pa bu mo ci khyod so so'i skye bo rnams dang mtshungs sam 'on te 'phags pa rnams dang mtshungs/ smras pa/ btsun pa bdag ni so so'i skye bo rnams dang mtshungs pa yang ma lags/ 'phags </text></item>
<item><p>197b3</p><section>mdo sde</section><text>pa rnams dang mtshungs pa yang ma lags so/ /de ci'i slad du zhe na/ gal te bdag so so'i skye bo rnams dang mtshungs na ni bdag ni byang chub sems dpa'i spyod pa don ma mchis par 'gyur ro/ /ji ste 'phags </text></item>
<item><p>197b4</p><section>mdo sde</section><text>pa rnams dang mtshungs na ni nyan thos rnams dang mtshungs par 'gyur te/ de lta na ni bdag sangs rgyas kyi chos rnams las yongs su nyams par 'gyur ro/ /smras pa bu mo gal te khyod so so'i skye bo rnams dang yang </text></item>
<item><p>197b5</p><section>mdo sde</section><text>mi mtshungs 'phags pa rnams dang yang mi mtshungs na/ ci khyod sangs rgyas kyi chos rnams dang mtshungs sam/ smras pa 'od srung chen po bdag ni da gzod sangs rgyas kyi chos rnams dang mtshungs pa ma lags </text></item>
<item><p>197b6</p><section>mdo sde</section><text>so/ /de ci'i slad du zhe na/ bdag ni thog ma nas kyang sangs rgyas kyi chos rnams dang mtshungs so/ /smras pa bu mo gal te khyod sangs rgyas kyi chos rnams dang mtshungs na/ ci sangs rgyas kyi chos de dag khyod la yod dam/</text></item>
<item><p>197b7</p><section>mdo sde</section><text>smras pa/ gnas brtan ci sangs rgyas kyi chos su gdags pa 'das pa 'am/ ma 'ongs pa 'am/ da ltar byung ba 'am/ yul na gnas pa 'am/ phyogs na gnas pa 'am/ sngon po 'am/ ser po 'am/ dmar </text></item>
<item><p>197b8</p><section>mdo sde</section><text>po 'am/ dkar po 'am/ btsod kha 'am/ shel gyi kha dog gam/ dngul gyi kha dog lta bu lags sam/ smras pa/ bu mo sangs rgyas kyi chos rnams gdags pa ni kha dog dang / dbyibs kyi sgo nas bstan par </text></item>
<item><p>198a1</p><section>mdo sde</section><text>mi nus so/ /smras pa btsun pa gal te sangs rgyas kyi chos rnams gdags su ma mchis pa dang / gdags su mi rung ba lags na ci'i slad du bdag la tshor bar mdzad/ smras pa/ bu mo 'o na sangs rgyas </text></item>
<item><p>198a2</p><section>mdo sde</section><text>kyi chos gang las btsal bar bya/ smras pa/ lta ba'i rnam pa drug bcu rtsa gnyis las btsal bar bgyi'o/ /smras pa lta ba'i rnam pa drug bcu rtsa gnyis kyang gang las btsal bar bya/ smras pa/ de bzhin gshegs </text></item>
<item><p>198a3</p><section>mdo sde</section><text>pa'i rnam par grol ba las btsal bar bgyi'o/ /smras pa de bzhin gshegs pa'i rnam par grol ba gang las btsal bar bya/ smras pa mtshams med pa lnga las btsal bar bgyi'o/ /smras pa mtshams med </text></item>
<item><p>198a4</p><section>mdo sde</section><text>pa lnga yang gang las btsal bar bya/ smras pa/ gnas brtan 'od srung chen po'i rnam par grol ba'i ye shes mthong ba las btsal bar bgyi'o/ /smras pa bu mo khyod kyi gtam 'di 'dra ba de ji lta bu zhig /smras pa </text></item>
<item><p>198a5</p><section>mdo sde</section><text>btsun pa gtam 'di ni ma bcings ma grol ba'i gtam lags so/ /blang du ma mchis shing dor du ma mchis te rang bzhin gyis yongs su dag pa'i gtam lags so/ /chos thams cad tha dad pa ma mchis pa'i </text></item>
<item><p>198a6</p><section>mdo sde</section><text>gtam lags so/ /smras pa bu mo 'di ni de bzhin gshegs pa rnams kyi byang chub dang 'thun pa ma yin no/ /smras pa btsun pa 'od srung chen po de ni med de/ 'di ni de bzhin gshegs pa rnams kyi byang chub dang 'thun </text></item>
<item><p>198a7</p><section>mdo sde</section><text>pa ma lags so/ /de ci'i slad du zhe na/ 'di ltar de bzhin gshegs pa rnams kyi byang chub ni brjod du ma mchis pa bsnyad du ma mchis pa lags pa'i slad du'o/ /btsun pa 'od srung chen po bshad pa'i dngos po gang </text></item>
<item><p>198a8</p><section>mdo sde</section><text>lags pa de dag thams cad ni sgras rnam par dbye ba lags la/ byang chub gang lags pa de ni don dam par sgras brda' sprad par mi nus pa lags so/ /btsun pa byang chub ces bgyi ba 'di ni nye bar zhi ba'i gzhi </text></item>
<item><p>198b1</p><section>mdo sde</section><text>lags so/ /'di ni yi ge ma mchis pa'i bzhi lags so/ /'di ni ji lta ba bzhin gyi gzhi lags so/ /'di ni gzhi ma mchis pa'i gzhi lags so/ /smras pa bu mo gal te byang chub kyi mtshan nyid de </text></item>
<item><p>198b2</p><section>mdo sde</section><text>lta bu yin na/ de ji ltar mngon par rdzogs par 'tshang rgya bar 'gyur/ smras pa btsun pa 'od srung chen po lus dang sems kyis mngon par rdzogs par 'tshang rgya bar mi 'gyur ro/ /de ci'i slad du zhe na/ byang chub </text></item>
<item><p>198b3</p><section>mdo sde</section><text>ni lus dang sems kyi ngo bo nyid kho na lags te/ ngo bo nyid kyis ngo bo nyid mngon par rdzogs par 'tshang rgya bar mi 'gyur ro/ /smras pa bu mo ci khyod byang chub mngon par rdzogs par 'tshang rgya bar 'gyur ram/</text></item>
<item><p>198b4</p><section>mdo sde</section><text>smras pa bdag nyid byang chub lags te/ byang chub kyis byang chub mngon par rdzogs par 'tshang rgya bar mi 'gyur lags so/ /smras pa/ bu mo gal te khyod nyid byang chub yin na/ ci khyod kyi 'khor lo skor ram/</text></item>
<item><p>198b5</p><section>mdo sde</section><text>smras pa bdag ni chos kyi 'khor lo skor lags so/ /smras pa khyod kyi chos kyi 'khor lo skor ba ji lta bu zhig /smras pa/ 'khor lo de ni rten thams cad dang bral ba'i slad du mi g.yo ba lags so/ /</text></item>
<item><p>198b6</p><section>mdo sde</section><text>'khor lo de ni chos kyi dbyings la gnas pa'i tshul gyis gnas pa ma mchis pa lags so/ /'khor lo de ni bral ba ma mchis pa'i tshul gyis de bzhin nyid lags so/ /'khor lo de ni yang dag pa'i mtha' </text></item>
<item><p>198b7</p><section>mdo sde</section><text>la gnas pas ma gnas pa lags so/ /'khor lo de ni gnas thams cad las byung ba ma lags pas gnas ma mchis pa lags so/ /'khor lo de ni chos thams cad kyi mnyam pa nyid kyi rjes su song bas </text></item>
<item><p>198b8</p><section>mdo sde</section><text>gnyis su ma mchis pa lags so/ /'khor lo de ni gcig dang tha dad pa mi dmigs pas tha dad pa ma lags so/ /'khor lo de ni sgra dang skad dang tshig gi lam thams cad ro gcig pas brjod du ma mchis pa lags </text></item>
<item><p>199a1</p><section>mdo sde</section><text>so/ /'khor lo de ni shin tu kun nas nyon mongs pa can ma lags pas rnam par dag pa lags so/ /'khor lo de ni chad pa dang rtag pa mi dmigs pas yod pa yongs su chad pa ma lagaso/</text></item>
<item><p>199a2</p><section>mdo sde</section><text>'khor lo de ni rgyu dang rkyen shin tu brtags pas 'gal ba ma mchis pa lags so/ /'khor lo de ni bden pa lags so/ /'khor lo de ni mi skye mi 'gag pa lags so/ /'khor lo de ni stong pa nyid dang /</text></item>
<item><p>199a3</p><section>mdo sde</section><text>mtshan ma med pa dang / smon pa med pa lags so/ /btsun pa 'od srung chen po 'khor lo de 'dra ba gang lags pa de'i bskor ba ci 'dra ba zhig lags/ smras pa bu mo khyod kyi bstan pa 'di 'dra ba </text></item>
<item><p>199a4</p><section>mdo sde</section><text>lags na/ khyod ni ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /smras pa gang gi tshe gnas brtan byang chub mngon par rdzogs par </text></item>
<item><p>199a5</p><section>mdo sde</section><text>'tshang rgya bar 'gyur ba de'i tshe/ bdag kyang mngon par rdzogs par 'tshang rgya bar 'gyur lags so/ /smras pa kho bo byang chub mngon par rdzogs par 'tshang rgya bar 'gyur ba de ni gnas med skabs med de/ /</text></item>
<item><p>199a6</p><section>mdo sde</section><text>smras pa de de lta lags te/ byang chub ni gnas ma mchis pa la gnas pa ste/ de ni sus kyang mngon par rdzogs par 'tshang rgya bar mi nus lags so/ /bu mo des bstan pa 'di bshad pa na/</text></item>
<item><p>199a7</p><section>mdo sde</section><text>byang chub sems dpa' lnga brgyas mi skye ba'i chos la bzod pa thob par gyur to/ /bcom ldan 'das kyis kyang bu mo de la legs so zhes bya ba byin te/ bu mo legs so legs so/ /khyod kyi chos bstan </text></item>
<item><p>199a8</p><section>mdo sde</section><text>pa 'di legs par smras so// // bam po drug pa/ de nas 'khor de'i nang nas lha dang / klu dang / gnod sbyin dang / dri za kha cig 'di snyam du sems te/ bu mo 'di yun ji srid cig na </text></item>
<item><p>199b1</p><section>mdo sde</section><text>bla na med pa yang dag par rdzogs pa'i byang chub mngon par rdzogs par 'tshang rgya bar 'gyur snyam pa dang / bcom ldan 'das kyis de dag gi bsam pa thugs su chud nas dge slong dag la bka' </text></item>
<item><p>199b2</p><section>mdo sde</section><text>stsal pa/ dge slong dag bu mo rin chen sna tshogs can 'di ni bskal pa grangs med pa sum brgya na bskal pa rnam par sbyong ba zhes bya ba la/ 'jig rten gyi khams snang ba can du de bzhin gshegs </text></item>
<item><p>199b3</p><section>mdo sde</section><text>pa dgra bcom pa yang dag par rdzogs pa'i sangs rgyas kun du rnam par gzigs shes bya bar 'gyur ro/ /'jig rten gyi khams snang ba can de yang de bzhin gshegs pa de'i 'od kyis rtag tu </text></item>
<item><p>199b4</p><section>mdo sde</section><text>snang bar 'gyur ro/ /zhabs 'bring ba byang chub sems dpa' ni bye ba phrag dgu bcu rtsa gnyis su 'gyur ro/ /de'i tshe'i tshad ni bar gyi bskal pa bcur 'gyur ro/ /de nas klu'i bu mo khri po de dag gis </text></item>
<item><p>199b5</p><section>mdo sde</section><text>kyang bcom ldan 'das la 'di skad ces gsol to/ /bcom ldan 'das gang gi tshe de bzhin gshegs pa kun tu rnam par gzigs des byang chub brnyes pa de'i tshe/ bdag cag 'jig rten gyi </text></item>
<item><p>199b6</p><section>mdo sde</section><text>khams der skye bar gyur cig ces gsol nas/ de dag kyang bcom ldan 'das kyis 'jig rten gyi khams der skye bar lung bstan to/ /de nas bcom ldan 'das la lha'i dbang po brgya byin gyis </text></item>
<item><p>199b7</p><section>mdo sde</section><text>'di skad ces gsol to/ /bcom ldan 'das sum bcu rtsa gsum pa'i lha 'di dag ni lha ma yin gyis 'jigs pas rtag tu skrag bzhin du gnas la/ lha dang lha ma yin g.yul 'gyed </text></item>
<item><p>199b8</p><section>mdo sde</section><text>pa na yang phan tshun rtsod cing 'gyed par bgyid de/ de las na bcom ldan 'das de bzhin gshegs pas ci nas sems can thams cad sems 'thun par 'gyur ba de lta bur chos bstan na legs lags so/ /</text></item>
<item><p>200a1</p><section>mdo sde</section><text>'khor 'dir lha dang lha ma yin 'dus pa 'di dag thams cad kyang / ci nas gcig la gcig 'thun par bgyid pa dang / byams par sems pa dang / phan par sems pa dang / gnod par </text></item>
<item><p>200a2</p><section>mdo sde</section><text>sems par mi 'gyur ba de lta bur sems dad par bcom ldan 'das kyis mdzad tu gsol/ de nas bcom ldan 'das kyis lha ma yin gyi dbang po sgra gcan dang / lha ma yin gyi dbang po bde mchog dang /</text></item>
<item><p>200a3</p><section>mdo sde</section><text>thags zangs ris dang / lag bzangs dang / sim byed rnams la bka' stsal pa/ grogs po dag byams pa ni sangs rgyas thams cad kyis bsngags so/ /byams pa'i rjes su 'jug pa'i skyes bu </text></item>
<item><p>200a4</p><section>mdo sde</section><text>gang zag gis ni tshe 'di dang / tshe phyi ma'i don thob par 'gyur ro/ /grogs po dag tshe 'di ni yun thung ngo / /tshe phyi mar ni 'gro dgos so/ /'byor pa thams cad kyi mtha' ni rgud pa'o/ /rgyal po'i longs </text></item>
<item><p>200a5</p><section>mdo sde</section><text>spyod dang dbang phyug rnams ni mi rtag gis khyed lhan cig 'thun pa dang gnod sems med pa dang / 'jig rten pha rol la lta ba dang / las kyi rnam par smin pa la rton pas gnas par gyis shig /bcom </text></item>
<item><p>200a6</p><section>mdo sde</section><text>ldan 'das kyis de ltar ci nas sum bcu rtsa gsum pa'i lha rnams dang / lha ma yin de dag 'thun par gnas par 'gyur ba de lta bu'i skyo ba'i gtam mdzad do/ /de nas tshig 'di skad ces gsol to/ /</text></item>
<item><p>200a7</p><section>mdo sde</section><text>bcom ldan 'das bdag cag deng slan chad gnyen pa'i tshul du bgyid cing gcig la gcig byams pa'i sems dang gnod sems ma mchis pas gnas par 'tshal lo/ /bcom ldan 'das kyis bka' </text></item>
<item><p>200a8</p><section>mdo sde</section><text>stsal pa/ grogs po dag legs so legs so/ /byams pa'i sems gang yin pa de ni de bzhin gshegs pa rnams kyi mchod pa'i mchog yin no/ /rdzas las byung ba'i bsod nams bya ba'i dngos po </text></item>
<item><p>200b1</p><section>mdo sde</section><text>rnams kyis mchod pas ni 'di lta ste/ byams pa'i sems kyi ting nge 'dzin de mchog yin te/ ngas de las dgongs nas de skad bstan to/ /grogs po dag gzhan yang bzhi po 'di dag ni de bzhin gshegs </text></item>
<item><p>200b2</p><section>mdo sde</section><text>pa la mchod pa khyad par du 'phags pa yin te/ bzhi gang zhe na/ bslab pa las 'gal bar mi byed pa dang / byams pa'i lus dang ngag dang yid kyi las dang / dkon mchog gsum gyi gdung mi 'chad par bya ba'i </text></item>
<item><p>200b3</p><section>mdo sde</section><text>phyir byang chub kyi sems dang / ji ltar thos pa'i chos la so sor rtog pa'i chos kyi nan tan te/ bzhi po de dag ni de bzhin gshegs pa la mchod pa khyad par du 'phags pa'o/ /bstan pa 'di thos nas lha'i </text></item>
<item><p>200b4</p><section>mdo sde</section><text>'khor dang lha ma yin gyi 'khor de dag gis nang nas bzhi khris byang chub tu sems bskyed do/ /de nas bcom ldan 'das la klu'i rgyal po dbugs can dang / klu'i rgyal po dbugs can chen po dang / 'jog po </text></item>
<item><p>200b5</p><section>mdo sde</section><text>dang / kha dog mtha' yas kyis 'di skad ces gsol to/ /bcom ldan 'das rgya mtsho chen po 'di'i nang na klu rigs tshad ma mchis pa las kyi rnam par smin pa sna tshogs las skyes pa gang dag mchis te/</text></item>
<item><p>200b6</p><section>mdo sde</section><text>de la kha cig ni dbang cher grags pa lags/ kha cig ni lus nyam chung zhing chung bar grags la lus chung ba dag kyang mchis te/ bcom ldan 'das bya'i rgyal po nam mkha' lding bzhi der babs nas klu gzhon nu </text></item>
<item><p>200b7</p><section>mdo sde</section><text>dang / klu'i bu mo lus nyam chung ba rnams bton te 'tshal bar bgyid la/ rgya mtsho'i nang gi klu'i rigs thams cad kyang skrag par bgyid lags na/ ci nas rgya mtsho chen po'i klu de dag thams cad kyang 'jigs </text></item>
<item><p>200b8</p><section>mdo sde</section><text>pa ma mchis pa dang / skrag pa ma mchis par gnas par 'gyur ba de lta bur bcom ldan 'das kyis bsrung ba dang / bskyab pa dang / sba ba mdzad du gsol/ de skad ces gsol pa dang / bcom ldan 'das kyis ras </text></item>
<item><p>201a1</p><section>mdo sde</section><text>phrag zar phrag las phab nas klu'i rgyal po rgya mtsho la bka' stsal pa/ kye klu'i bdag po ras phrag zar 'di long la/ klu'i rigs thams cad dang / klu'i gnas thams cad du dum bu dum bur gshogs te </text></item>
<item><p>201a2</p><section>mdo sde</section><text>byin cig dang / ji srid du ras phrag zar 'di las tha na nyag ma gcig tsam gnas pa de srid du/ yang rgya mtsho chen por nam mkha' lding thams cad rgyu bar mi 'gyur ro/ /de ci'i phyir zhe na/ klu'i bdag po de </text></item>
<item><p>201a3</p><section>mdo sde</section><text>bzhin gshegs pa tshul khrims dang ldan pa'i mchog gi thugs kyis smon pa ni 'grub pa'i phyir ro/ /de nas klu'i rgyal po de dag thams cad ras phrag zar 'di ltar chung ba 'di rgya mtsho chen po'i klu thams cad kyis ji ltar </text></item>
<item><p>201a4</p><section>mdo sde</section><text>thob par 'gyur snyam ste zhum par gyur to/ /de nas bcom ldan 'das kyis klu'i rgyal po de rnams kyi sems kyi yongs su rtog pa thugs kyis mkhyen nas klu'i rgyal po rgya mtsho la bka' stsal pa/ klu'i bdag </text></item>
<item><p>201a5</p><section>mdo sde</section><text>po gal te stong gsum gyi stong chen po'i 'jig rten gyi khams kyi sems can gang yin pa de dag thams cad kyis ras phrag zar 'di las dum bu dum bur khyer du zin kyang ras phrag zar 'di yongs su zad par </text></item>
<item><p>201a6</p><section>mdo sde</section><text>mi 'gyur te/ de dag gis gos ji tsam gyi tshad du 'gyur bar 'dod na yang de las de dag gi gos de tsam du 'gyur te/ klu'i bdag po de bzhin gshegs pa'i byin gyi brlabs ni de ltar bsam gyis mi khyab bo/ /</text></item>
<item><p>201a7</p><section>mdo sde</section><text>de nas klu'i rgyal po rgya mtshos ras phrag zar de blangs te/ dum bu 'bum phrag du mar byas nas klu thams cad dang klu gzhon nu thams cad la so sor byin no/ /der su ji tsam du 'dod pa de la de tsam gyi gos su mngon par </text></item>
<item><p>201a8</p><section>mdo sde</section><text>'grub par 'gyur te/ yangs shing rgya che bar 'gyur la/ ras phrag zar de yang yongs su zad par mi 'gyur ro/ /de nas klu'i rgyal po rgya mtshos klu'i rgyal po de dag thams cad la smras pa/ grogs po dag ras phrag </text></item>
<item><p>201b1</p><section>mdo sde</section><text>zar da la ston pa'i 'du shes dang / mchod rten gyi 'du shes bskyed cig /de ci'i phyir zhe na/ ras phrag zar 'di ni de bzhin gshegs pas longs spyad pa yin te/ sems can thams cad kyi mchod rten du gyur pa yin no/ /</text></item>
<item><p>201b2</p><section>mdo sde</section><text>grogs po dag de bzhin gshegs pa la mchod pa byed pa gang yin pa dang / ras phrag zar 'di la mchod pa byed pa gang yin pa de la ni bye brag tu bya ba 'am/ tha dad du bya ba chung zad kyang med do/ /de nas bcom ldan 'das kyis klu'i </text></item>
<item><p>201b3</p><section>mdo sde</section><text>rgyal po rgya mtsho la legs so zhes bya ba byin te/ klu'i bdag po legs so legs so/ /khyod kyi ji skad smras pa bzhin te/ ras phrag zar de la mchod pa byed pa gang yin pa de dag gis ni de bzhin gshegs pa la mchod pa </text></item>
<item><p>201b4</p><section>mdo sde</section><text>byas pa yin no/ /klu'i bdag po klu dang / klu gzhon nu dang / klu'i bu mo ji snyed kyis ras phrag zar de las dum bu dum bur khyer ba mthong ngam/ gsol pa/ bcom ldan 'das mthong lags so/ /</text></item>
<item><p>201b5</p><section>mdo sde</section><text>bcom ldan 'das kyis bka' stsal pa/ 'di dag thams cad ni bskal pa bzang po 'di kho na la yongs su mya ngan las 'da' bar ngas lung bstan te/ theg pa chen po la zhugs pa rnams ni ma gtogs so/ /klu'i </text></item>
<item><p>201b6</p><section>mdo sde</section><text>bdag po de bzhin gshegs pa ni de ltar 'jig rten na yon gnas yin te/ de la sems bskyed pa tsam yang chud za bar mi 'gyur ro/ /de nas rgya mtsho chen po'i nang na klu dang / klu gzhon nu dang / klu'i bu mo ji snyed </text></item>
<item><p>201b7</p><section>mdo sde</section><text>gnas pa de dag thams cad tshim zhing mgu la yi rangs te/ rab tu dga' zhing dga' ba dang / yid bde ba skyes nas/ bcom ldan 'das kyi zhabs gnyis la gtugs te tshig 'di skad ces kyang smras so/ /de bzhin </text></item>
<item><p>201b8</p><section>mdo sde</section><text>gshegs pa ni gnyis su mi gsung ba'o/ /de bzhin gshegs pa ni bden pa gsung ba'o/ /yang dag par gsung ba'o/ /phyin ci ma log par gsung ba ste/ des bdag cag thams cad yongs su mya ngan las 'da' bar </text></item>
<item><p>202a1</p><section>mdo sde</section><text>lung bstan to/ /bcom ldan 'das bdag cag ni sangs rgyas dang chos dang / dge slong gi dge 'dun la shin du skyabs su mchi'o/ /bslab pa'i gzhi rnams kyang gzung bar 'tshal lo/ /de bzhin </text></item>
<item><p>202a2</p><section>mdo sde</section><text>gshegs pa la yang bka' drin du gzo bar 'tshal te/ de bzhin gshegs pa bzhugs pa na yang blta ba dang / phyag 'tshal ba dang bsnyen bkur bgyi ba dang / chos mnyan pa'i slad du rgyun mi 'chad par thad du mchi'o/ /</text></item>
<item><p>202a3</p><section>mdo sde</section><text>de bzhin gshegs pa yongs su mya ngan las 'das pa na yang sku gdung 'chang ba rnams la mchod pa bgyi'o/ /bkur sti dang / rim gro thams cad kyang bgyi'o/ /klu yongs su bskyab pa zhes bya ba'i </text></item>
<item><p>202a4</p><section>mdo sde</section><text>le'u ste bdun pa'o// // de nas bya'i rgyal po nam mkha' lding de bzhin gshegs pa'i byin gyi brlabs 'di thos nas mi dga' zhing / rings pa'i tshul gyis bcom ldan 'das ga la ba der dong ste </text></item>
<item><p>202a5</p><section>mdo sde</section><text>lhags nas/ bcom ldan 'das kyi zhabs la mgo bos phyag 'tshal te/ lan gsum bskor ba byas nas/ bcom ldan 'das la 'di skad ces gsol to/ /bcom ldan 'das kyis bdag cag gi 'tshal </text></item>
<item><p>202a6</p><section>mdo sde</section><text>ma bkum ste ci bgyi lags/ bcom ldan 'das kyis bka' stsal pa/ grogs po dag zas bzhi po 'di dag ni sems can dmyal ba dang / dud 'gro'i skye gnas dang / gshin rje'i 'jig rten du 'gro bar </text></item>
<item><p>202a7</p><section>mdo sde</section><text>'gyur ba yin te/ bzhi gang zhe na/ grogs po dag zas gang srog chags gzhan bsad pa dang / srog chags gzhan la rnam par 'tshe ba dang / gzhan gyi srog bcad pas 'tsho ba 'di ni sems can dmyal </text></item>
<item><p>202a8</p><section>mdo sde</section><text>ba dang / dud 'gro'i skye gnas dang / gshin rje'i 'jig rten du 'gro bar 'gyur ba'i zas dang po'o/ /grogs po dag gzhan yang zas gang ma byin par len cing 'phrog pa dang / gzhan gyi longs spyod 'jig par </text></item>
<item><p>202b1</p><section>mdo sde</section><text>byed pa dang / dbyug pa dang / ral gri dang / mtshon cha dang / lag chas 'tshog pa 'di ni sems can dmyal ba dang / dud 'gro'i skye gnas dang / gshin rje'i 'jig rten du 'gro bar 'gyur ba'i zas gnyis pa'o/ /grogs po </text></item>
<item><p>202b2</p><section>mdo sde</section><text>dag gzhan yang zas gang tshul 'chos pa dang / kha gsag dang / pha rol la gnod pa byed pa dang / spyod lam yang dag par ston pa dang / cho ga nyams pa dang / tshul khrims nyams pa dang / lta ba nyams pa dang / 'tsho ba nyams </text></item>
<item><p>202b3</p><section>mdo sde</section><text>pa dang / log pa yang dag pa ma yin pa'i yon tan gyis 'tsho ba 'di ni sems can dmyal ba dang / dud 'gro'i skye gnas dang / gshin rje'i 'jig rten du 'gro ba'i zas gsum pa'o/ /grogs po dag gzhan </text></item>
<item><p>202b4</p><section>mdo sde</section><text>zas gang ston pa ma yin pa la ston par khas 'che ba dang / yang dag par song ba ma yin pa la yang dag par song bar khes 'che ba ba/ dge sbyong ma yin par dge sbyong du khas 'che ba dang / tshangs par spyod </text></item>
<item><p>202b5</p><section>mdo sde</section><text>pa ma yin par tshangs par spyod par khas 'che bas 'tsho ba 'di ni sems can dmyal ba dang / dud 'gro'i skye gnas dang / gshin rje'i 'jig rten du 'gro bar 'gyur ba'i zas bzhi pa ste/ grogs po dag nga </text></item>
<item><p>202b6</p><section>mdo sde</section><text>ni zas bzhi po 'di dag yang dag par gcad pa'i phyir chos ston te/ grogs po dag lus gso ba'i phyir gzhan gyi srog gcad par mi bya'o/ /de ci'i phyir zhe na/ sems can thams cad la ni srog gces </text></item>
<item><p>202b7</p><section>mdo sde</section><text>shing phangs pa'i phyir te/ grogs po dag de lta bas na bdag nyid bsrung ba'i phyir dang / sems can thams cad la bde ba sbyin pa'i phyir mkhas pas srog gi phyir yang gzhan gyi srog mi gcod cing / bya ba </text></item>
<item><p>202b8</p><section>mdo sde</section><text>ma yin pa thams cad mi bya'o/ /de skad ces bka' stsal pa dang / bya'i rgyal po nam mkha' lding bzhi g.yog sa ya sa ya dang ldan pas bcom ldan 'das la 'di skad ces gsol to/ /bcom ldan 'das bdag </text></item>
<item><p>203a1</p><section>mdo sde</section><text>cag de bzhin gshegs pa dang / chos dang dge slong gi dge 'dun la skyabs su mchi'o/ /sngon sdig pa'i las bgyis pa yang so sor bshag gso/ /slan chad kyang sdom par 'tshal la/ /klu'i rigs thams </text></item>
<item><p>203a2</p><section>mdo sde</section><text>cad la yang mi 'jigs pa stsal to/ /bcom ldan 'das kyis dam pa'i chos yun ji srid gnas pa de srid du yang rtag tu rgyun mi chad par de bzhin gshegs pa la mchod pa'i las la brtson par bgyi'o/ /de nas bcom ldan 'das </text></item>
<item><p>203a3</p><section>mdo sde</section><text>kyis bya'i rgyal po nam mkha' lding bzhi po de dag la bka' stsal pa/ grogs po dag khyed ni de bzhin gshegs pa gser thub kyi gsungs rab la/ dge slong bzhir gyur te/ dga' byed dang / dga' byed chen po dang / bla ma dang /</text></item>
<item><p>203a4</p><section>mdo sde</section><text>bla ma'i bshes gnyen zhes bya bar gyur to/ /dge slong bzhi po de dag rnyed pa dang / bkur sti dang / tshigs su bcad pa'i rgyags pa'i myos shing mdza' bshes kyi khyim dang / slongs mo ster ba'i khyim gyi rgyags pas myos la </text></item>
<item><p>203a5</p><section>mdo sde</section><text>bdag nyid ni tshul khrims dang / cho ga dang / lta ba nyams/ tshul khrims dang / ldan pa'i dge slong rnams la ni 'khrug pa dang / gnod pa byas te/ lus dang ngag dang / yid ma bsdams shing sdigs pa mang po byas </text></item>
<item><p>203a6</p><section>mdo sde</section><text>par gyur to/ /de bzhin gshegs pa gser thub de la yang de dag gis mchod pa mang po byas so/ /des na khyed sems can dmyal bar ma song ste/ dud 'gro'i skye gnas 'dir skyes nas 'di ltar sdom pas ma bsdams </text></item>
<item><p>203a7</p><section>mdo sde</section><text>pa'i phyir/ khyod kyis srog gcod pa mang du byas shing sdig pa'i las mang du byas la/ mang po dag kyang 'jigs par byas so/ /de nas bcom ldan 'das kyis de'i tshe bya'i rgyal po nam mkha' </text></item>
<item><p>203a8</p><section>mdo sde</section><text>lding bzhi po de dag gis ci nas tshe rabs dran par 'gyur ba dang / de bzhin gshegs pa gser thub de dang der dge sbyong du gyur nas las mngon par 'du byed pa/</text></item>
<item><p>203b1</p><section>mdo sde</section><text>mngon par 'dus byas pa de dag thams cad rjes su dran par 'gyur ba de lta bu'i rdzu 'phrul mngon par 'du byed pa mdzad do/ /de dag gis kyang mngon sum du bcom ldan 'das la 'di skad ces gsol to/ /bcom ldan 'das </text></item>
<item><p>203b2</p><section>mdo sde</section><text>sems ni dmu rgod gdul dka'/ zhing bsrung dka' ba lags te der bdag cag gis sems brkam chags can du gyur pas/ bcom ldan 'das de bzhin gshegs pa gser thub de ma mnyes par bgyis lags so/ /</text></item>
<item><p>203b3</p><section>mdo sde</section><text>bcom ldan 'das bdag cag gis slan chad rang gis srogs kyang yongs su gtang bar 'tshal gyis sdig pa'i las ni mi bgyid do/ /bcom ldan 'das kyis de dag chos kyi gtam gyis dga' ba skyes nas 'di skad </text></item>
<item><p>203b4</p><section>mdo sde</section><text>ces bka' stsal to/ /grogs po dag de bzhin gshegs pa byams pa'i 'dus pa dang po'i grangs su gtogs par 'gyur ro/ /de nas bcom ldan 'das kyis rgya mtsho chen por sems can gyis don ji snyed bya dgos pa </text></item>
<item><p>203b5</p><section>mdo sde</section><text>de dag thams cad mdzad nas klu'i rgyal po rgya mtsho la bka' stsal pa/ klu'i bdag po tshur shog /da rang mal cha dang stan rnams sdus shig /da ni rang gi gnas su 'gro'o/ /de nas bcom ldan 'das zhabs </text></item>
<item><p>203b6</p><section>mdo sde</section><text>'bring ma dang bcas par gdan las bzhengs nas rgya mtsho chen po'i nang nas phyir yang rin po che'i them skas rnams las bkod pa chen po dang / mchod pa chen po dang / sangs rgyas kyi </text></item>
<item><p>203b7</p><section>mdo sde</section><text>che ba nyid chen pos gshegs nas/ mgur bsal te/ rgya mtsho'i 'gram du gzhes so/ /de nas rgya mtsho chen po'i lha mo 'od ldan mas/ bcom ldan 'das la tshigs su bcad pa 'di </text></item>
<item><p>203b8</p><section>mdo sde</section><text>dag gis mngon par bstod pa/ sum bcu rtsa gnyis mtshan mnga' lha dang mis mchod pa/ /lha min dbang pos bsnyen bkur mi mchog deng phyag 'tshal/ /pad ma lta bu'i spyan mnga' </text></item>
<item><p>204a1</p><section>mdo sde</section><text>zhal ras zla ba 'dra/ /dge ba'i chos kyis 'phags pa bde sbyin deng phyag 'tshal/ /gzugs mchog ston pa bsod nams brgya'i mtshan dang ldan/ /yon tan ye shes 'phags pa rnam 'dren deng phyag 'tshal/ /</text></item>
<item><p>204a2</p><section>mdo sde</section><text>sbyin dang dul bas 'phags pa tshul khrims bzang po brtsogs/ /bzod pa'i stobs kyis 'phags pa mi mchog deng phyag 'tshal/ /brtson 'grus stobs kyis byung ba bsam gtan blo gros sbyangs/ /shes </text></item>
<item><p>204a3</p><section>mdo sde</section><text>rab mkha' mtshungs khyod la de ring mgos phyag 'tshal/ /byams pas snyoms pa'i thugs ldan thugs rjes 'gro la gzigs/ /'dren pa thugs dgyes rtag tu btang snyoms pha rol gshegs/ /ka la ping ka lta </text></item>
<item><p>204a4</p><section>mdo sde</section><text>bur gsung snyan tshangs skad ston/ /gsung snyan ston pa khyod la de ring mgos phyag 'tshal/ /bdud dpung 'joms pa bdud stobs nges par 'joms mdzad pa/ /byang chub brtul zhugs sgrub pa srid gsum srid pas </text></item>
<item><p>204a5</p><section>mdo sde</section><text>mchod/ /dri gsum dri ma sbyong ba rnam thar gsum ston pa/ /'jig rten gsum grags khyod la de ring mgos phyag 'tshal/ /bden pa'i brtul zhugs bzang rtogs rtag tu chos kyis 'phags/ /rtag tu dgon pa spyod yul </text></item>
<item><p>204a6</p><section>mdo sde</section><text>rtag tu ye shes sbyong / /nyon mongs dgra 'joms gzi brjid lhag par gzi bskyed pa/ /pad ma lta bu'i spyan mnga' deng khyod mgos phyag 'tshal/ /lhun po'i rtse 'dra dgongs pa rdo rje lta bur brtan/ /dgongs pa sa 'dra yon tan rgya mtsho phyag </text></item>
<item><p>204a7</p><section>mdo sde</section><text>'tshal lo/ /'gro la stong pa ston pa zhi gnas pha rol phyin/ /rab tu zhi ba'i thugs ldan khyod la skyabs su mchi/ /bdud rtsi dam pa ston pa 'gro min 'gro ba gcod/ /lha dang mis mchod khyod la de ring mgos phyag 'tshal/ /sa steng lha yul </text></item>
<item><p>204a8</p><section>mdo sde</section><text>grags pa snyan dang grags pa 'phags/ /yon tan rgya chen mi zad yon tan 'byung gnas 'dud/ /ji skad gsungs bzhin mdzad cing ji skad mdzad bzhin gsung / /ji skad spyod bzhin skul ba deng khyod mgos phyag 'tshal/ /rga shi </text></item>
<item><p>204b1</p><section>mdo sde</section><text>grol mdzad sman pa 'gro bas bsnyen bkur ba/ /thar pa'i lam ston khyod la de ring mgos phyag 'tshal/ /rgyu yi byed pa rab ston lta ba'i mun pa sel/ /lam mchog ston pa rgyal ba khyod la skyabs su mchi/ /rin chen sbyin pa </text></item>
<item><p>204b2</p><section>mdo sde</section><text>gcig pu chos kyi dga' ba gsung / /sa 'dra'i thugs ldan khyod la bdag ni skyabs su mchi/ /'dren pa yon tan rgya mtsho yon tan las bstod pa'i/ /bdag gis bsod nams gang lags des ni khyod 'drar shog /de nas </text></item>
<item><p>204b3</p><section>mdo sde</section><text>rgya mtsho chen po'i lha mo 'od ldan mas bcom ldan 'das la de skad bstod nas 'di skad ces gsol to/ /bcom ldan 'das bcom ldan 'das slar byung ste gshegs pas da ni rgya mtsho chen po mi mdzes pa lags na/ ci nas </text></item>
<item><p>204b4</p><section>mdo sde</section><text>bdag rgya mtsho mdzes par bgyid pa de lta bur bcom ldan 'das kyis rjes su bstan na legs so/ /de skad ces gsol pa dang / bcom ldan 'das kyis rgya mtsho chen po'i lha mo 'od ldan ma la 'di skad ces </text></item>
<item><p>204b5</p><section>mdo sde</section><text>bka' stsal to/ /'od ldan ma chos bcu po 'di dag ni rgyan du 'gyur ba yin te/ bcu gang zhe na 'di lta ste/ dge ba'i cu'i las kyi lam yongs su rdzogs par bya ba'i phyir byams pa'i rjes su 'jug pa'i sems bskyed </text></item>
<item><p>204b6</p><section>mdo sde</section><text>pa dang / sems can thams cad la rnam par mi 'tshe bar bya ba'i phyir snying rje chen po la gnas pa dang / bsam pa'i sbyor ba bla na med pa yang dag par rdzogs pa'i byang chub tu yongs su bsngo ba'i sems bskyed pa dga' </text></item>
<item><p>204b7</p><section>mdo sde</section><text>bar gnas pa dang / sbyin pa thams cad yongs su gtong ba dang / rnam pa sna tshogs kyi rgyan gyi smon lam la brtson 'grus brtan pa dang / dge ba'i rtsa ba'i chos thams cad yongs su rdzogs par bya ba'-i phyir dran </text></item>
<item><p>204b8</p><section>mdo sde</section><text>pa dang / shes bzhin du gnas pa dang / sngon gyi dge ba chud mi za ba'i phyir dang shes rab yongs su rdzogs par bya ba'i phyir chos dang ldan zhing chos 'dod pa dang / phan pa'i dngos pos seMs can thaMs cad la yon tan thams cad skyed pa dang / gnyis su </text></item>
<item><p>205a1</p><section>mdo sde</section><text>med pas gong du khyad par rtogs pa dang / sangs rgyas kyi thugs su chud pa la yang dag par gzhol bas sangs rgyas rjes su dran pa 'thob pa ste/ 'od ldan ma chos bcu po de dag ni rgyan du 'gyu ba yin no/ /de skad ces bka' </text></item>
<item><p>205a2</p><section>mdo sde</section><text>stsal pa dang / rgya mtsho chen po'i lha mo 'od ldan ma lha mo khri dang lhan cig du bla na med pa yang dag par rdzogs pa'i byang chub tu sems bskyed nas/ bcom ldan 'das la 'di skad ces gsol to/ /bcom ldan 'das rgya mtsho </text></item>
<item><p>205a3</p><section>mdo sde</section><text>chen po'i rgyan lags so/ /de ci'i slad du zhe na/ bcom ldan 'das byang chub kyi sems ni stong gsum gyi stong chen po'i 'jig rten gyi khams thams cad kyi rgyan lags na/ rgya mtsho chen po'i lta smos kyang ci 'tshal te/ byang chub </text></item>
<item><p>205a4</p><section>mdo sde</section><text>kyi sems de ni sangs rgyas kyi zhing thams cad brgyan pa'i slad du bdag cag gis skyes lags so/ /bcom ldan 'das de bzhin gshegs pa bzhugs kyang rung / yongs su mya ngan las 'das kyang rung ste/ bdag ni rgya mtsho chen </text></item>
<item><p>205a5</p><section>mdo sde</section><text>po'i nang na gnas bzhin du dam pa'i chos yongs su bsrung ba'i slad du rtag tu brtson pa kho nar 'tshal lo/ /bcom ldan 'das grong khyer du gshegs pa na yang bkod pa thams cad nye bar bstan par 'tshal lo/ /chos kyi dben ba'i </text></item>
<item><p>205a6</p><section>mdo sde</section><text>gtam mdzad pa na yang 'khor gyi khyams kyi bkod pa sgrub par 'tshal lo/ /bcom ldan 'das kyis bka' stsal pa/ 'od ldan ma 'di ltar khyod kyis ni sangs rgyas khri la mchod pa byas so/ /'khor gyi khyam kyi bkod pa yang bstan to/ /</text></item>
<item><p>205a7</p><section>mdo sde</section><text>dam pa'i chos kyang yongs su bsrungs so 'od ldan ma khyod ni bskal pa bzang po'i de bzhin gshegs pa thams ca la yang mchod pa byed par 'gyur ro/ /dam pa'i chos kyang yongs su bsrung bar 'gyur ro/ /khyod ni bskal pa bzang po 'di 'das pa'i 'og </text></item>
<item><p>205a8</p><section>mdo sde</section><text>tu de bzhin gshegs pa mi 'khrug pa'i sangs rgyas kyi zhing 'jig rten gyi khams mngon par dga' bar skye bar 'gyur te/ bud med kyi dngos po rjes nas skyes pa'i dngos po thob par 'gyur ro/ /khyod ni de bzhin gshegs pa mi 'khrugs pas bla na </text></item>
<item><p>205b1</p><section>mdo sde</section><text>med pa yang dag par rdzogs pa'i byang chub tu lung bstan par 'gyur ro/ /de nas rgya mtsho chen po'i lha mo 'od ldan mas bcom ldan 'das las bdag nyid kyi lung bstan pa thos nas tshim zhing mgu la yi rangs te/ rab tu dga' zhing </text></item>
<item><p>205b2</p><section>mdo sde</section><text>dga' ba dang yid bde ba skyes te rgya mtsho chen po'i rin po che dang / rin thang mnyam pa'i rin po che'i phreng ba bcom ldan 'das kyi sku la gsol nas sor mo bcu'i thal mo sbyar te/ de'i tshe bcom ldan 'das la tshigs su bcad pa 'di dag smras so/ /</text></item>
<item><p>205b3</p><section>mdo sde</section><text>bdag ni thub pa ye shes yon tan kun gyi 'byung gnas de yis lungs bstan te/ /bdag ni 'dren par 'gyur ba dag la yid gnyis the tsom ci yang yong ma mchis/ /stong gsum sa bzhi thams cad 'gas shing zla ba sa la lhung yang gda'/</text></item>
<item><p>205b4</p><section>mdo sde</section><text>lha las lhag pa'i lhas mchod sangs rgyas phyin ci log gi tshig gsung yong mi gda'/ /bsam pa byams pa brtson 'grus yul la thugs ni 'khrug par 'gyur ba mi mnga' ltos/ /bdag ni stong pa'i ye shes yul gyi chos rnams </text></item>
<item><p>205b5</p><section>mdo sde</section><text>dag la gus par byed la ltos/ /bde bar gshes pa'i yang dag spyod pa rnams dang ye shes thogs pa mi mnga' ltos/ /de yis 'dir ni bdag gi sems kyi yul bden mkhyen nas de bzhin lung ya bstan/ /smon pa rab mchog bde </text></item>
<item><p>205b6</p><section>mdo sde</section><text>sbyin sdug bsngal kun las grol bar mdzad la phyag 'tshal lo/ /gnas dang skyabs dang dpung gnyen skyob pa 'jigs pa rnams la 'jigs med sbyin mdzad pa/ /rgyal ba lam mchog dam pa ston mdzad lam ngan yongs su </text></item>
<item><p>205b7</p><section>mdo sde</section><text>sbyong la phyag 'tshal lo/ /'jig rten rnam par gzigs la mkhas pa 'jig rten 'das pa'i 'dren la phyag 'tshal lo/ /'dir ni lha dang mi rnams gang dag sangs rgyas chos dang tshogs rnams thos pa dang / /byang chub spyod cing byang </text></item>
<item><p>205b8</p><section>mdo sde</section><text>chub bsam pa sems pa de dag rnyed pa legs par rnyed/ /de dag la ni ngan ngon 'gro'i 'jigs pa med de mi khom brgyad las yongs su grol/ /de dang de dag lha dang mi'i bde la nges shing zhi ba'i go 'phang 'thob/ /de nas </text></item>
<item><p>206a1</p><section>mdo sde</section><text>bcom ldan 'das la klu'i rgyal po rgya mtsho'i bu mthong dgas 'di skad ces gsol to/ /bcom ldan 'das lha dang klu dang / gnod sbyin dang dri za dang / lha ma yin dang nam mkha' lding dang / mi 'am ci dang lto 'phye chen </text></item>
<item><p>206a2</p><section>mdo sde</section><text>po dang / mi dang mi ma lags pa mang po dag gis ni de bzhin gshegs pa la mchod pa bgyis lags na/ gal te bcom ldan 'das kyis bdag la gnang ba mdzad na/ bdag gis kyang de bzhin gshegs pa la mchod pa'i las </text></item>
<item><p>206a3</p><section>mdo sde</section><text>cung zad tsam 'chel te/ bdag gis bcom ldan 'das zhabs 'bring ba dang bcas par rnam par rgyal byed dang 'dra ba'i bkod pa chen po'i khang bzangs kyi nang du bzhugs par gsol la/ bya rgod kyi phung po'i ri la bskyal bar </text></item>
<item><p>206a4</p><section>mdo sde</section><text>'tshal lo/ /bcom ldan 'das kyis bka' stsal pa/ rigs kyi bu da de'i dus la bab par shes na skyol cig /de nas klu'i rgyal po rgya mtsho'i bu mthong dgas sangs rgyas kyi mthu dang / rang gi rdzu 'phrul gyi stobs kyis </text></item>
<item><p>206a5</p><section>mdo sde</section><text>rnam par rgyal byed dang 'dra ba'i khang bzangs byin gyis brlabs nas/ der bcom ldan 'das zhabs 'bring dang bcas par bzhugs par gsol nas steng gi bar snang las gshegs te/ klu'i bu mo brgyad khri bzhi stong yang </text></item>
<item><p>206a6</p><section>mdo sde</section><text>sil snyan byed pheg rdob/ glu dbyangs len cing me tog gi char chen po 'bebs la/ lha'i spos dang phye ma sna tshogs kyi char 'bebs bzhin du mthar gyis bcom ldan 'das bya rgod phung po'i ri la bskyal to/ /de nas </text></item>
<item><p>206a7</p><section>mdo sde</section><text>klu'i rgyal po rgya mtsho bu dang bcas/ chung ma dang g.yog 'khor dang bcas pas bcom ldan 'das kyi zhab gnyis la gtugs nas bcom ldan 'das la bzod pa gsol te/ bcom ldan 'das bdag cag gis ma 'byor bar gyur </text></item>
<item><p>206a8</p><section>mdo sde</section><text>pa gang lags pa rnams bdag cag la bzod pa mdzad du gsol/ de ci'i slad du zhe na/ bcom ldan 'das rin po che ji lta ba bzhin du de dang 'tsham pa'i mchod pa'i 'os lags la/ bcom ldan 'das ni sems can thams cad kyi bla na </text></item>
<item><p>206b1</p><section>mdo sde</section><text>ma mchis pa'i bsod nams kyi zhing rin po che lags te/ mchod pa'i 'os lag na/ de ni stong gsum gyi stong chen po'i 'jig rten gyi khams tham cad du gtogs pa'i sems can thams cad kyis kyang 'byor pa 'am/ yongs su rdzogs </text></item>
<item><p>206b2</p><section>mdo sde</section><text>par bgyid pa'i rngo mi thog ste/ de bzhin gshegs pa de tsam tshad ma mchis pa'i mchod pa'i 'os lags pa'i slad du'o/ /bcom ldan 'das gzhan yang byang chub sems dpa' ji ltar de bzhin gshegs pa la mchod pa bgyid pa lags/</text></item>
<item><p>206b3</p><section>mdo sde</section><text>bcom ldan 'das kyis bka' stsal pa/ klu'i bdag po byang chub sems dpa' nan tan byed pas de bzhin gshegs pa ji ltar mchod pa nyon cig /bsam pa rnam par dag pa ni de bzhin gshegs pa la mchod pa yin te/ bcos ma ma yin </text></item>
<item><p>206b4</p><section>mdo sde</section><text>pa dang g.yo med pa'i phyir ro/ /lhag pa'i bsam pa yongs su dag pa ni de bzhin gshegs pa la mchod pa yin te/ dge ba'i rtsa ba thams cad la lhag par dmigs pa'i phyir ro/ /zhes 'gras pa med pa'i sems ni de bzhin gshegs pa la </text></item>
<item><p>206b5</p><section>mdo sde</section><text>mchod pa yin te/ sems can thams cad la sems snyoms pa'i phyir ro/ /tshul 'chos pa dang / kha gsag thams cad rnam par spangs pa ni de bzhin gshegs pa la mchod pa yin te/ spyod lam yongs su dag pa'i phyir ro/ /</text></item>
<item><p>206b6</p><section>mdo sde</section><text>ji skad smras pa de bzhin byed pa ni de bzhin gshegs pa la mchod pa yin te/ 'jig rten thams cad la mi slu ba'i phyir ro/ /'phags pa'i rigs kyis chog par 'dzin cing sbyangs pa'i yon tan thams cad yang dag par blangs pa mi 'dor </text></item>
<item><p>206b7</p><section>mdo sde</section><text>ba ni de bzhin gshegs pa la mchod pa yin te/ dam bcas pa la brtan pa'i phyir ro/ /dben pa la dga' zhing bre mo'i gtam yongs su spong ba ni de bzhin gshegs pa la mchod pa yin te/ sems yongs su 'dul ba'i phyir ro/ /</text></item>
<item><p>206b8</p><section>mdo sde</section><text>ji skad thos pa'i chos la tshul bzhin du so sor rtog pa ni de bzhin gshegs pa la mchod pa yin te/ yang dag pa ji lta ba bzhin yongs su shes pa'i phyir ro/ /bdag med pa dang / sems can med pa dang gso ba med pa dang gang zag med par </text></item>
<item><p>207a1</p><section>mdo sde</section><text>nye bar rtog pa ni de bzhin gshegs pa la mchod pa yin te/ gzod ma nas ma byung ba'i phyir ro/ /stong pa'i chos la 'jug pa dang / mtshan ma med pa la nges par rtogs pa dang smon pa dang bral ba ni de bzhin gshegs pa la mchod </text></item>
<item><p>207a2</p><section>mdo sde</section><text>pa yin te/ rnam par thar pa'i sgo mngon sum du byed pa'i phyir ro/ /rkyen 'di pa nyid la 'jug cing mthar lta ba sel ba ni de bzhin gshegs pa la mchod pa yin te/ rtag pa dang chad par lta ba yongs su spong ba'i phyir ro/ /ma byung ba dang </text></item>
<item><p>207a3</p><section>mdo sde</section><text>ma skyes par bzod pa ni de bzhin gshegs pa la mchod pa yin te/ rang bzhin gyis ma byung ba'i phyir ro/ /klu'i bdag po de ltar na lus dang ngag dang sems kyi rtsom pa gang yin pa de dag ni de bzhin gshegs pa la mchod pa yongasu dag pa ma </text></item>
<item><p>207a4</p><section>mdo sde</section><text>yin gyi/ gang na lus dang ngag dang sems kyi rtsom pa med pa de ni de bzhin gshegs pa la mchod pa yongs su dag pa yin no/ /mngon par 'du byed pa med pa dang / blang ba med pa dang / dor ba med pa dang / 'khor gsum yongs su dag pa dang /</text></item>
<item><p>207a5</p><section>mdo sde</section><text>dus gsum mnyam pa nyid dang dri ma gsum gyi dri ma sel ba dang / khams gsum pa la mi rten pa dang rnam par thar pa'i sgo gsum la 'jug pa dang / rig pa gsum gyi rig pa shes pa ni de bzhin gshegs pa la mchod pa yin no/ /de skad </text></item>
<item><p>207a6</p><section>mdo sde</section><text>ces bka' stsal pa dang / bcom ldan 'das la klu'i rgyal po rgya mtshos 'di skad ces gsol to/ /bcom ldan 'das me tog dang bdug pa dang spos dang me tog phreng dang / byug pa dang phye ma dang / gdugs dang / rgyal mtshan dang / ba dan </text></item>
<item><p>207a7</p><section>mdo sde</section><text>dang / na bza' dang / bshos dang / gzims cha dang gdan dang / snyun gsos sman dang / yo byad dang sil snyan dang / pheg rdob pa dag gis de bzhin gshegs pa la mchod pa bgyid pa gang lag pa de dag kyang ci de bzhin gshegs pa la </text></item>
<item><p>207a8</p><section>mdo sde</section><text>mchod pa bgyid pa lags sam/ bcom ldan 'das kyis bka' stsal pa/ klu'i bdag po de ni bla na med pa'i mchod pa de nyid kyis yongs su sbyong ba yin gyi/ mchod pa de ni shin du mthar thug pa dang / shin du dri ma med pa dang shin du tshangs par </text></item>
<item><p>207b1</p><section>mdo sde</section><text>spyod pa'i mthar thug pa ni ma yin no/ /klu'i bdag po dge ba'i rtsa ba bskyed pa'i slob pa de dag ni 'phags pa'i rnam par grol ba la/ sems gnas kyi dge ba'i rtsa ba ma bskyed pa rnams ni de lta ma yin no/ /klu'i </text></item>
<item><p>207b2</p><section>mdo sde</section><text>bdag po gzhan yang chos bzhi dang ldan pa'i byang chub sems dpa' ni de bzhin gshegs pa la mchod pa byed pa dag yin te/ bzhi gang zhe na/ byang chub kyi sems mi brjed pa'i bsod nams kyi tshogs sog </text></item>
<item><p>207b3</p><section>mdo sde</section><text>pa dang / snying rje chen po la gnas pa'i sems kyis ye shes kyis tshogs bsogs pa dang / brtson 'grus chen po shin du brtsams pa'i sems kyis sangs rgyas kyi zhing / yongs su dag par byed </text></item>
<item><p>207b4</p><section>mdo sde</section><text>pa dang / chos zab mo rgya chen po la sems bskyed pas bzod pa bskyes pa thog pa ste/ klu'i bdag po chos 'di bzhi dang ldan pa'i byang chub sems dpa' ni de bzhin gshegs pa la mchod pa byed pa yin no/ /de </text></item>
<item><p>207b5</p><section>mdo sde</section><text>nas rgyal po'i khab na gnas pa'i bram ze dang / rgyal rigs dang khyim bdag rnams dang / grong rdal pa dang / yul gyi mi rnams dang / rgyal po ma skyes dgra dang blon po dang / nang 'khor dang / sgo dpon dang /</text></item>
<item><p>207b6</p><section>mdo sde</section><text>'khor dang / tshongs dpon rnams kyi de bzhin gshegs pa klu'i rgyal po rgya mtsho'i gnas su bshos gsol nas bya rgod kyi phung po'i ri la gshegs so/ /zhes thos nas der srogs chags bdun khri nyis stong dang /</text></item>
<item><p>207b7</p><section>mdo sde</section><text>rgyal po ma skyes dgra g.yog 'khor sum khri nyis stong dang lhan cig tu rgyal po'i khab kyi grong khyer nas byung nas/ bya rgod phung po'i ri ga la ba der dong ste lhag nas bcom ldan 'das kyi zhabs la mgo bos phyag 'tshal te lan gsum </text></item>
<item><p>207b8</p><section>mdo sde</section><text>bskor ba byas nas phyog gcig tu 'khod do/ /de nas bcom ldan 'das la rgyal po ma skyes dgras 'di skad ces gsol to/ /bcom ldan 'das de bzhin gshegs pa rgya mtsho chen po gshegs na chab kyi tshogs de na mchis pa de gang du mchi lags/</text></item>
<item><p>208a1</p><section>mdo sde</section><text>bcom ldan 'das kyis bka' stsal pa/ rgyal po chen po gang gi tshe dge slong me'i khams kyi ting nge 'dzin la snyoms par 'jug pa de'i tshe stong gsum gyi stong chen po'i 'jig rten gyi khams mes yongs </text></item>
<item><p>208a2</p><section>mdo sde</section><text>su gang bar mthong na/ de'i chu'i phung po de dag gang du song / gsol pa/ bcom ldan 'das de ni ting nge 'dzin la dbang thob pa'i sems de lta bur las su rung bar gyur pa lags so/ /bka' stsal pa/ rgyal </text></item>
<item><p>208a3</p><section>mdo sde</section><text>po chen po khyod kyis de nyan thos ting nge 'dzin dang / snyoms par 'jug pa la dbang thob pa'i sems las su rung ba las gyur par 'dod na de bzhin gshegs pa rtag tu mnyam par bzhag pa/ ting nge 'dzin dang </text></item>
<item><p>208a4</p><section>mdo sde</section><text>snyoms par 'jug pa thams cad la mkhas pa/ sems la dbang yod pa/ chos thams cad kyi dbang phyug /chos la dbang yod pa'i ni de ltar mi 'dod dam/ rgyal po chen po gang gi tshe nga rgya mtsho chen por </text></item>
<item><p>208a5</p><section>mdo sde</section><text>zhugs pa de'i tshe chu de'i nang na gnas pa'i sems can rnams ni bdag nyid chu'i nang na gnas so snyam du 'dzin to/ /skam sa la gnas pa'i sems can rnams kyis ni rgya mtsho chen po skams par mthong ngo / /</text></item>
<item><p>208a6</p><section>mdo sde</section><text>ji ltar gzhan 'phrul dbang byed pa'i lha rnams kyi gnas kyi bkod pa rnams rgyan thams cad kyis brgyan pa de bzhin du klu dang dri za dang lha ma yin gyi gnas thams cad kyang de bzhin gshegs pa'i 'od kyis khyab par </text></item>
<item><p>208a7</p><section>mdo sde</section><text>gyur to/ /rgya mtsho chen po'i nang gi sems can thams cad kyang gcig la gcig byams pa'i sems dang / phan pa'i sems dang gnod sems med pa dang / rnam par 'tshe ba med par gnas par gyur to/ /</text></item>
<item><p>208a8</p><section>mdo sde</section><text>de nas bcom ldan 'das la rgyal po ma skyes dgras 'di skad ces gsol to/ /bcom ldan 'das sangs rgyas bcom ldan 'das rnams kyi sangs rgyas kyi che ba nyid dang / byang chub sems dpa' rnams kyi </text></item>
<item><p>208b1</p><section>mdo sde</section><text>thabs la mkhas pa de tsam du bsam gyis mi khyab pa ni ngo mtshar lags te/ 'di ltar klu'i rgyal po rgya mtshos de bzhin gshegs pa spyan drangs te/ de ltar sems can gyi don tshad ma mchis pa bgyis na/</text></item>
<item><p>208b2</p><section>mdo sde</section><text>bcom ldan 'das klu'i rgyal po rgya mtshos yun ci srid cig nas ni bla na med pa yang dag par rdzogs pa'i byang chub tu sems bskyed lags/ de bzhin gshegs pa ji snyed cig la ni mchod pa bgyi'o/ /</text></item>
<item><p>208b3</p><section>mdo sde</section><text>yun ji srid cig na ni bla na med pa yang dag par rdzogs pa'i byang chub mngon par rdzogs par 'tshang rgya bar 'gyur lags/ de mngon par rdzogs par sangs rgyas pa'i mtshan ni ci zhes bgyi bar 'gyur/</text></item>
<item><p>208b4</p><section>mdo sde</section><text>de'i sangs rgyas kyi zhing ni ci 'dra bar 'gyur lags/ bcom ldan 'das kyis bka' stsal pa/ rgyal po chen po sngon byung ba 'das pa'i dus bskal pa grangs med pas ches grangs med pa/ bsam gyis mi </text></item>
<item><p>208b5</p><section>mdo sde</section><text>khyab pa/ yun ring ba/ tshad med pa'i snga rol de'i tshe de'i dus na bskal pa yid du 'ong zhing zhi ba zhes bya ba la shar gyi phyogs kyi 'jig rten gyi khams yongs su dag pa zhes bya bar bcom ldan 'das de bzhin </text></item>
<item><p>208b6</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang </text></item>
<item><p>208b7</p><section>mdo sde</section><text>mi rnams kyi ston pa/ sangs rgyas bcom ldan 'das 'od rnam par dag pa'i 'od zer rgyal po zhes bya ba 'jig rten du byung ste/ rgyal po chen po 'jig rten gyi khams lta ba yongs su dag pa de'i bkod </text></item>
<item><p>208b8</p><section>mdo sde</section><text>pa byung ba de dag ni nga'i tshe'i tshad bskal par gnas su zin kyang rgyas par bstan par nus par sla ba ma yin no/ /rgyal po chen po de'i tshe de'i dus na 'khor los sgyur ba'i rgyal po lhas btsa' zhes bya ba zhig byung ste/</text></item>
<item><p>209a1</p><section>mdo sde</section><text>bcom ldan 'das de bzhin gshegs pa 'od rnam par dag pa'i 'od zer rgyal po de la lo bzhi khri nyis stong gi bar du mchod pa byas te/ dge ba'i rtsa bas nye bar brtan pa de gnyid log pa'i rmi lam du </text></item>
<item><p>209a2</p><section>mdo sde</section><text>tshigs su bcad pa 'di gnyis thos so/ /skyes bu khyu mchog la ni mchod chen mnga'/ /dpag med rgya chen bsam yas byas zin gyis/ /'gro ba dag la snying brtse bskyed nas kyang / /rab mchog byang </text></item>
<item><p>209a3</p><section>mdo sde</section><text>chub sems ni bskyed par gyis/ /byang chub sems ni yang dag sgrub byed gang / /de mchod mchog dam pa khyad par 'phags/ /de ni de bzhin gshegs rnams bkur sti yin/ /de ni phyi ma'i bsod nams </text></item>
<item><p>209a4</p><section>mdo sde</section><text>gzi byin yin// // bam po bdun pa ste tha ma/ rgyal po chen po de nas 'khor los sgyur ba'i rgyal po lhas btsa' des tshigs su bcad pa 'di gnyis thos te/ de'i mtshan mo 'das </text></item>
<item><p>209a5</p><section>mdo sde</section><text>nas g.yog 'khor dang bcas te/ bcom ldan 'das de bzhin gshegs pa 'od rnam par dag pa'i 'od zer rgyal po ga la ba der dong ste lhags nas bcom ldan 'das kyi zhabs la spyi bos phyag </text></item>
<item><p>209a6</p><section>mdo sde</section><text>'tshal te/ lan gsum bskor ba byas nas srog chags brgyad khri bzhi stong dang lhan cig tu bcom ldan 'das de'i spyan sngar 'khod de/ thal mo sbyar nas lhag pa'i bsam pas bla na med pa </text></item>
<item><p>209a7</p><section>mdo sde</section><text>yang dag par rdzogs pa'i byang chub tu sems bskyed de/ de'i tshe tshigs su bcad pa 'di dag smras so/ /gzugs la brkam dang sgra la rten pa dang / /dri dang ro dang reg la gnas pa dang / /'dod </text></item>
<item><p>209a8</p><section>mdo sde</section><text>la brkam dang bde ba dga' ba yis/ /byang chub mchog 'di rtogs par mi nus so/ /le lo can dang dma' la brtson pa dang / /ser sna can dang tshul khrims ma bsdams dang / /sdang ba'i sems </text></item>
<item><p>209b1</p><section>mdo sde</section><text>dang blo ni 'khrul pa yis/ /byang chub mchog 'di rtogs par mi nus so/ /rang gi bde ba thams cad spangs pa dang / /'gro ba'i sdug bsngal thams cad bzod pa dang / /brtson 'grus </text></item>
<item><p>209b2</p><section>mdo sde</section><text>brtsams shing rtag tu chos 'dod gang / /de ni 'jig rten de 'dra'i sangs rgyas 'gyur/ /sangs rgyas byang chub la ni bdag zhugs pa/ /sangs rgyas rnams dang lha rnams dpang btsugs te/ /</text></item>
<item><p>209b3</p><section>mdo sde</section><text>ci nas bdag tshig log par mi 'gyur ba/ /de ltar sman slad spyod pa spyad par bgyi/ /byang chub sems ni bdag gis rmi lam thos/ /thos nas bdag ni byang chub mchog la zhugs/ /de yi </text></item>
<item><p>209b4</p><section>mdo sde</section><text>slad du sangs rgyas mi yi mchog /ye shes ldan pa de 'dra bdag gis bgyi/ /rgyal po chen po de'i tshe de'i dus na 'khor los sgyur ba'i rgyal po lhas btsa' zhes bya bar gyur pa de gzhan zhig </text></item>
<item><p>209b5</p><section>mdo sde</section><text>yin snyam du khyod som nyi 'am/ yid gnyis sam/ the tsom za na rgyal po chen po khyod kyis de ltar mi blta'o/ /de ci'i phyir zhe na/ klu'i rgyal po rgya mtsho 'di nyid de'i tshe 'khor los sgyur ba'i </text></item>
<item><p>209b6</p><section>mdo sde</section><text>rgyal po lhas btsa' zhes bya bar gyur to/ /de yang de'i dang po byang chub tu sems bskyed pa yin no/ /rgyal po chen po khyod 'di skad du/ klu'i rgyal po rgya mtsho 'di yun ji srid cig na bla na </text></item>
<item><p>209b7</p><section>mdo sde</section><text>med pa yang dag par rdzogs pa'i byang chub mngon par rdzogs par 'tshang rgya bar 'gyur zhes zer ba de nyon cig /rgyal po chen po klu'i rgyal po rgya mtsho 'di ni bskal pa grangs med pa nyis </text></item>
<item><p>209b8</p><section>mdo sde</section><text>brgya na bskal pa dpal gyi me tog ces bya ba la/ 'jig rten gyi khams chos kyi sgra grags pa zhes bya bar/ bcom ldan 'das de bzhin gshegs pa dgra bcom pa yang dag par rdzogs </text></item>
<item><p>210a1</p><section>mdo sde</section><text>pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs </text></item>
<item><p>210a2</p><section>mdo sde</section><text>rgyas bcom ldan 'das shin du dri ma med cing yongs su dag la yon tan gyi tshogs mtha' yas pa las byung ba'i rgyal po zhes bya bar 'gyur ro/ /rgyal po chen po 'jig rten gyi khams chos kyi sgra grag </text></item>
<item><p>210a3</p><section>mdo sde</section><text>pa de ni rin po che sa yas spras par 'gyur te/ 'dzam bu chu bo'i gser las grub pa rin po che sna tshogs du mas bris shing mig mangs ris su rnam par phye la/ lag mthil bzhin </text></item>
<item><p>210a4</p><section>mdo sde</section><text>du mnyam ste/ ka tsa lin di ka'i gos bzhin du 'jam zhing reg na bde la yangs shing tha gru che ste/ gling bye ba phrag 'bum dang ldan la/ 'byor pa dang / rgyas pa dang / bde ba dang yid du </text></item>
<item><p>210a5</p><section>mdo sde</section><text>'ong ba ste/ lha dang mi mang po dag gis gang la/ gzhan 'phrul dbang byed pa'i lha rnams kyi nye bar spyad pa dang longs spyod ji lta ba bzhin du mi de dag gi yang de dang 'dra bar 'gyur ro/ /'jig rten </text></item>
<item><p>210a6</p><section>mdo sde</section><text>gyi khams chos kyi sgra grag pa zhes bya ba de na rin po che thams cad las grub pa'i shing ta la'i phreng ba dag 'byung bar 'gyur te/ shing ta la de dag gi lo ma dang me tog dang 'bras bu thams cad </text></item>
<item><p>210a7</p><section>mdo sde</section><text>las chos kyi sgo khrag khrig phrag 'bum mang po dag 'byung ngo / /'jig rten gyi khams de na sgra ji snyed 'byung ba 'di lta ste/ lha'i sgra 'am/ mi'i sgra 'am/ mi ma yin pa'i sgra 'am/</text></item>
<item><p>210a8</p><section>mdo sde</section><text>sprul pa'i sgra 'am/ bya'i sgra 'am/ rlung gi sgra yang rung ste/ sgra de dag thams cad chos dang ldan par 'byung bar 'gyur ro/ /de bzhin du zhi ba dang ldan pa dang / rab tu zhi ba dang ldan </text></item>
<item><p>210b1</p><section>mdo sde</section><text>pa dang / nye bar zhi ba dang ldan pa dang / dga' ba dang dben pa dang ldan pa dang / sangs rgyas kyi chos dang ldan pa dang / pha rol du phyin pa dang ldan pa dang / bsdu ba'i dngos po dang ldan </text></item>
<item><p>210b2</p><section>mdo sde</section><text>pa dang / thabs la mkhas pa dang ldan pa dang / skyo ba dang 'dod chags dang bral ba'i lta ba dang ldan pa dang stong pa nyid dang / mtshan ma med pa dang smon pa med pa dang / mngon par 'du byed pa med </text></item>
<item><p>210b3</p><section>mdo sde</section><text>pa dang ldan pa'i sgra dag byung bar 'gyur te/ de'i phyir 'jig rten gyi khams de'i ming chos kyi sgra grag pa zhes bya bar 'gyur ro/ /'jig rten gyi khams der lha dang mi gang dag skye ba de dag </text></item>
<item><p>210b4</p><section>mdo sde</section><text>thams cad kyang chos kyi dga' ba'i zas kho na dang ldan par 'gyur zhing mngon par shes pa'i shes pa la mkhas pa dang / bla na med pa yang dag par rdzogs pa'i byang chub la the tsom med pa </text></item>
<item><p>210b5</p><section>mdo sde</section><text>sha stag go/ /bcom ldan 'das de bzhin gshegs pa shin du dri ma med cing yongs su dag la/ yon tan gyi tshogs mtha' yas pa las byung ba'i rgyal po de yang gang gi tshe chos </text></item>
<item><p>210b6</p><section>mdo sde</section><text>ston par bzhed pa de'i tshe/ de nyid kyi sku las 'od 'gyed par mdzad de/ 'od des sangs rgyas kyi zhing thams cad snang bar 'gyur ro/ /de bzhin gshegs pa'i 'od de las kyang sangs </text></item>
<item><p>210b7</p><section>mdo sde</section><text>rgyas bye ba phrag stong gsung ba'i chos ston pa 'byung bar 'gyur ro/ /de na lha dang mi rnams kyis de bzhin gshegs pa'i 'od de yang mthong la chos bstan pa de yang thos nas dga' ba dang /</text></item>
<item><p>210b8</p><section>mdo sde</section><text>mchog tu dga' ba chen po rgya cher skyes te/ bcom ldan 'das de bzhin gshegs pa shin du dri ma med cing yongs su dag la yon tan gyi tshogs mtha' yas pa las byung ba'i </text></item>
<item><p>211a1</p><section>mdo sde</section><text>rgyal po ga la ba der dong ste lhags nas de bzhin gshegs pa de la mchod pa tshad med pa byas te/ rdzu 'phrul dang mngon par shes pa'i stobs kyis nam mkha'i dkyil na rin </text></item>
<item><p>211a2</p><section>mdo sde</section><text>po che'i bkod pa chen po dang ldan pa'i pad ma dag la skyil mo dkrung bcas te 'khod par 'gyur ro/ /de bzhin gshegs pa de yang nam mkha'i dkyil nyid na seng ge'i khri la bzhugs </text></item>
<item><p>211a3</p><section>mdo sde</section><text>te lha dang mi de dag la chos ston to/ /de chos ston pa na phyogs bcu nas byang chub sems dpa' tshad med grangs med pa brgya stong dag chos mnyan pa'i phyir 'ong bar 'gyur ro/ /'jig rten </text></item>
<item><p>211a4</p><section>mdo sde</section><text>gyi khams de na sems can su yang chos la zhe 'gras pa med do/ /de na bdud sdig can dag dang gzhan mu stegs can dag gi sgrar gdags pa yang med do/ /de bzhin gshegs pa </text></item>
<item><p>211a5</p><section>mdo sde</section><text>de'i sku tshe'i tshad ni bskal pa bcur 'gyur ro/ /de'i byang chub sems dpa' ni bgrang ba las 'das par 'gyur ro/ /rgyal po chen po de ltar na sangs rgyas kyi zhing de'i bkod pa ni bsam </text></item>
<item><p>211a6</p><section>mdo sde</section><text>gyis mi khyab bo/ /chos bstan pa yang bsam gyis mi khyab bo/ /zhabs 'bring 'khor byang chub sems dpa' yang bsam gyis mi khyab bo/ /klu'i rgyal po rgya mtsho lung bstan pa'i </text></item>
<item><p>211a7</p><section>mdo sde</section><text>le'u ste brgyad pa'o// // de nas bcom ldan 'das la rgyal po ma skyes dgras 'di skad ces gsol to/ /bcom ldan 'das chos thams cad ni rgyu'i rjes su 'brang ba dang /</text></item>
<item><p>211a8</p><section>mdo sde</section><text>rnam par bsgrubs na 'byung ba'i mtshan nyid lags te/ de dag ni ji lta ji ltar 'dod pa de lta de ltar rnam par 'grub pa lags so/ /bcom ldan 'das byang chub kyi spyod pa ni mtha' </text></item>
<item><p>211b1</p><section>mdo sde</section><text>yas pa lags so/ /de la byang chub sems dpa' ni ji srid du rnam pa thams cad kyi mchog dang ldan pa'i sangs rgyas kyi zhing yongs su ma bzung ba de srid du byang chub sems dpa'i spyod pa spyad par </text></item>
<item><p>211b2</p><section>mdo sde</section><text>bgyi'o/ /bcom ldan 'das byang chub sems dpa' thams cad kyis ni klu'i rgyal po rgya mtsho'i ji lta ba de bzhin du sangs rgyas kyi zhing yongs su sbyang bar bgyi'o/ /bcom ldan 'das kyis </text></item>
<item><p>211b3</p><section>mdo sde</section><text>bka' stsal pa/ rgyal po chen po khyod ji skad zer ba bzhin te/ chos thams cad ni yid la byed pa las 'byung ste/ chos thams cad byed pa med pa'i phyir de dag ni ji ltar 'dod pa bzhin du </text></item>
<item><p>211b4</p><section>mdo sde</section><text>rnam par 'grub bo/ /de nas rgyal po ma skyes dgras klu'i rgyal po rgya mtsho la 'di skad ces smras so/ /klu'i bdag po gang khyod de bzhin gshegs pas 'di ltar sangs rgyas kyi zhing gi yon tan </text></item>
<item><p>211b5</p><section>mdo sde</section><text>gyi rgyan bkod pa bsam gyis mi khyab par bla na med pa yang dag par rdzogs pa'i byang chub tu lung bstan pa ni khyod kyis rnyed pa legs par rnyed do/ /de skad ces smras pa dang / klu'i rgyal po rgya </text></item>
<item><p>211b6</p><section>mdo sde</section><text>mtshos rgyal po ma skyes dgra la 'di skad ces smras so/ /rgyal po chen po chos gang yang lung bstan du med do/ /de ci'i phyir zhe na/ chos thams cad ni gzod ma nas rnam par dag pa'i phyir ro/ /</text></item>
<item><p>211b7</p><section>mdo sde</section><text>rgyal pos smras pa/ klu'i bdag po sngon dge ba'i rtsa ba bskyed pa rnams kyang lung bstan du med dam/ klu'i rgyal po rgya mtshos smras pa/ rgyal po chen po sems can du gdags pa ni phung po dang /</text></item>
<item><p>211b8</p><section>mdo sde</section><text>khams dang / skye mched rnams su zad la/ phung po dang / khams dang / skye mched rnams ni lung bstan du med do/ /rgyal po chen po ming dang gzugs la sems can du gdag par zad la/</text></item>
<item><p>212a1</p><section>mdo sde</section><text>ming dang gzugs la lung bstan du med do/ /rgyu dang / lta ba dang / 'du shes dang / yid la byed pa las sems can du gdags par zad na/ rgyu dang / lta ba dang / 'du shes dang /</text></item>
<item><p>212a2</p><section>mdo sde</section><text>yid la byed pa de la yang lung bstan du med do/ /dge ba'i rtsa ba gang dag gis byang chub sems dpa' thams cad mkhyen pa nyid du yang dag par 'grub pa'i dge ba'i rtsa ba de dag kyang lung bstan du </text></item>
<item><p>212a3</p><section>mdo sde</section><text>med do/ /rgyal po chen po chos thams cad ni stong pa nyid kyi mtshan nyid yin la/ stong pa nyid ni lung bstan du med do/ /rgyal po chen po chos thams cad ni mtshan ma med pa dang / smon pa med </text></item>
<item><p>212a4</p><section>mdo sde</section><text>pa dang / mngon par 'du byed pa med pa'i mtshan nyid yin la mtshan ma med pa dang / smon pa med pa dang / mngon par 'du byed pa med pa'i mtshan nyid ni lung bstan du med pa'o/ /rgyal po chen po </text></item>
<item><p>212a5</p><section>mdo sde</section><text>gzhan yang sangs rgyas rnams kyi snying rje chen po 'di ni bsam gyis mi khyab ste/ ming med pa dang / mtshan ma med pa'i chos thams cad ming dang mtshan mas ston par mdzad la/ sangs rgyas bcom </text></item>
<item><p>212a6</p><section>mdo sde</section><text>ldan 'das rnams ni ming dang / mtshan ma'i rjes su 'brang ba'i rnam par shes pa can yang ma yin no/ /rgyal po chen po lung bstan pa 'di ni 'jig rten brda sprad par zad de/ 'di la gang lung bstan par </text></item>
<item><p>212a7</p><section>mdo sde</section><text>bya ba'i chos gang yang nang ngam phyir rol na mi dmigs so/ /rgyal pos smras pa/ klu'i bdag po bzod pa thob pa'i byang chub sems dpa' sems dpa' chen po lung bstan pa med dam/ smras pa/</text></item>
<item><p>212a8</p><section>mdo sde</section><text>rgyal po chen po bzod pa de yang skad cig pa/ zad pa'i mtshan nyid/ mi zad pa'i mtha' can/ yang dag pa'i mthar nges pa/ mnyam pa'i mtha' can/ gnyis su med pa'i mthar nges pa ste/</text></item>
<item><p>212b1</p><section>mdo sde</section><text>gnyis su med pa'i mtha' ni yang dag pa'i mtha'o/ /yang dag pa'i mtha' ni gtan du mi 'byung ba'i mtha'o/ /mtha' can gang yin pa de ni 'dod chags dang / zhe sdang dang / gti mug rnams so/ /de'i </text></item>
<item><p>212b2</p><section>mdo sde</section><text>mtha' can ni rnam par grol ba'i mtha'o/ /gang mtha' de'i sgor zhugs pa ni gang du yang mngon par zhen pa med do/ /gang mngon par zhen pa de ni tha snyad kyis brda la chags pa med do/ /ma chags </text></item>
<item><p>212b3</p><section>mdo sde</section><text>na grol bar 'gyur ro/ /grol na phyin cad mi rgyu rab tu mi rgyu'o/ /mi rgyu rab tu mi rgyu na gang du yang nyams par mi 'gyur ro/ /blo ma nyams na thams cad las nges par 'byung bar mthong ste/</text></item>
<item><p>212b4</p><section>mdo sde</section><text>ji ltar rnam par mi mthong ba de ni de ltar yang mthong ngo / /gang gi tshe rnam par mi mthong ba de'i tshe gnyis su mi 'byed do/ /gnyis su med pa la gnas na mnyam pa nyid la 'jug go/ /mnyam pa nyid </text></item>
<item><p>212b5</p><section>mdo sde</section><text>la zhugs na mtho bar yang mi 'gyur dma' bar yang mi 'gyur ro/ /mtho ba yang med/ dma' ba yang med na mnyam pa nyid kyi chos kyis rab tu phye ba'i bzod pa thob par 'gyur te/ de la bzod pa </text></item>
<item><p>212b6</p><section>mdo sde</section><text>gang yin pa dang / gang lung bstan par bya ba dang / sus lung bstan pa dang / ci'i phyir lung bstan pa'i chos de dag thams cad chos mnyam pa dang / chos med pa'i chos kyi </text></item>
<item><p>212b7</p><section>mdo sde</section><text>dbyings su nges pa dang / brda med pa dang / 'byung ba med pa dang / dngos po dang dngos po med pa dang bral ba dang / gnyis su med pa'i mtha' can de dag gi don yongs su gzhal </text></item>
<item><p>212b8</p><section>mdo sde</section><text>nas/ chos gang yang bgrang bar mi byed do/ /dper na nam mkha' ni bgrang ba las yang dag par 'das ste/ de bzhin du chos thams cad kyang </text></item>
<item><p>213a1</p><section>mdo sde</section><text>de dang 'dra bar blta bar bya'o/ /klu'i rgyal po rgya mtsho'i bstan pa 'di bshad pa na byang chub sems dpa' nyis brgya ni mi skye ba'i chos la bzod pa thob par gyur to/ /dge slong </text></item>
<item><p>213a2</p><section>mdo sde</section><text>nyis brgya ni len pa med par zag pa rnams las sems rnam par grol lo/ /de nas bcom ldan 'das la rgyal po ma skyes dgras 'di skad ces gsol to/ /bcom ldan 'das </text></item>
<item><p>213a3</p><section>mdo sde</section><text>klu'i rgyal po rgya mtsho'i spobs pa ni ngo mtshar lags so/ /bcom ldan 'das kyis bka' stsal pa/ rgyal po chen po 'di'i spobs pa ni ngo mtshar yang mi che la dka' ba yang ma yin gyi/ las </text></item>
<item><p>213a4</p><section>mdo sde</section><text>dang po pa gang dag gis bstan pa 'di thos na mi skrag /mi dngang / dngang bar mi 'gyur ba 'di ni de dag gi ches ngo mtshar che ba dang / cher dka' ba yin no/ /de ci'i phyir zhe na/ sangs rgyas bcom ldan </text></item>
<item><p>213a5</p><section>mdo sde</section><text>'das rnams kyi byang chub ni de ltar mos par dka' ba ste/ de la ni lha dang bcas pa'i 'jig rten 'jug par mi 'gyur/ 'gro bar mi 'gyur/ mos par mi 'gyur/ yid ches par mi 'gyur </text></item>
<item><p>213a6</p><section>mdo sde</section><text>ba'i phyir te/ rgyal po chen po rnam grangs 'dis kyang gang dag chos zab mo bstan pa 'di la mi skrag /mi dngang zhing dngang bar mi 'gyur ba'i sems can de dag ni sangs rgyas mang po la bsnyen </text></item>
<item><p>213a7</p><section>mdo sde</section><text>bkur byas pa yin par de ltar rig par bya'o/ /rgyal po chen po gzhan yang 'di ci snyam du sems/ skyes bu gang gis nam mkha' gzugs can ma yin pa bstan du med pa 'di gzugs can </text></item>
<item><p>213a8</p><section>mdo sde</section><text>du ston par byed na/ ci de dka' bar byed pa yin nam/ gsol pa/ bcom ldan 'das mchog tu dka' ba lags so/ /bde bar gshegs pa mchog tu dka' ba lags so/ /bka' stsal </text></item>
<item><p>213b1</p><section>mdo sde</section><text>pa/ chos 'di lta bur zab pa/ zab par snang ba/ tshor ba thams cad rgyun chad pa/ bdag med pa/ sems can med pa/ srog med pa/ gso ba med pa/ gang zag med pa/ rgyu ba med pa 'di </text></item>
<item><p>213b2</p><section>mdo sde</section><text>la mos la mos nas kyang de kho na bzhin du sgrub pa dang yin pa de dag ni de bas kyang ches dka' ba byed pa yin te/ de dag ni de bzhin gshegs pa rnams kyi 'thun pa'i dge ba dang / grogs dang /</text></item>
<item><p>213b3</p><section>mdo sde</section><text>mdza' bshes yin no/ /de dag gis ni sems can rnams kyi phyin ci logs spangs pa'i phyir chos ston nus so/ /de dag gis ni byang chub kyi snying po mchog dam pa la 'dug nas bdud kyi dpung </text></item>
<item><p>213b4</p><section>mdo sde</section><text>bye ba phrag brgya byams pa dang / shes rab dang / brtson 'grus kyis gzhom par nus so/ /de dag gis ni chos thams cad la dbang byed pa dang / sems dpa' ba dang / thams cad mkhyen </text></item>
<item><p>213b5</p><section>mdo sde</section><text>pa'i ye shes mngon sum du byed pa dang / sems kyi skad cig gcig dang ldan pas thams cad mkhyen pa'i ye shes mngon par rdzogs par 'tshang rgya bar nus so/ /de dag gis ni </text></item>
<item><p>213b6</p><section>mdo sde</section><text>sems can thams cad brda sprad pa dang / sems can thams cad kyi sems ji lta ba bzhin du shes pa dang / sems can thams cad kyi dbang po mchog dang mchog ma yin pa/ ji lta ba </text></item>
<item><p>213b7</p><section>mdo sde</section><text>bzhin du shes pas chos kyi 'khor lo bla na med pa bskor bar nus so/ /de dag gis ni phas kyi rgol ba rnams tshar gcad pa dang / mu stegs can thams cad zil gyis mnan pa dang / dgra </text></item>
<item><p>213b8</p><section>mdo sde</section><text>thams cad tshar gcad pa'i phyir chos kyi dung 'bud nus so/ /de nas klu'i rgyal po rgya mtsho bsam pa grub cing brnag pa dang / yid la bsam pa yongs su rdzogs te rang gis lung bstan pa </text></item>
<item><p>214a1</p><section>mdo sde</section><text>thos nas bar snang la mngon par 'phags te/ bcom ldan 'das la tshigs su bcad pa 'di dag gsol to/ /bdud rnams sde bcas dpung bcas nges bcom zhing / /lta ba ngan pa'i tshogs </text></item>
<item><p>214a2</p><section>mdo sde</section><text>kun bshig nas ni/ /thub pa chen pos chos kyi char phab ste/ /'jig rten thams cad bdud rtsis tshim par mdzad/ /khyod ni chos rgyal mi 'jigs stsal ba lags/ /'dam las rgal te 'jigs </text></item>
<item><p>214a3</p><section>mdo sde</section><text>med 'gram na bzhugs/ /'jig rten mig ste lam mchog ston pa po/ /skye bo skyabs ma mchis pa'i mgon po lags/ /sman pa'i rgyal khyod zug rngu 'byin pa yi/ /sman pa rga shi med pa'i sman </text></item>
<item><p>214a4</p><section>mdo sde</section><text>stsol ba/ /ci nas phyin chad nad rnams mi 'byung bar/ /nad dang rga bas gzir rnams gso mdzad pa/ /khyod ni ston skyabs bla ma gcig pu lags/ /gtan du bde ba sbyin pa khyod nyag gcig /</text></item>
<item><p>214a5</p><section>mdo sde</section><text>khyod ni ru skya 'dzin pa don dam mkhyen pa lags/ /'khor ba'i sdug bsngal las ni zlog mdzad pa/ /lha yi lha ste 'gro ba rnams kyi gtso/ /'jig rten kun gyi sgron mar gyur pa lags/ /khyod dang </text></item>
<item><p>214a6</p><section>mdo sde</section><text>mjal na 'jig rten chu chen rgal/ /mi rnams kyi ni mi mchog khyod nyag cig /ye shes gzugs dang pha rol gnon pa yis/ /thub dbang khyod 'dra su yang ma mchis te/ /khyod ni lhar bcas </text></item>
<item><p>214a7</p><section>mdo sde</section><text>'jig rten thams cad kyi/ /ston pa po ste thar pa'i lam mtshon lags/ /khyod ni thams cad zil mnan kun mkhyen mchog /'jig rten chos rnams kyis ni khyod ma gos/ /kun mkhyen sred bral </text></item>
<item><p>214a8</p><section>mdo sde</section><text>rnam grol dpa' ba dang / /ye shes mchog brnyes khyod la bdag phyag 'tshal/ /ji ltar bar snang nam mkha' rnam par dag /gzugs med gzung du ma mchis 'dus ma bgyis/ /de bzhin chos </text></item>
<item><p>214b1</p><section>mdo sde</section><text>rnams dri med rnam par dag /'jig rten rnam par 'dren pas rab tu bstan/ /yod dang med par lta ba spangs nas kyang / /rnam dag chos rnams bde bar gshegs pas gsungs/ /rkyen dang bcas </text></item>
<item><p>214b2</p><section>mdo sde</section><text>shing rgyu dang bcas pa ste/ /sems can ma mchis gang zag srog ma mchis/ /gzod nas rnam dag nam mkha'i ngo bo nyid/ /sgyu ma smig rgyu chu zla 'dra ba ste/ /shin du dag pa nam mkha'i ngo bo </text></item>
<item><p>214b3</p><section>mdo sde</section><text>nyid/ /gnas pa ma mchis glog dang 'dra ba'i tshul/ /sngon gyi mtha' stong phyi ma'i mtha' yang stong / /skye dang 'jig dang gnas pa'i ngo bo stong / /'dir ni 'di dag dngos med dngos med </text></item>
<item><p>214b4</p><section>mdo sde</section><text>min/ /'di dag thams cad rang bzhin ma mchis stong / /chos dbyings rang bzhin ngo bo gang lags de/ /sems can khams kyi rang bzhin ngo bo lags/ /sems can khams kyi rang bzhin </text></item>
<item><p>214b5</p><section>mdo sde</section><text>ngo bo gang / /sangs rgyas chos kyi rang bzhin ngo bo de/ /sangs rgyas chos kyi rang bzhin ngo bo gang / /de ni chos kun rang bzhin ngo bo nyid/ /chos kun rang bzhin ngo bo gang lags pa/ /</text></item>
<item><p>214b6</p><section>mdo sde</section><text>sangs rgyas zhing gi ngo bo rang bzhin te/ /sangs rgyas zhing gi rang bzhin ngo bo gang / /sangs rgyas byang chub rang bzhin ngo bo de/ /sangs rgyas byang chub rang bzhin ngo bo gang / /de ni chos dbyings </text></item>
<item><p>214b7</p><section>mdo sde</section><text>rang bzhin ngo bo nyid/ /chos rnams kun la rnam par dag pa 'di/ /gang tshe byang chub sems dpas de ltar mthong / /de nas rgyal rnams ye shes dam pa yis/ /byang chub mchog tu de ni lung </text></item>
<item><p>214b8</p><section>mdo sde</section><text>ston mdzad/ /chos rnams brda dang ming dang tha snyad tsam/ /mnyam pa lags te mi bden ming du btags/ /de dag sngon chad sus kyang ma thob ste/ /de dag gis ni ming rnams kun du brjod/ /</text></item>
<item><p>215a1</p><section>mdo sde</section><text>ming ma mchis par ming ni rnam par brtags/ /chos rnams stong ste rang bzhin rnam par dag /'jig rten 'du shes mkhas par rig nas ni/ /tha snyad tsam la kun du spyad par bgyi/ /chos </text></item>
<item><p>215a2</p><section>mdo sde</section><text>kun sgyu ma bzhin du rig nas kyang / /mi bden snying po ma mchis rmi lam 'dra/ /rnam smin rgyu dang nying mtshams sbyor ba tsam/ /de la bden pa'i 'du shes yod mi bgyi/ /chos kun slu bar mi bgyid </text></item>
<item><p>215a3</p><section>mdo sde</section><text>'jigs pa lags/ /sgyu ma smig rgyu 'dra ste mi bden pa/ /mgal me'i 'khor lo gzugs brnyan 'dra ba lags/ /rtag tu byis pa'i skye bo rmongs par bgyid/ /byis pas bdag dang bdag gir </text></item>
<item><p>215a4</p><section>mdo sde</section><text>'dir brtags nas/ /blun po sred pas gzir ba 'dir rmongs te/ /'khor ba'i 'khor los yongs su 'khor ba na/ /sdug bsngal gyis non zhi ba 'thob mi 'gyur/ /'gro ba'i 'jug pa 'di ni yang </text></item>
<item><p>215a5</p><section>mdo sde</section><text>dag min/ /gang gi 'jug pa de ni ma mchis te/ /'tsho ba'i 'jig rten lta ba gti mug ldongs/ /rgyun du yang dang yang du sdug bsngal rnyed/ /lha rnams sdug bsngal 'chi 'pho'i chos gcig pa/ /</text></item>
<item><p>215a6</p><section>mdo sde</section><text>mi rnams kyi ni sdug bsngal tshol khro lags/ /dmyal ba dag gi sdug bsngal gnod pa rnams/ /gcig la gcig 'tshal dud 'gro rnams kyi lags/ /yi dgas sdug bsngal 'di na bkres dang </text></item>
<item><p>215a7</p><section>mdo sde</section><text>skom/ /'jig rten thams cad sdug bsngal rnams su nub/ /skyabs med gyur dang rten med gyur pa yi/ /'jig rten sdug bsngal thams cad gzigs nas ni/ /drang srong chen po thugs brtse </text></item>
<item><p>215a8</p><section>mdo sde</section><text>thugs rje can/ /sdug bsngal rnam par dgrol phyir 'byung bar mdzad/ /byang chub sems dpa' bskal mang bye bar yang / /brtul zhugs brtan zhing pha rol phyin la brtson/ /srid ma </text></item>
<item><p>215b1</p><section>mdo sde</section><text>mchis pa de 'dra mkhyen nas ni/ /'dam las rgal te sems can rnams kyang 'dul/ /gang tshe chos rnams gsog dang gsob tu gzigs/ /nam mkha' chang stong 'dra zhing snying po med/ /de dag </text></item>
<item><p>215b2</p><section>mdo sde</section><text>bdag gi ngo bo ma mchis pas/ /bdag med dngos med dngos po med ma lags/ /mtha' rnams kun du lta ba kun spangs na/ /byang chub rdul med rnam dag thob par 'gyur/ /skye dang rga dang </text></item>
<item><p>215b3</p><section>mdo sde</section><text>gnod par bgyi ba gang / /'chi dang gnas pa gang lags su yang med/ /gang 'dir skye dang rga dang na dang 'chi/ /shed las skyes dang shed bu de ma mchis/ /'di na bdag dang bdag gi ma mchis </text></item>
<item><p>215b4</p><section>mdo sde</section><text>te/ /gang zag shes skyes shed bu yong ma mchis/ /'di brdzun bdag po ma mchis dbang ma mchis/ /'tsho ba'i 'jig rten sgyu ma lta bur 'jug /byed pa ma mchis tshor ba po ma mchis/ /</text></item>
<item><p>215b5</p><section>mdo sde</section><text>'on kyang las mchis 'bras bu don ma mchis/ /'gro ba'i las kyi rkyen gyis rang bzhin 'byung / /phan tshun du ni rgyu la rten par 'dus/ /dge dang mi dge'i las gang bgyid pa dang / /gang </text></item>
<item><p>215b6</p><section>mdo sde</section><text>zhig bsgoms dang gang zhig mang du bgyis/ /yul na ma mchis phyogs na ma mchis te/ /ngo bo nyid stong 'on kyang rnam par smin/ /nang dang slad rol bar na mi gnas te/ /chos rnams gang du'ang </text></item>
<item><p>215b7</p><section>mdo sde</section><text>'phungs pa yong ma mchis/ /de dag gang la 'ang rten pa ma mchis la/ /rnam par smin pa slu bar yong mi bgyid/ /skyes pa mi mnga' 'gag pa mnga' ma lags/ /mkhas pa rnams ni go bar </text></item>
<item><p>215b8</p><section>mdo sde</section><text>bgyi slad du/ /nyan pa la ni smra bas tshig kyang bstan/ /lta ba rnam par sbyang ba'i slad du bstan/ /gang gi 'du shes 'du shes can ma mchis/ /mya ngan 'das mchis su yang zhi ma mchis/ /</text></item>
<item><p>216a1</p><section>mdo sde</section><text>skye ba ma mchis mtha' gang mtha' de lags/ /bdag gi bdag med mtha' ni nam mkha'i mtha'/ /kun gyi mtha' ni mtha' mnyam thob pa des/ /sangs rgyas bsam gyis mi khyab dam </text></item>
<item><p>216a2</p><section>mdo sde</section><text>pa 'thob/ /sngon gyi mtha' dang phyi ma'i mtha' dang ni/ /skye ba'i mtha' dang skye ba ma mchis mtha'/ /mtha' kun de ltar mnyam par mthong ba dang / /chags med mtha'i sgo shes ldan pa dang / /</text></item>
<item><p>216a3</p><section>mdo sde</section><text>dus gsum mtha' rnams la ni ma chags des/ /rgyal ba rnams kyi rigs mchog thob par 'gyur/ /'gro ba bcings las rnam par grol mdzad nas/ /zhi mchog mya ngan 'das pa brnyes </text></item>
<item><p>216a4</p><section>mdo sde</section><text>par 'gyur/ /'gro kun rmi lam lta bur des gzigs nas/ /'dir ni ming dang gzugs la sems ma chags/ /chos kun las ni rnam par dag pa'i mig /zhi ba dang ni mi g.yo mi 'gul </text></item>
<item><p>216a5</p><section>mdo sde</section><text>'thob/ /chos rnams thams cad sgra med skad med pa/ /gzung du med cing dngos med rnam par dag /de bzhin rgyal ba dam pa rnams kyi gdung / /zhi ba'i ngo bo nyid de smon pa spangs/ /skyon med </text></item>
<item><p>216a6</p><section>mdo sde</section><text>rims nad med cing mya ngan bral/ /spros kun nye bar zhi zhing bsam mi khyab/ /rgyal ba mchog rnams kyi ni chos 'di dag /gzung bral rang bzhin sgra dang skad ma mchis/ /'gro la sman slad skyes </text></item>
<item><p>216a7</p><section>mdo sde</section><text>bu dam pa yis/ /de yang yi ge rnams kyis gleng zhing bstan/ /gang gis 'jig rten bla mar rang 'byung mthong / /mthong nas kyang ni yid la dad bgyid dang / /khyad par 'gro ba'i chos kyang nyan pa </text></item>
<item><p>216a8</p><section>mdo sde</section><text>yi/ /lha dang mi rnams rnyed pa legs par rnyed/ /phyogs dang phyogs mtshams rnams su chos 'di ni/ /'jig rten rnam par 'dren pas rab tu bstan/ /gang dag ma 'ongs sangs rgyas 'gyur </text></item>
<item><p>216b1</p><section>mdo sde</section><text>ba rnams/ /thams cad kyang ni mnyam pa'i chos su 'gyur/ /sgra rnams thams cad brag cha tsam du bas/ /de ni brjod na rna bar grag par 'gyur/ /de ni tshul bzhin lam gyi rgyud 'gyur te/ /chos so </text></item>
<item><p>216b2</p><section>mdo sde</section><text>'tshal gyi slad du btags pa tsam/ /chos kun sgyu ma 'dra zhing gsog lags te/ /de dag sems can slad du rnam par phye/ /de dag rang bzhin ngo bo gang yin pa/ /de ni nams kyang rnam par dbyer mi </text></item>
<item><p>216b3</p><section>mdo sde</section><text>rung / /'jig rten na ni sangs rgyas chos rgyal mchog /chos kyi dbang phyug kun rig kun mkhyen pa/ /ston pa de la slob na de bzhin du/ /'phags pa kun gyis de nyid don kyang rtogs/ /byung ba gang </text></item>
<item><p>216b4</p><section>mdo sde</section><text>lags pa dang da ltar dang / /ma 'ongs pa na 'byung ba gang lags pa/ /thams cad la yang thub pa skyes mchog gi/ /ye shes 'jug ste thogs pa yong mi mnga'/ /skyes bu dam pa de yis de ring bdag /</text></item>
<item><p>216b5</p><section>mdo sde</section><text>dogs ma mchis par byang chub mchog lung bstan/ /bdag ni 'gro la phan phyir sangs rgyas 'gyur/ /bdag la som nyi ma mchis dogs ma mchis/ /chos thams cad rang bzhin gyis yongs su dag pa'i </text></item>
<item><p>216b6</p><section>mdo sde</section><text>le'u ste dgu pa'o// //de nas bcom ldan 'das kyis byang chub sems dpa' de dag thams cad la bka' stsal pa/ skyes bu dam pa khyod kyis de bzhin gshegs pa'i byang chub ci nas </text></item>
<item><p>216b7</p><section>mdo sde</section><text>yun ring du gnas par bya ba'i phyir mdo sde 'di zung shig /khyod kyi nang nas su dag mdo sde 'di lta bu 'di dag gzung bar spro/ de nas der byang chub sems dpa' nyi khri dang lha'i bu khri stan las </text></item>
<item><p>216b8</p><section>mdo sde</section><text>langs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das bdag cag gis mdo sde 'di lta bu 'di dag </text></item>
<item><p>217a1</p><section>mdo sde</section><text>gzung bar 'tshal lo/ /rgyas par yang bgyi'o/ /bcom ldan 'das kyis bka' stsal pa/ rigs kyi bu khyed kyis chos bsgrub pa ji lta bus de bzhin gshegs pa'i byang chub 'di 'dzin </text></item>
<item><p>217a2</p><section>mdo sde</section><text>par byed/ de nas der byang chub sems dpa' ye shes rgyal mtshan tog ces bya ba des/ bcom ldan 'das la 'di skad ces gsol to/ /bcom ldan 'das bdag gis dam pa'i chos gzung bar </text></item>
<item><p>217a3</p><section>mdo sde</section><text>'tshal na/ ci bdag de bzhin gshegs pa'i byang chub 'dzin pa lags sam/ bcom ldan 'das kyis bka' stsal pa/ rigs kyi bu khyod de ltar sgrub na de bzhin gshegs pa'i byang chub 'dzin pa yang </text></item>
<item><p>217a4</p><section>mdo sde</section><text>dag pa yin no/ /byang chub sems dpa' mnyam par ltas gsol pa/ bcom ldan 'das bdag gis mtshams ma mchis pa mnyam pa nyid kyis byang chub mnyam pa nyid du mthong na/ ci bdag de bzhin </text></item>
<item><p>217a5</p><section>mdo sde</section><text>gshegs pa'i byang chub 'dzin pa lags sam/ bka' stsal pa/ rigs kyi bu khyod de ltar sgrub na nga'i byang chub 'dzin pa yang dag pa yin no/ /byang chub sems dpa' lta ba med kyis gsol pa/</text></item>
<item><p>217a6</p><section>mdo sde</section><text>bcom ldan 'das bdag gis so so'i skye bo'i chos rnams kyang ma mthong / slob pa'i chos dang / mi slob pa'i chos dang / rang sangs rgyas kyi chos dang / byang chub sems dpa'i chos dang / sangs </text></item>
<item><p>217a7</p><section>mdo sde</section><text>rgyas kyi chos rnams kyang ma mthong na/ ci bdag de bzhin gshegs pa'i byang chub 'dzin pa lags sam/ bka' stsal pa/ rigs kyi bu de ni de bzhin no/ /byang chub sems dpa' chos thams </text></item>
<item><p>217a8</p><section>mdo sde</section><text>cad la khas 'che ba med par shin du gnas pas gsol pa/ bcom ldan 'das bdag gis chos kyi rang bzhin ci yang ma 'tshal cing mi 'dzin na/ ci bdag dam pa'i chos 'dzin pa lags sam/</text></item>
<item><p>217b1</p><section>mdo sde</section><text>bka' stsal pa/ rigs kyi bu de ni de bzhin no/ /byang chub sems dpa' mig mi 'dzums kyis gsol pa/ bcom ldan 'das bdag mig gis mi lta/ sems kyis mi gtod/ dran pa mi skyed na/</text></item>
<item><p>217b2</p><section>mdo sde</section><text>ci bdag dam pa'i chos 'dzin pa lags sam/ bka' stsal pa/ rigs kyi bu de ni de bzhin no/ /byang chub sems dpa' brjod du med pas gsol pa/ bcom ldan 'das bdag chos kyang mi ston/</text></item>
<item><p>217b3</p><section>mdo sde</section><text>chos ma lags pa yang mi ston/ bdag las chos kyi sgra yang mi 'byung / chos kyi 'du shes pa yang rtog par mi bgyid na/ ci bdag dam pa'i chos 'dzin pa lags sam/ bka' stsal pa/</text></item>
<item><p>217b4</p><section>mdo sde</section><text>rigs kyi bu de ni de bzhin no/ /byang chub sems dpa' ming med pas gsol pa/ bcom ldan 'das bdag gang gi ming dang mtshan ma yang mi nyan lags na/ ci bdag dam pa'i chos 'dzin pa </text></item>
<item><p>217b5</p><section>mdo sde</section><text>lags sam/ bka' stsal pa/ rigs kyi bu de ni de bzhin no/ /byang chub sems dpa' nam mkha'i mdzod kyis gsol pa/ bcom ldan 'das bdag gis chos thams cad nam mkha'i </text></item>
<item><p>217b6</p><section>mdo sde</section><text>ngo bo nyid du rig nas gang la 'dzin pa'i chos rnams dang / chos ma lags pa rnams mi mthong na/ ci bdag dam pa'i chos 'dzin pa lags sam/ bka' stsal pa/ rigs kyi bu de ni de bzhin no/ /</text></item>
<item><p>217b7</p><section>mdo sde</section><text>byang chub sems dpa' mi g.yo ba'i stabs kyis 'gro bas gsol pa/ bcom ldan 'das bdag chos thams cad la mi dmigs mi g.yo mngon par zhen pa ma mchis na/ ci bdag dam pa'i </text></item>
<item><p>217b8</p><section>mdo sde</section><text>chos 'dzin pa lags sam/ bka' stsal pa/ rigs kyi bu de ni de bzhin no/ /byang chub sems dpa' bdud 'joms kyis gsol pa/ bcom ldan 'das bdag sangs rgyas kyi yul la bdud kyi </text></item>
<item><p>218a1</p><section>mdo sde</section><text>yul gyi rjes su mchis la/ bdud kyi yul la yang sangs rgyas kyi yul gyi rjes su mchi na/ ci bdag dam pa'i chos 'dzin pa lags sam/ bka' stsal pa/ rigs kyi bu de ni de bzhin no/ /</text></item>
<item><p>218a2</p><section>mdo sde</section><text>byang chub sems dpa' rdo rje'i stabs kyis 'gro bas gsol pa/ bcom ldan 'das gang chos kyi dbyings kyang 'byed par mi bgyid/ sems can khams la ma gtogs par yang chos kyi dbyings </text></item>
<item><p>218a3</p><section>mdo sde</section><text>la 'jug par mi bgyid na/ ci de dam pa'i chos 'dzin pa lags sam/ bka' stsal pa/ rigs kyi bu de ni de bzhin no/ /byang chub sems dpa' mi dmigs pas gsol pa/ bcom ldan </text></item>
<item><p>218a4</p><section>mdo sde</section><text>'das gang chos ci yang mi dmigs la/ ba spu'i khung bu thams cad nas kyang chos kyi sgra 'byung na/ ci de dam pa'i chos 'dzin pa lags sam/ bka' stsal pa/ rigs kyi bu de ni de bzhin no/ /</text></item>
<item><p>218a5</p><section>mdo sde</section><text>byang chub sems dpa' kun nas bsrungs pas gsol pa/ bcom ldan 'das gang bdud kyi zhags pas kyang ma bcings la/ byang chub sems dpa'i spyad pa spyod na/ ci de dam pa'i chos 'dzin </text></item>
<item><p>218a6</p><section>mdo sde</section><text>pa lags sam/ bka' stsal pa/ rigs kyi bu de ni de bzhin no/ /byang chub sems dpa' blo gros rgya mtshos gsol pa/ bcom ldan 'das gang chos thams cad rgya mtsho'i phyag rgyas yang </text></item>
<item><p>218a7</p><section>mdo sde</section><text>dag par 'du ba dang / rnam par grol ba'i ngo bo nyid ro gcig par 'tshal na/ ci de dam pa'i chos 'dzin pa lags sam/ bka' stsal pa/ rigs kyi bu de ni de bzhin no/ /lha'i bu mtshan bzang gis </text></item>
<item><p>218a8</p><section>mdo sde</section><text>gsol pa/ bcom ldan 'das gang skye yang skye la/ phung po dang / khams dang / skye mched rnams 'byung ba yang mi 'dzin/ 'byung yang 'byung la/ de sems dang yid du 'dogs par yang mi bgyid na/</text></item>
<item><p>218b1</p><section>mdo sde</section><text>ci de dam pa'i chos 'dzin pa lags sam/ bka' stsal pa/ lha'i bu de ni de bzhin no/ /lha'i bu dri ma med pas gsol pa/ bcom ldan 'das gang chos thams cad dri ma ma mchis pa dang / snyigs ma ma </text></item>
<item><p>218b2</p><section>mdo sde</section><text>mchis pa dang / 'dod chags kyi rdul dang bral bar rig nas/ rgyu las rnam par grol bar mi bgyid na/ ci de dam pa'i chos 'dzin pa lags sam/ bka' stsal pa/ lha'i bu de ni de bzhin no/ /</text></item>
<item><p>218b3</p><section>mdo sde</section><text>lha'i bu sems can sgrol gyis gsol pa/ bcom ldan 'das gang sems can rnams kyang sgrol bar bgyid la/ bdag ma mchis pa yang 'tshal/ bsgral nas kyang 'dzud par bgyid la/ tshu rol dang </text></item>
<item><p>218b4</p><section>mdo sde</section><text>pha rol gyi 'gram na yang mi gnas na/ ci de dam pa'i chos 'dzin pa lags sam/ bka' stsal pa/ lha'i bu de ni de bzhin no/ /lha'i bu dbang byed kyis gsol pa/ bcom ldan 'das gang chos </text></item>
<item><p>218b5</p><section>mdo sde</section><text>thams cad la dbang yang thob la/ chos gang yang skye bar yang mi bgyid/ 'gag par yang mi bgyid na/ ci de dam pa'i chos 'dzin pa lags sam/ bka' stsal pa/ lha'i bu de ni de bzhin no/ /</text></item>
<item><p>218b6</p><section>mdo sde</section><text>lha'i bu rgyal po bzang pos gsol pa/ bcom ldan 'das gang sems can thams cad sems can mnyam pa dang / chos thams cad chos mnyam pa dang / zhing thams cad zhing mnyam pa dang / sangs </text></item>
<item><p>218b7</p><section>mdo sde</section><text>rgyas thams cad sangs rgyas mnyam par rjes su song na/ ci de dam pa'i chos 'dzin pa lags sam/ bka' stsal pa/ lha'i bu de ni de bzhin no/ /lha'i bu legs par sems kyis gsol pa/</text></item>
<item><p>218b8</p><section>mdo sde</section><text>bcom ldan 'das bdag chos ci yang mi sems shing spros par mi bgyid de/ mtshan mar mi bgyid na/ ci bdag dam pa'i chos 'dzin pa lags sam/ bka' stsal pa/ lha'i bu de ni de bzhin no/ /</text></item>
<item><p>219a1</p><section>mdo sde</section><text>sring mo ud pa las gsol pa/ bcom ldan 'das bdag chos thams cad sangs rgyas kyi chos rnams lags par 'tshal la/ 'on kyang bdag mngon par rdzogs par 'tshang mi </text></item>
<item><p>219a2</p><section>mdo sde</section><text>rgya na/ ci bdag dam pa'i chos 'dzin pa lags sam/ bka' stsal pa/ sring mo de ni de bzhin no/ /bu mo mu tig phreng gis gsol pa/ bcom ldan 'das bdag gis bud med kyi chos rnams kyang </text></item>
<item><p>219a3</p><section>mdo sde</section><text>mi dmigs/ skyes pa'i chos rnams kyang mi dmigs te/ sangs rgyas kyi chos rnams kyi mtshan nyid gang lags pa de/ bud med dang / skyes pa'i chos rnams kyi mtshan nyid lags la/ chos de dag </text></item>
<item><p>219a4</p><section>mdo sde</section><text>kyang chos kyang ma lags/ chos ma lags pa yang ma lags te/ de'i slad du 'di ltar bdag ni skyed par yang mi bgyid/ khas len par yang mi bgyid na/ ci bdag dam pa'i chos 'dzin pa lags </text></item>
<item><p>219a5</p><section>mdo sde</section><text>sam/ bka' stsal pa/ bu mo de ni de bzhin no/ /bu mo rin chen gyis gsol pa/ bcom ldan 'das bdag gis byang chub dang / byang chub sems dpa'i spyod pa yang ma mthong la/</text></item>
<item><p>219a6</p><section>mdo sde</section><text>sems can thams cad kyi go cha yang bdag gis bgos/ de dag kyang gtan du bdag gis ma mthong na/ ci bdag dam pa'i chos 'dzin pa lags sam/ bka' stsal pa/ bu mo de ni de bzhin no/ /</text></item>
<item><p>219a7</p><section>mdo sde</section><text>bu mo dri ma med pa'i 'od kyis gsol pa/ bcom ldan 'das bdag chos thams cad la yang chos kyi 'du shes mi skyed la/ sems can thams cad la yang sems can gyi 'du shes mi skyed/</text></item>
<item><p>219a8</p><section>mdo sde</section><text>chos thams cad kyis kyang sangs rgyas kyi chos rnams la rnam par mi rtog ste/ sangs rgyas kyi chos rnams kyi khongs su yang chos thams cad 'dus par yang dag par mthong la/ de dag gi khongs su yang ma </text></item>
<item><p>219b1</p><section>mdo sde</section><text>zhen par yang dag par mthong na/ bcom ldan 'das bdag de ltar brtson na/ ci dam pa'i chos 'dzin pa lags sam/ bcom ldan 'das kyis bka' stsal pa/ bu mo khyod de ltar sgrub </text></item>
<item><p>219b2</p><section>mdo sde</section><text>na dam pa'i chos 'dzin pa yang dag pa yin no/ /de nas bcom ldan 'das la lha'i dbang po brgya byin gyis 'di skad ces gsol to/ /bcom ldan 'das 'di ltar bsam gyis mi khyab pa'i chos </text></item>
<item><p>219b3</p><section>mdo sde</section><text>rnam par nges pa'i spobs pa dang ldan pa'i bu mo rnams kyis 'dir rnam pa dang sgra dang brda sna tshogs kyis chos nyid de kho na glengs te/ chos gang dang yang 'gal bar mi bgyid la/ chos thams cad </text></item>
<item><p>219b4</p><section>mdo sde</section><text>kyang byang chub dang mnyam pa nyid du ston pa ni ngo mtshar lags so/ /bcom ldan 'das kyis bka' stsal pa/ kau shi ka gzhan yang chos de ni de bzhin te/ bu mo 'di dag ni bsam gyis mi khyab </text></item>
<item><p>219b5</p><section>mdo sde</section><text>pa'i chos rnam par nges pa ston pa la mkhas pa/ sangs rgyas mang po la bsnyen bkur byas pa/ bzod pa thob pa sha stag go/ /kau shi ka gzhan yang chos kyi rnam grangs 'di gzung ba </text></item>
<item><p>219b6</p><section>mdo sde</section><text>dang / gzhan dag la yang rgyas par bstan pa dang / de bzhin gshegs pa mya ngan las 'das pa'i 'og tu yang ma 'ongs pa'i sems can chen po dam pa'i chos kyi grong khyer bsrung ba de dag la bstan </text></item>
<item><p>219b7</p><section>mdo sde</section><text>pa'i phyir khyod la gtad do/ /de ltar byas na khyod kyis de bzhin gshegs pa la mchod pa'i mchog byas par 'gyur ro/ /brgya byin gyis gsol pa/ bcom ldan 'das chos kyi rnam grangs 'di </text></item>
<item><p>219b8</p><section>mdo sde</section><text>bdag gis bzung lags so/ /'di ni bdag gis de bzhin gshegs pa'i byin gyi rlabs kho nas rgyas par bgyi'o/ /ma 'ongs pa'i sems can chen po de dag la yang bstabs par 'tshalo/ /</text></item>
<item><p>220a1</p><section>mdo sde</section><text>de ci'i slad du zhe na/ bcom ldan 'das bdag gis ni de bzhin gshegs pa la bka' drin bsabs pa'i rngo mi thog ste/ 'di ltar bdag ni de bzhin gshegs pa'i chos kyi phan gdags pa'i </text></item>
<item><p>220a2</p><section>mdo sde</section><text>slad du'o/ /bcom ldan 'das gzhan yang ci nas bdud dang / phyir rgol ba nges par bcom nas 'di 'dzam bu'i gling du spyod par 'gyur ba de lta bur chos kyi rnam grangs 'di de bzhin gshegs pas byin gyis </text></item>
<item><p>220a3</p><section>mdo sde</section><text>brlab du gsol/ bcom ldan 'das kyis bka' stsal pa/ kau shi ka de'i phyir legs par rab tu nyon la yid la zung shig dang / bar du gcod pa thams cad rnam par sbyong ba zhes bya ba'i rig sngags </text></item>
<item><p>220a4</p><section>mdo sde</section><text>dang / gsang sngags kyi gzhi'i byin brlab ngas bstan par bya ste/ rig sngags dang / gsang sngags kyi gzhi de dag gis bdud thams cad dang / phas kyis rgol ba thams cad kyang shin tu tshar gcod </text></item>
<item><p>220a5</p><section>mdo sde</section><text>par 'gyur la de bzhin gshegs pa'i chos kyi sgron ma 'di yang yun ring du gnas par 'gyur ro/ /tad+ya thA/ a b+ha ye/ b+ha ya bi ga te/ b+ha ya bi sho d+ha ne/ a b+ha ya da de/ ni ru b+ha dra be/ A na u le/</text></item>
<item><p>220a6</p><section>mdo sde</section><text>a ku la sa shod+ha ne/ a gra he/ a bi bA de/ a galpe/ a galpe/ a c+yut+te/ shu b+ha te dze/ te dzo ba ti/ ma hA te dze/ u bA sha me/ mai t+r+yang+ga te/ sho Sha ya ma ne/ sat+ya daR+sha ne/ a bi ru da he sa hi ta </text></item>
<item><p>220a7</p><section>mdo sde</section><text>ar+the/ ar+tha sid+he/ a mri ta ba te/ sA ga ra ba ti/ a b+hi te/ badzra san+d+hi/ ak+Sha ye/ ak+Sha ta pra b+he/ dza ti bi shod+ha ne/ shud+d+he/ shud+d+he/ a ba b+hA sa ba ti/ sa ma pra yo ge/ sa ma tsi te/</text></item>
<item><p>220a8</p><section>mdo sde</section><text>a nut+ta re/ bud+d+ha a d+hiSh+Tha ne/ shi la b+hi sho d+ha ne/ an+ti kra ma Ne/ a saM har+ye/ ni gi hI ta~M ma ra ba lam/ pa ra dza yo dri Sh+Ti ga tA na~M/ dz+wo lA na~M d+ha molkA nA~M/ sa~M gri hi tA na/ d+harma tA nA~M/ ung+g+ha TI nA~M/</text></item>
<item><p>220b1</p><section>mdo sde</section><text>kau shi ka rig sngags dang / gsang sngags kyi gzhi ni 'di dag yin te/ 'das pa dang / ma 'ongs pa dang / da ltar byung ba'i sangs rgyas rnams kyi dam pa'i chos yongs su gzung </text></item>
<item><p>220b2</p><section>mdo sde</section><text>ba'i phyir gsungs so/ /rig sngags dang / gsang sngags kyi gzhi 'di dag gis ni rtsod pa'i bdag po bdud thams cad tshar gcod par 'gyur ro/ /de nas bcom ldan 'das la tshangs pa kun </text></item>
<item><p>220b3</p><section>mdo sde</section><text>du snang ba zhes bya bas 'di skad ces gsol to/ /bcom ldan 'das bdag gis kyang chos kyi rnam grangs 'di gzung bar bgyi/ bcang bar bgyi/ rgyas par bgyi'o/ /de ci'i slad du zhe na/</text></item>
<item><p>220b4</p><section>mdo sde</section><text>bcom ldan 'das byas pa gzo ba dang / byas pa tshor ba rjes su bsrung ste/ de bzhin gshegs pa'i chos kyi tshul 'di gzung bar bgyi/ yongs su bsrung bar bgyi'o/ /de nas bcom ldan </text></item>
<item><p>220b5</p><section>mdo sde</section><text>'das la lha'i bu bsod nams 'phags kyis gsol pa/ bcom ldan 'das rigs kyi bu 'am/ rigs kyi bu mos de bzhin gshegs pa'i chos bzung na/ bsod nams ji tsam zhig skyed par </text></item>
<item><p>220b6</p><section>mdo sde</section><text>'gyur lags/ de nas bcom ldan 'das kyis lha'i bu de la tshigs su bcad de bka' stsal pa/ sangs rgyas spyan gyis phyogs bcu yi/ /zhing rnams ji snyed ngas mthong ba/ /de kun </text></item>
<item><p>220b7</p><section>mdo sde</section><text>rin chen gang byas nas/ /mi gang sbyin pa sbyin byed la/ /gang zhig 'jig rten mgon po'i chos/ /snying nas yongs su 'dzin byed na/ /de bas mi de'i bsod </text></item>
<item><p>220b8</p><section>mdo sde</section><text>nams ni/ /shin tu mang du 'phel bar 'gyur/ /</text></item>
<item><p>221a1</p><section>mdo sde</section><text>bskal pa'i bar du bzhugs nas ni/ /dpe rnams bstan pas bshad na yang / /dam pa'i chos ni 'dzin pa yi/ /bsod nams zad par yong mi 'gyur/ /chos kyi rnam grangs 'di </text></item>
<item><p>221a2</p><section>mdo sde</section><text>bstan pa na lha khrag khrig bdun bcu rtsa drug gis bla na med pa yang dag par rdzogs pa'i byang chub tu sems bskyed do/ /byang chub sems dpa' drug khri ni mi skye ba'i chos rnams la bzod pa skyes </text></item>
<item><p>221a3</p><section>mdo sde</section><text>so/ /stong gsum gyi stong chen po'i 'jig rten gyi khams 'di yang rnam pa drug dang mtshan ma chen po bcwa brgyad du rab tu g.yos par gyur to/ /'di lta ste/ shar phyogs mtho na nub phyogs dma' </text></item>
<item><p>221a4</p><section>mdo sde</section><text>nub phyogs mtho na shar phyogs dma'/ lho phyogs mtho na byang phyogs dma'/ byang phyogs mtho na lho phyogs dma'/ dbus mtho na mtha' dma'/ mtha' mtho na dbus dma' bar gyur te/</text></item>
<item><p>221a5</p><section>mdo sde</section><text>g.yos/ rab tu g.yos/ kun du rab tu g.yos/ 'gul/ rab tu 'gul/ kun du rab tu 'gul/ ldeg /rab tu ldeg /kun du rab tu ldeg /'khrugs/ rab tu 'khrugs/ kun du </text></item>
<item><p>221a6</p><section>mdo sde</section><text>rab tu 'khrugs/ 'ur 'ur/ rab tu 'ur 'ur/ kun du rab tu 'ur 'ur/ chem chem/ rab tu chem chem/ kun du rab tu chem chem mo/ /snang ba chen pos kyang 'jig rten khyab par gyur to/ /</text></item>
<item><p>221a7</p><section>mdo sde</section><text>me tog gi char chen po yang bab bo/ /sil snyan dag kyang ma dkrol bar rang 'khrol zhing sil snyan dang / glu'i dbyangs de dag las kyang sgra 'di lta bu byung ste/ bcom ldan 'das kyis </text></item>
<item><p>221a8</p><section>mdo sde</section><text>chos kyi rnam grangs 'di phas kyis rgol ba thams cad kyis mi tshugs par byin gyis brlabs so/ /chos kyi rnam grangs 'di rnam par dkrug tu med pa'i tshul du chos kyi dbyings kyi phyag </text></item>
<item><p>221b1</p><section>mdo sde</section><text>rgyas legs par btab bo zhes byung ngo / /klu'i rgyal po rgya mtshos kyang stong gsum gyi stong chen po'i 'jig rten gyi khams thams cad khyab par mu tig gi char chen po phab bo/ /de nas bcom </text></item>
<item><p>221b2</p><section>mdo sde</section><text>ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis chos kyi rnam grangs 'di zung la/ gzhan dag la yang rgyas par yang dag par ston cig /gsol </text></item>
<item><p>221b3</p><section>mdo sde</section><text>pa/ bcom ldan 'das chos kyi rnam grangs 'di bdag gis gzung lags na/ bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das </text></item>
<item><p>221b4</p><section>mdo sde</section><text>kyis bka' stsal pa/ de'i phyir chos kyi rnam grangs 'di klu'i rgyal po rgya mtshos zhus pa zhes bya bar zung shig /klu'i bdag po'i gzungs kyi le'u zhes bya bar yang zung shig /rin po che kun </text></item>
<item><p>221b5</p><section>mdo sde</section><text>las btus pa'i chos kyi sgo yongs su dag pa'i le'u zhes bya bar yang zung shig /bcom ldan 'das kyis de skad ces bka' stsal nas/ tshe dang ldan pa kun dga' bo dang / klu'i rgyal po rgya </text></item>
<item><p>221b6</p><section>mdo sde</section><text>mtsho dang / klu'i rgyal po ma dros pa dang / klu'i rgyal po rgya mtsho'i bu dpal gyi gzi brjid dang / rgyal po ma skyes dgra dang / phyogs bcu nas 'dus pa'i byang chub sems dpa' sems dpa' </text></item>
<item><p>221b7</p><section>mdo sde</section><text>chen po de dag thams cad dang / 'khor de dag thams cad dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon </text></item>
<item><p>221b8</p><section>mdo sde</section><text>par bstod do/ /'phags pa klu'i rgyal po rgya mtshos zhus pa zhes bya ba theg pa chen po'i mdo rdzogs so// // rgya gar gyi mkhan po dzi na mi tra dang / pradz+nya bar ma dang / zhu chen gyi lo ts+tsha ba ban de </text></item>
<item><p>222a1</p><section>mdo sde</section><text>ye shes sde la sogs pas bsgyur cing zhus te gtan la phab pa/ /@/ / rgya gar skad du/ Ar+ya sA ga ra nA ga rA dza pa ri pr-its+tshA nA ma ma hA yA na sU tra/ bod skad du/</text></item>
<item><p>222a2</p><section>mdo sde</section><text>'phags pa klu'i rgyal po rgya mtshos zhus pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/</text></item>
<item><p>222a3</p><section>mdo sde</section><text>bcom ldan 'das rgya mtsho chen po na klu'i rgyal po rgya mtsho'i gnas klu'i rgyal po rgya mtsho'i 'khor gyi khyams bkod pa na/ dge slong brgyad stong gi dge 'dun chen po dang / byang chub sems dpa' </text></item>
<item><p>222a4</p><section>mdo sde</section><text>sems dpa' chen po phyogs bcu'i 'jig rten gyi khams nas 'dus pa mngon par shes pa rab tu mang po dang / brgya byin dang / tshangs pa dang / 'jig rten skyong ba dang / lha dang / klu dang /</text></item>
<item><p>222a5</p><section>mdo sde</section><text>gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po bye ba khrag khrig brgya stong mang po dang thabs gcig tu bzhugs te/ de nas bcom </text></item>
<item><p>222a6</p><section>mdo sde</section><text>ldan 'das kyis thams cad dang ldan pa'i 'khor de 'dus par mkhyen nas klu'i rgyal po rgya mtsho la bka' stsal pa/ klu'i bdag po kye ma 'jig rten gnas pa 'di ni las rnam pa sna tshogs </text></item>
<item><p>222a7</p><section>mdo sde</section><text>kyis bskyod nas sems kyi dmigs pa sna tshogs kyis las rnam pa sna tshogs mngon par 'du bya ba mngon par 'du byed de/ de yis 'gro ba yang sna tshogs su gyur to/ /klu'i bdag po </text></item>
<item><p>222a8</p><section>mdo sde</section><text>'khor 'di dang / rgya mtsho chen po 'di na gzugs rnam pa sna tshogs ji snyed pa dang / gzugs tha mal pa ji snyed snang ba la ltos/ klu'i bdag po 'di dag thams cad ni rang rang gi sems </text></item>
<item><p>222b1</p><section>mdo sde</section><text>dang / lus dang / ngag dang / yid kyi las dge ba dang mi dge ba sna tshogs su byas pas sna tshogs su gyur pa dag go/ /sems ni gzugs med pa/ bstan du med pa/ gzung du med pa'o/ /</text></item>
<item><p>222b2</p><section>mdo sde</section><text>klu'i bdag po 'di ltar thams cad ni bcos ma sgrub pas gnas pa'i mtshan nyid de bdag po med pa/ bdag gi med pa/ yongs su 'dzin pa med pa'o/ /de dag ni las ji ltar bsags </text></item>
<item><p>222b3</p><section>mdo sde</section><text>pas bsgrubs pa sna tshogs su byas pa dag ste/ 'di la byed pa po gang yang med do/ /klu'i bdag po 'di ltar chos 'di dag thams cad ni bsam gyis mi khyab pa sgyu ma'i mtshan nyid kyi ngo bo </text></item>
<item><p>222b4</p><section>mdo sde</section><text>nyid do/ /klu'i bdag po de la byang chub sems dpa' mkhas pas chos thams cad sgrub pas gnas pa'i mtshan nyid du shes nas dge ba'i las mngon par 'du bya ba dag mngon par 'du </text></item>
<item><p>222b5</p><section>mdo sde</section><text>bya'o/ /de dge ba'i las mngon par 'du bya bar 'du byed na sgrub pas gnas pa'i mtshan nyid kyi chos rnams kyis phung po dang / khams dang / skye mched gang dag mngon par 'grub pa de dag </text></item>
<item><p>222b6</p><section>mdo sde</section><text>mdzes shing blta na sdug la gzugs bzang ba dag tu mngon par 'grub bo/ /klu'i bdag po de bzhin gshegs pa'i sku bsod nams bye ba khrag khrig brgya stong las skyes pa mtshan rnams kyis ji </text></item>
<item><p>222b7</p><section>mdo sde</section><text>ltar brgyan pa dang / ji ltar bsgrubs pa dang / dpal gyis lha dang mir bcas pa'i 'jig rten zil gyis mnan nas ma chags par bzhugs te/ gang na brgya stong phrag bcu la dbang sgyur ba'i </text></item>
<item><p>222b8</p><section>mdo sde</section><text>tshangs pa chen po 'di dag mog mog por gyur nas de bzhin gshegs pa'i sku la lta na yang mig zi zi por gyur pa la ltos/ klu'i bdag po byang chub sems dpa' 'di dag gi gzugs dang /</text></item>
<item><p>223a1</p><section>mdo sde</section><text>mtshan dang / lus dang / rgyan rnams la ltos/ klu'i bdag po de dag thams cad ni dge ba'i las mngon par 'du bya ba rnams kyis mngon par 'dus byas pas brgyan pa bsgrubs pa'o/ /klu'i bdag po khyod kyi </text></item>
<item><p>223a2</p><section>mdo sde</section><text>bkod pa 'di yang bsod nams thams cad las byung ba'o/ /klu'i bdag po brgya byin dang / tshangs pa dang / 'jig rten skyong ba dang / lha dang / klu dang / gnod sbyin dang / dri za dang / lha ma yin dang / nam mkha' lding </text></item>
<item><p>223a3</p><section>mdo sde</section><text>dang / mi 'am ci dang / lto 'phye chen po dang / mi dang mi ma yin pa 'di dag gi bkod pa gang yin pa de dag thams cad kyang bsod nams las byung ba'o/ /klu'i bdag po rgya mtsho chen po 'di na gang dag lus sna </text></item>
<item><p>223a4</p><section>mdo sde</section><text>tshogs gzugs mi sdug cing dbyibs ma legs pa dang / dbyibs legs pa dang / lus rags shing che ba rnams dang / gang dag lus phra zhing chung ba de dag thams cad kyang rang rang gi sems dang /</text></item>
<item><p>223a5</p><section>mdo sde</section><text>lus dang / ngag dang / yid kyi las dge ba dang mi dge bas sna tshogs su gyur pa dag go/ /klu'i bdag po de bas na las bdag gir bya ba las kyi bgo skal la spyod pa/ las kyi skye gnas pa/</text></item>
<item><p>223a6</p><section>mdo sde</section><text>las kyi rnam par smin pa la rten par bya'o zhes klu'i bdag po khyed ky-is de ltar slobs shig dang / las bdag gir bya ba/ las kyi bgo skal la spyod pa/ las kyi rnam par smin pa la </text></item>
<item><p>223a7</p><section>mdo sde</section><text>rten pa khyed dge ba'i chos mngon par 'du bya ba la blo 'jug par 'gyur ro/ /lta ba chud gson par byed par mi 'gyur ro/ /chad pa dang rtag par lta ba la gnas par mi 'gyur ro/ /khyed </text></item>
<item><p>223a8</p><section>mdo sde</section><text>kyis sbyin pa'i gnas rnams mgu bar byed par 'gyur ro/ /mgu bar byas nas kyang sti stang byed par 'gyur ro/ /sti stang byas pa'i rgyu las byung bas lha dang bcas pa'i 'jig gyis sti </text></item>
<item><p>223b1</p><section>mdo sde</section><text>stang byas par 'gyur ro/ /klu'i bdag po chos gcig gis sems can thams cad kyi ngan 'gro ngan song mi khom pa'i lam thams cad yang dag par gcod do/ /chos gcig po gang zhe na/ 'di lta ste/</text></item>
<item><p>223b2</p><section>mdo sde</section><text>bdag ji ltar gyur cing nyin zhag rnams 'gro zhig gu snyam du dge ba'i chos rnams la rab tu rtog pa'o/ /de de ltar dge ba'i chos la rab tu rtog pa mang bas mi dge ba'i sems dang sems las byung ba'i </text></item>
<item><p>223b3</p><section>mdo sde</section><text>chos rnams kyi go skabs mi 'byed do/ /de mi dge ba'i chos spangs te dge ba'i chos dang ldan pas bsam pa dag pa'i sems can 'di lta ste/ sangs rgyas dang / byang chub sems dpa' dang / 'phags </text></item>
<item><p>223b4</p><section>mdo sde</section><text>pa nyan thos dang / rang sangs rgyas rnams dang 'grogs pa rnyed par 'gyur ro/ /klu'i bdag po de la dge ba'i chos rnams gang zhe na/ dge ba'i chos rnams shes bya ba ni lha dang mi'i phun sum tshogs </text></item>
<item><p>223b5</p><section>mdo sde</section><text>pa'i rtsa ba dang rten to/ /nyan thos dang rang sangs rgyas kyi byang chub kyi rtsa ba dang rten to/ /bla na med pa yang dag par rdzogs pa'i byang chub kyi rtsa ba dang rten to/ /de la rtsa ba dang rten gang zhe na/ gang 'di dge </text></item>
<item><p>223b6</p><section>mdo sde</section><text>ba bcu'i las kyi lam rnams so/ /dge ba bcu'i las kyi lam de dag kyang gang zhe na/ 'di lta ste/ srog gcod pa spong ba dang / ma byin par len pa dang / 'dod pa la log par g.yem pa dang / brdzun </text></item>
<item><p>223b7</p><section>mdo sde</section><text>smra ba dang / phra ma dang / tshig rtsub po dang / tshig kyal pa dang / brnab sems dang / gnod sems dang / log par lta ba spong ba'o/ /'di dag ni dge ba bcu'i las kyi lam zhes bya ste/ 'jig </text></item>
<item><p>223b8</p><section>mdo sde</section><text>rten pa dang / 'jig rten las 'das pa'i phun sum tshogs pa rnams kyi rtsa ba dang rten to/ /klu'i bdag po de la srog gcod pa spangs pa'i skyes bu gang zag ni </text></item>
<item><p>224a1</p><section>mdo sde</section><text>rab tu zhi bar byed pa'i chos bcu 'thob bo/ /bcu gang zhe na/ 'di lta ste/ 'dis sems can thams cad la mi 'jigs pa byin pa yin no/ /de sems sems can thams cad la byams par dmigs </text></item>
<item><p>224a2</p><section>mdo sde</section><text>pa la gnas pa yin no/ /de'i zhe sdang gi bag chags yang dag par chad pa yin no/ /des nad nyung bar 'gyur bar sgrub pa yongs su bzung ba yin no/ /des tshe ring bar 'gyur ba'i sa bon btab pa yin </text></item>
<item><p>224a3</p><section>mdo sde</section><text>no/ /de la mi ma yin pa rnams kyang srung ba dang / bskyab pa dang / sbed par byed do/ /bde bar nyal zhing bde bar sad pa dang / sdig pa'i rmi lam mi mthong ba yin no/ /de nyal ba na yang lha rnams srung </text></item>
<item><p>224a4</p><section>mdo sde</section><text>bar byed do/ /de la shar gnyer ba med pa yin te/ shar gnyer ba'i bag la nyal med pa yin no/ /ngan 'gro thams cad kyis mi 'jigs pa dang shi 'phos nas kyang bde 'gro mtho ris kyi 'jig rten du lha </text></item>
<item><p>224a5</p><section>mdo sde</section><text>rnams kyi nang du skye bar 'gyur te/ klu'i bdag po srog gcod pa spangs pa'i skyes bu gang zag ni rab tu zhi bar byed pa'i chos bcu po de dag 'thob bo/ /srog gcod pa spangs pa'i dge ba'i rtsa ba de gal te </text></item>
<item><p>224a6</p><section>mdo sde</section><text>bla na med pa yang dag par rdzogs pa'i byang chub tu yongs su sngo na/ de dge ba'i rtsa ba des byang chub thob pa na sems kyi dbang gis tshe tshad med par 'gyur ro/ /klu'i bdag po ma byin par len pa spangs </text></item>
<item><p>224a7</p><section>mdo sde</section><text>pa'i skyes bu gang zag ni yid brtan pa'i chos bcu 'thob bo/ /bcu gang zhe na/ 'di lta ste/ longs spyod che zhing de'i longs spyod de dag rgyal po dang / rkun po dang / me dang / chu dang / mi mdza' ba dang /</text></item>
<item><p>224a8</p><section>mdo sde</section><text>nye mtshams kyis mi 'phrogs pa yin no/ /skye bo mang po'i yid du 'ong bas skye bo mang po dga' ba yin no/ /nye ba'i nyon mongs pa med pa yin no/ /nor 'brel pa rnams la yid brtan du rung ba yin </text></item>
<item><p>224b1</p><section>mdo sde</section><text>no/ /phyogs dang phyogs mtshams rnams su de'i bsngags pa rjod cing de la pha rol gyi gnod pa'i 'jigs pa thams cad med pa yin no/ /de'i dge ba brjod pa'i sgra dang tshigs su bcad pa mngon par </text></item>
<item><p>224b2</p><section>mdo sde</section><text>'phags par 'gyur ro/ /bag tsha ba med par 'khor gyi nang du 'jug ste zhum zhum po med par 'gyur ro/ /tshe dang / stobs dang / kha dog dang / bde ba dang / spobs pa dang / longs spyod dang / phyug </text></item>
<item><p>224b3</p><section>mdo sde</section><text>pa phun sum tshogs pa rab tu 'dzin par 'gyur ro/ /de'i sems sbyin pa yang dag par 'ged pa la 'gro bar 'gyur ro/ /lus dang bral nas kyang bde 'gro mtho ris kyi 'jig rten du lha rnams </text></item>
<item><p>224b4</p><section>mdo sde</section><text>kyi nang du skye bar 'gyur te/ klu'i bdag po de ltar ma byin par len pa spangs pa'i skyes bu gang zag ni yid brtan pa'i chos bcu po de dag 'thob bo/ /ma byin par len pa spangs pa'i dge ba'i rtsa </text></item>
<item><p>224b5</p><section>mdo sde</section><text>ba de gal te bla na med pa yang dag par rdzogs pa'i byang chub tu yongs su bsngo na/ de dge ba'i rtsa ba des de bzhin gshegs pa nye ba'i nyon mongs pa can ma yin pa'i ye shes can du rang gi mngon </text></item>
<item><p>224b6</p><section>mdo sde</section><text>par shes pas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /klu'i bdag po 'dod pa la log par g.yem pa spangs pa'i skyes bu gang zag </text></item>
<item><p>224b7</p><section>mdo sde</section><text>ni mkhas pas bsngags pa'i chos bzhi 'thob bo/ /bzhi gang zhe na/ 'di lta ste/ dbang po sdom pa dang / rgod pa las yang dag par 'da' ba dang / 'jig rten thams cad kyis bsngags </text></item>
<item><p>224b8</p><section>mdo sde</section><text>pa dang / chung ma mi 'phrogs pa ste/ klu'i bdag po 'dod pa la log par g.yem pa spangs pa'i skyes bu gang zag ni mkhas pas bsngags pa'i chos bzhi po de dag 'thob bo/ /'dod pa la log </text></item>
<item><p>225a1</p><section>mdo sde</section><text>par g.yem pa spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su bsngo na/ de dge ba'i rtsa ba des skyes bu chen po'i mtshan mdoms kyi sba ba </text></item>
<item><p>225a2</p><section>mdo sde</section><text>sbubs su nub pa 'thob bo/ /klu'i bdag po brdzun du smra ba spangs pa'i skyes bu gang zag ni lha dang mis bsngags pa'i chos brgyad 'thob bo/ /brgyad gang zhe na/ 'di lta ste/ ud pa la'i </text></item>
<item><p>225a3</p><section>mdo sde</section><text>dri 'byung bas kha yongs su dag pa 'thob par 'gyur ba dang / 'jig rten thams cad kyi tshad mar 'gyur ba dang / lha dang mi dga' bas dbang gcig por 'gyur ba dang / dbugs 'byin pas </text></item>
<item><p>225a4</p><section>mdo sde</section><text>'byung po rnams dogs pa med par 'gyur ba dang / lhag pa'i bsam pa phun sum tshogs pas lus dang / ngag dang / sems yongs su dag par 'gyur ba dang / tshig 'khrul pa med pas mchog </text></item>
<item><p>225a5</p><section>mdo sde</section><text>tu dga' ba mang bar 'gyur ba dang / tshig bzung bar 'os pas ngag nyan par 'gyur ba dang / shes rab thob pas lha dang mi rnams kyi nang du kha na ma tho ba med par 'gyur ba yin te/ klu'i </text></item>
<item><p>225a6</p><section>mdo sde</section><text>bdag po brdzun du smra ba spangs pa'i skyes bu gang zag ni lha dang mis bsngags pa'i chos brgyad po de dag 'thob bo/ /brdzun du smra ba spangs pa'i dge ba'i rtsa ba de gal te bla na med pa yang </text></item>
<item><p>225a7</p><section>mdo sde</section><text>dag par rdzogs pa'i byang chub tu yongs su bsngo na/ de dge ba'i rtsa ba des bden pa'i rjes su 'jug pa'i tshig tu 'gyur ro/ /klu'i bdag po phra ma'i tshig spangs pa'i skyes bu gang zag ni mi </text></item>
<item><p>225a8</p><section>mdo sde</section><text>phyed pa lnga 'thob bo/ /lnga gang zhe na/ 'di lta ste/ gzhan gyi gnod pa'i 'jigs pa thams cad las shin du 'da' bas lus mi phyed pa 'thob pa dang / gzhan dag gi la chags pa med pas </text></item>
<item><p>225b1</p><section>mdo sde</section><text>g.yog mi phyed pa 'thob pa dang / las kyi rnam par smin pa la yid ches pas dad pa mi phyed pa 'thob pa dang / sgrub pa snying por byed pas chos las mi phyed pa 'thob pa dang / mi slu bas mdza' bo </text></item>
<item><p>225b2</p><section>mdo sde</section><text>mi phyed pa 'thob pa ste/ klu'i bdag po phra ma'i tshig spangs pa'i skyes bu gang zag ni mi phyed pa lnga po de dag 'thob bo/ /phra ma'i tshig spangs pa'i dge ba'i rtsa ba de gal te bla na med pa yang dag par rdzogs </text></item>
<item><p>225b3</p><section>mdo sde</section><text>pa'i byang chub tu yongs su bsngo na/ de dge ba'i rtsa ba des g.yog mi phyed pa'i de bzhin gshegs par 'gyur te/ bdud dang phas kyi rgol ba thams cad kyis kyang de bzhin gshegs pa de'i 'khor dbye </text></item>
<item><p>225b4</p><section>mdo sde</section><text>bar mi nus so/ /klu'i bdag po tshig rtsub po spangs pa'i skyes bu gang zag ni ngag gi las yongs su dag pa brgyad 'thob bo/ /brgyad gang zhe na/ 'di lta ste/ tshig ran pa dang / phan pa'i tshig dang /</text></item>
<item><p>225b5</p><section>mdo sde</section><text>rigs pa'i tshig dang / 'jam pa'i tshig dang / gzung ba'i tshig dang / mnyan pa'i tshig dang / skye bo mang po dga' ba'i tshig dang / ma smad pa'i tshig yin te/ klu'i bdag po tshig rtsub po spangs pa'i </text></item>
<item><p>225b6</p><section>mdo sde</section><text>skyes bu gang zag ni ngag gi las yongs su dag pa brgyad po de dag 'thob bo/ /tshig rtsub po spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su bsngo </text></item>
<item><p>225b7</p><section>mdo sde</section><text>na/ de dge ba'i rtsa ba des de bzhin gshegs pa tshangs pa'i sgra skad bsgrags pa'i dbyangs su 'gyur ro/ /klu'i bdag po tshig kyal pa spangs pa'i skyes bu gang zag ni gcig tu nges pa gsum </text></item>
<item><p>225b8</p><section>mdo sde</section><text>'thob bo/ /gsum gang zhe na/ 'di lta ste/ tshig ran pas mkhas pa rnams gcig tu nges par dga' ba dang / lan legs par lon pas gcig tu nges par de'i blo bden pa la 'gro ba dang /</text></item>
<item><p>226a1</p><section>mdo sde</section><text>bcos ma ma yin par mdza' bas gcig tu nges par lha dang mi'i che ba nyid 'thob pa yin te/ klu'i bdag po tshig kyal pa spangs pa'i skyes bu gang zag ni gcig tu nges pa gsum po de </text></item>
<item><p>226a2</p><section>mdo sde</section><text>dag 'thob bo/ /tshig kyal pa spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su bsngo na/ de dge ba'i rtsa ba des phyad par lung ston cing gzhan du mi </text></item>
<item><p>226a3</p><section>mdo sde</section><text>gsung ba'i de bzhin gshegs par 'gyur ro/ /klu'i bdag po brnab sems spangs pa'i skyes bu gang zag ni dbang po lnga 'thob bo/ /lnga gang zhe na/ 'di lta ste/ dbang po ma tshang ba med pas lus </text></item>
<item><p>226a4</p><section>mdo sde</section><text>dang / ngag dang / sems la dbang ba 'thob pa dang / dgra thams cad kyis mi rdzi bas longs spyod dang dbang phyug la dbang ba rgya chen po 'thob pa dang / bsod nams kyi dbang gis de'i sems </text></item>
<item><p>226a5</p><section>mdo sde</section><text>longs spyod dang yongs su spyod pa rgya chen po thams cad la 'gro ba dang / dgab pa mchog 'thob pas rgyal po dang dbang pos mchod pa dang / sngon phrag dog med pas longs spyod ji ltar smon pa </text></item>
<item><p>226a6</p><section>mdo sde</section><text>rnams de las stong phrag brgya 'gyur du khyad par du 'gyur ba 'thob pa ste/ klu'i bdag po brnab sems spangs pa'i skyes bu gang zag ni dbang po lnga po de dag 'thob bo/ /brnab sems spangs </text></item>
<item><p>226a7</p><section>mdo sde</section><text>pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su bsngo na/ de dge ba'i rtsa ba des 'jig rten gsum gyis mchod pa'i de bzhin gshegs pa ston pa </text></item>
<item><p>226a8</p><section>mdo sde</section><text>gcig pur 'gyur ro/ /klu'i bdag po gnod sems spangs pa'i skyes bu gang zag ni yid bde bar byed pa'i chos brgyad 'thob bo/ /brgyad gang zhe na/ 'di lta ste/ de'i sems rnam </text></item>
<item><p>226b1</p><section>mdo sde</section><text>par mi 'tshe ba la 'gro bar 'gyur ba dang / de'i sems gnod sems rab tu zhi ba la 'gro bar 'gyur ba dang / de'i sems rtsod pa med cing 'thab pa med pa la 'gro bar 'gyur ba dang / de'i </text></item>
<item><p>226b2</p><section>mdo sde</section><text>sems drang zhing mnyen la des pa la 'gro bar 'gyur ba dang / 'phags pa'i skye bor grags par 'gyur ba dang / sems can thams cad la bde bar dga' zhing byams pa'i sems phan pa'i </text></item>
<item><p>226b3</p><section>mdo sde</section><text>dngos po mang bar 'gyur ba dang / bde ba la mngon par dga' zhing dad pa mang la skye bo mang pos sti stang bya bar 'gyur ba dang / sems snum zhing las su rung bas tshangs pa'i 'jig rten du </text></item>
<item><p>226b4</p><section>mdo sde</section><text>skye ba 'thob pa mi dkon par 'gyur ba ste/ klu'i bdag po gnod sems spangs pa'i skyes bu gang zag ni yid bde bar byed pa'i chos brgyad po de dag 'thob bo/ /gnod sems spangs pa'i </text></item>
<item><p>226b5</p><section>mdo sde</section><text>dge ba'i rtsa ba de gal te bla na med pa yang dag par rdzogs pa'i byang chub tu yongs su bsngo na/ de dge ba'i rtsa ba des sems thogs pa med pa'i de bzhin gshegs pa blta bas mi </text></item>
<item><p>226b6</p><section>mdo sde</section><text>ngoms par 'gyur ro/ /klu'i bdag po log par lta ba spangs pa'i skyes bu gang zag ni yon tan gyi chos bcu 'thob bo/ /bcu gang zhe na/ 'di lta ste/ bsam pa dge bar 'gyur zhing </text></item>
<item><p>226b7</p><section>mdo sde</section><text>grogs po dge ba rnyed par 'gyur ba yin/ las kyi rnam par smin pa la yid ches pas srog gi phyir yang sdig pa'i las mi byed pa yin/ lhar sangs rgyas 'dzin kyi gzhan lhar mi 'dzin pa </text></item>
<item><p>226b8</p><section>mdo sde</section><text>yin/ ngo mtshar dang bkra shis dang bral bas lta ba drang ba yin/ grogs lha dang mi yin gyi dud 'gro'i skye gnas pa dang gshin rje'i 'jig rten pa grogs su mi 'gyur ba yin/ bsod nams </text></item>
<item><p>227a1</p><section>mdo sde</section><text>sbyangs pas khyad par du 'gro ba yin/ log pa thams cad med pas 'phags pa'i lam du zhugs pa yin/ 'jig tshogs la lta ba dang bral zhing sdig pa thams cad yongs su </text></item>
<item><p>227a2</p><section>mdo sde</section><text>spangs pa yin/ yang dag par song zhing yang dag par zhugs pas sgrib pa med par mthong ba yin/ lha dang mi rnams kyi nang du mi khom pa dang bral ba yin te/ klu'i bdag po log par </text></item>
<item><p>227a3</p><section>mdo sde</section><text>lta ba spangs pa'i skyes bu gang zag ni yon tan gyi chos bcu po de dag 'thob bo/ /log par lta ba spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su </text></item>
<item><p>227a4</p><section>mdo sde</section><text>bsngo na/ dge ba'i rtsa ba des de la sangs rgyas kyi chos thams cad mngon du 'gyur te/ mngon par shes pa myur ba'i de bzhin gshegs par 'gyur ro/ /klu'i bdag po dge ba bcu'i las kyi </text></item>
<item><p>227a5</p><section>mdo sde</section><text>lam 'di dag ni 'jig rten pa dang / 'jig rten las 'das pa'i phun sum tshogs pa nas bla na med pa yang dag par rdzogs pa'i byang chub kyi bar gyi rtsa ba dang rten to/ /bzlog na mi dge ba </text></item>
<item><p>227a6</p><section>mdo sde</section><text>bcu'i las kyi lam rnams te/ de dag shas cher bsten cing bsgoms te mang du byas na sems can dmyal ba'i rgyu'o/ /'bring ni dud 'gro'i skye gnas kyi rgyu'o/ /chung ngu ni gshin rje'i 'jig </text></item>
<item><p>227a7</p><section>mdo sde</section><text>rten gyi rgyu'o/ /klu'i bdag po de la srog gcod pa bsten cing bsgoms te mang du byas na sems can dmyal bar khrid do/ /dud 'gro'i skye gnas su khrid do/ /gshin rje'i 'jig rten du </text></item>
<item><p>227a8</p><section>mdo sde</section><text>khrid do/ /de nas gal te mi rnams kyi nang du skyes na yang rnam par smin pa gnyis mngon par sgrub ste/ tshe thung ba dang / nad mang bar 'gyur ba'o/ /ma byin par len pas ni sems can/ dmyal </text></item>
<item><p>227b1</p><section>mdo sde</section><text>bar khrid do/ /dud 'gro'i skye gnas su khrid do/ /gshin rje'i 'jig rten du khrid do/ /de nas gal te mi rnams kyi nang du skyes na yang rnam par smin pa gnyis mngon par sgrub ste/ longs spyod chung ba dang /</text></item>
<item><p>227b2</p><section>mdo sde</section><text>thun mong gi longs spyod du 'gyur ba'o/ /'dod pa la log par g.yem pas ni sems can dmyal bar khrid do/ /dud 'gro'i skyes nas su khrid do/ /gshin rje'i 'jig rten du khrid do/ /de nas gal </text></item>
<item><p>227b3</p><section>mdo sde</section><text>te mi rnams kyi nang du skyes na yang rnam par smin pa gnyis mngon par sgrub ste/ g.yog 'khor yid brtan du mi rung ba dang / 'gran zla dang bcas pa'i chung mar 'gyur ba'o/ /brdzun du smra bas ni sems </text></item>
<item><p>227b4</p><section>mdo sde</section><text>can dmyal bar khrid do/ /dud 'gro'i skye gnas su khrid do/ /gshin rje'i 'jig rten du khrid do/ /de nas gal te mi rnams kyi nang du skyes na yang rnam par smin pa gnyis mngon par sgrub ste/ skur </text></item>
<item><p>227b5</p><section>mdo sde</section><text>pa mang ba dang / gzhan gyis slu bar 'gyur ba'o/ /phra mas ni sems can dmyal bar khrid do/ /dud 'gro'i skye gnas su khrid do/ /gshin rje'i 'jig rten du khrid do/ /de nas gal te mi rnams kyi </text></item>
<item><p>227b6</p><section>mdo sde</section><text>nang du skyes na yang rnam par smin pa gnyis mngon par sgrub ste/ g.yog 'khor mi 'dum pa dang / g.yog 'khor ngan par 'gyur ba'o/ /tshig rtsub pos ni sems can dmyal bar khrid do/ /dud 'gro'i </text></item>
<item><p>227b7</p><section>mdo sde</section><text>skye gnas su khrid do/ /gshin rje'i 'jig rten du khrid do/ /de nas gal te mi rnams kyi nang du skyes na yang rnam par smin pa gnyis mngon par sgrub ste/ yid du mi 'ong ba thos pa dang / thab mo'i tshig </text></item>
<item><p>227b8</p><section>mdo sde</section><text>tu 'gyur ba'o/ /tshig kyal pas ni sems can dmyal bar khrid do/ /dud 'gro'i skye gnas su khrid do/ /gshin rje'i 'jig rten du khrid do/ /de nas gal te mi rnams kyi nang du skyes na yang </text></item>
<item><p>228a1</p><section>mdo sde</section><text>rnam par smin pa gnyis mngon par sgrub ste/ gzung bar 'os pa'i tshig ma yin pa dang / ma nges pa'i spobs par 'gyur ba'o/ /brnab sems kyis ni sems can dmyal bar khrid do/ /</text></item>
<item><p>228a2</p><section>mdo sde</section><text>dud 'gro'i skye gnas su khrid do/ /gshin rje'i 'jig rten du khrid do/ /de nas gal te mi rnams kyi nang du skyes na yang rnam par smin pa gnyis mngon par sgrub ste/ chog mi shes pa dang / 'dod pa che </text></item>
<item><p>228a3</p><section>mdo sde</section><text>bar 'gyur ba'o/ /gnod sems kyis ni sems can dmyal bar khrid do/ /dud 'gro'i skye gnas su khrid do/ /gshin rje'i 'jig rten du khrid do/ /de nas gal te mi rnams kyi nang du skyes na </text></item>
<item><p>228a4</p><section>mdo sde</section><text>yang rnam par smin pa gnyis mngon par sgrub ste/ mi phan pa 'dod pa dang / gzhan gyis gnod pa bya bar 'gyur ba'o/ /log par lta bas ni sems can dmyal bar khrid do/ /dud 'gro'i skye gnas </text></item>
<item><p>228a5</p><section>mdo sde</section><text>su khrid do/ /gshin rje'i 'jig rten du khrid do/ /de nas gal te mi rnams kyi nang du skyes na yang rnam par smin pa gnyis mngon par sgrub ste/ lta ba ngan par ltung ba dang / g.yo sgyu can du 'gyur </text></item>
<item><p>228a6</p><section>mdo sde</section><text>ba'o/ /klu'i bdag po de ltar na mi dge ba bcu po 'di dag gis sdug bsngal gyi phung po chen po tshad med pa yang dag par sgrub par 'gyur ro/ /klu'i bdag po de la srog gcod pa spangs pa'i byang chub </text></item>
<item><p>228a7</p><section>mdo sde</section><text>sems dpas sbyin pa byin na longs spyod che bar 'gyur/ longs spyod mi 'phrogs pa dang tshe ring bar 'gyur ro/ /byang chub sems dpa'i spyad pa spyod pa na yang gzhan gyis gnod pa bya ba'i 'jigs </text></item>
<item><p>228a8</p><section>mdo sde</section><text>pa las yang dag par 'das par 'gyur ro/ /klu'i bdag po ma byin par len pa spangs pa'i byang chub sems dpas sbyin pa byin na longs spyod che bar 'gyur/ longs spyod mi 'phrogs pa dang dngos po </text></item>
<item><p>228b1</p><section>mdo sde</section><text>thams cad la mi lta bar yongs su gtong ba can du 'gyur ro/ /byang chub sems dpa'i spyad pa spyod pa na yang sangs rgyas kyi chos thams cad yang dag par sgrub pas bla na med pa'i chos rnyed par 'gyur </text></item>
<item><p>228b2</p><section>mdo sde</section><text>ro/ /klu'i bdag po 'dod pa la log par g.yem pa spangs pa'i byang chub sems dpas sbyin pa byin na longs spyod che bar 'gyur/ longs spyod ma 'phrogs pa dang chung ma mi g.yem par 'gyur ro/ /</text></item>
<item><p>228b3</p><section>mdo sde</section><text>byang chub sems dpa'i spyad pa spyod pa na yang ma dang / bu dang / chung ma la su yang sdang ba'i sems kyis lta bar mi 'gyur ro/ /klu'i bdag po brdzun du smra ba spangs pa'i byang chub sems dpas sbyin pa </text></item>
<item><p>228b4</p><section>mdo sde</section><text>byin na longs spyod che bar 'gyur/ longs spyod mi 'phrogs pa dang / skur pa 'debs pa med par 'gyur ba ni nan tan srung bar 'gyur ro/ /byang chub sems dpa'i spyad pa spyod pa na yang ji skad smras </text></item>
<item><p>228b5</p><section>mdo sde</section><text>pa de bzhin byed de yi dam la brten par 'gyur ro/ /klu'i bdag po phra ma'i tshig spangs pa'i byang chub sems dpas sbyin pa byin na longs spyod che bar 'gyur/ longs spyod mi 'phrogs pa dang g.yog </text></item>
<item><p>228b6</p><section>mdo sde</section><text>'khor mi phyed par 'gyur ro/ /byang chub sems dpa'i spyad pa spyod pa na yang bsam pa 'thun pas byang chub sems dpa'i g.yog 'khor 'thob bo/ /klu'i bdag po tshig rtsub po spangs pa'i </text></item>
<item><p>228b7</p><section>mdo sde</section><text>byang chub sems dpas sbyin pa byin na longs spyod che bar 'gyur/ longs spyod mi 'phrogs pa dang / gzung ba'i tshig tu 'gyur/ btsun pa'i tshig tu 'gyur ro/ /byang chub sems dpa'i </text></item>
<item><p>228b8</p><section>mdo sde</section><text>spyad pa spyod pa na yang 'khor ma mgu bar su yang mi 'gro'o/ /klu'i bdag po tshig kyal pa spangs pa'i byang chub sems dpas sbyin pa byin na longs spyod che bar 'gyur/ longs spyod mi 'phrogs </text></item>
<item><p>229a1</p><section>mdo sde</section><text>pa dang / mnyan par 'os pa'i tshig tu 'gyur/ yid ches pa'i tshig tu 'gyur ro/ /byang chub sems dpa'i spyad pa spyod pa na yang the tsom thams cad gcod pa la mkhas par 'gyur ro/ /klu'i </text></item>
<item><p>229a2</p><section>mdo sde</section><text>bdag po brnab sems spangs pa'i byang chub sems dpas sbyin pa byin na longs spyod che bar 'gyur/ longs spyod mi 'phrogs pa dang / longs spyod dang yongs su spyod pa rgya chen po la de'i sems </text></item>
<item><p>229a3</p><section>mdo sde</section><text>'gro bar 'gyur ro/ /byang chub sems dpa'i spyad pa spyod pa na yang rgya chen po la mos shing dbang che bar grags par 'gyur ro/ /klu'i bdag po gnod sems spangs pa'i byang chub sems dpas </text></item>
<item><p>229a4</p><section>mdo sde</section><text>sbyin pa byin na longs spyod che bar 'gyur/ longs spyod mi 'phrogs pa dang / mdzes pa dang skye bo mang po dga' zhing yid du 'ong bar 'gyur ro/ /byang chub sems dpa'i spyad pa spyod pa na yang thogs </text></item>
<item><p>229a5</p><section>mdo sde</section><text>pa med pa'i blo dang / thogs pa med pa'i sems dang / dbang po ma tshang ba med par 'gyur ro/ /klu'i bdag po log par lta ba spangs pa'i byang chub sems dpas sbyin pa byin na longs spyod che </text></item>
<item><p>229a6</p><section>mdo sde</section><text>bar 'gyur/ longs spyod mi 'phrogs pa dang / sangs rgyas la dad cing yang dag par lta ba'i khyim du skye'o/ /byang chub sems dpa'i spyad pa spyod pa na yang sangs rgyas la lta ba dang / chos nyan pa dang /</text></item>
<item><p>229a7</p><section>mdo sde</section><text>dge 'dun la bsnyen bkur byed pa dang / byang chub tu sems skyed pa dang mi 'bral bar 'gyur ro/ /klu'i bdag po de ltar dge ba bcu'i las kyi lam 'di dag sbyin pas brgyan na 'byor pa chen por 'gyur </text></item>
<item><p>229a8</p><section>mdo sde</section><text>ro/ /dge ba bcu'i las kyi lam 'di dag nyid tshul khrims kyis brgyan na sangs rgyas kyi chos thams cad kyi don du smon pa yongs su rdzogs par 'gyur ro/ /dge ba bcu'i las kyi lam 'di dag nyid </text></item>
<item><p>229b1</p><section>mdo sde</section><text>bzod pas brgyan na mtshan dang / dpe byad bzang po dang / sangs rgyas kyi dbyangs yongs su rdzogs par 'gyur ro/ /de bzhin du sbyar te brtson 'grus kyis brgyan na bdud phyir rgol ba bcom pa dang </text></item>
<item><p>229b2</p><section>mdo sde</section><text>sangs rgyas kyi chos thams cad rdzogs par 'gyur ro/ /bsam gtan gyis brgyan na dran pa dang / blo gros dang / rtogs pa dang / ngo tsha shes pa dang / dga' ba yongs su dag par 'gyur ro/</text></item>
<item><p>229b3</p><section>mdo sde</section><text>shes rab kyis brgyan na lta ba ngan pa thams cad yang dag par 'jom par 'gyur ro/ /byams pas brgyan na sems can thams cad la khong khro ba med pa'i sems su 'gyur ro/ /snying rjes brgyan na </text></item>
<item><p>229b4</p><section>mdo sde</section><text>sems can thams cad yongs su mi gtong bar 'gyur ro/ /dga' bas brgyan na zhum pa med pa'i sems su 'gyur ro/ /btang snyoms kyis brgyan na rjes su chags pa dang khong khro ba spong bar </text></item>
<item><p>229b5</p><section>mdo sde</section><text>'gyur ro/ /bsdu ba'i dngos pos brgyan na sems can thams cad yongs su smin par byed par 'gyur ro/ /dran pa nye bar gzhag pas brgyan na lus dang / tshor ba dang / sems dang / chos la mkhas </text></item>
<item><p>229b6</p><section>mdo sde</section><text>par 'gyur ro/ /yang dag par spong bas brgyan na mi dge ba'i chos thams cad spong ba dang / dge ba'i chos thams cad yongs su rdzogs par 'gyur ro/ /rdzu 'phrul gyi rkang pas brgyan na lus dang sems </text></item>
<item><p>229b7</p><section>mdo sde</section><text>yang bar 'gyur ro/ /dbang po lngas brgyan na dad pa brtan pa dang / brtson 'grus 'bar ba dang / rmongs pa med pa dang / sems las su rung ba la mkhas pa dang / nyon mongs pa thams cad spong ba la mkhas </text></item>
<item><p>229b8</p><section>mdo sde</section><text>par 'gyur ro/ /stobs kyis brgyan na rdzi ba med cing dbul ba dang nyes pa thams cad 'jom par 'gyur ro/ /byang chub kyi yan lag gis brgyan na chos thams cad yang dag pa ji lta ba bzhin du khong du chud </text></item>
<item><p>230a1</p><section>mdo sde</section><text>par 'gyur ro/ /lam gyis brgyan na yang dag pa'i ye shes 'grub par 'gyur ro/ /zhi gnas kyis brgyan na nyon mongs pa thams cad 'jom par 'gyur ro/ /lhag mthong gis brgyan na </text></item>
<item><p>230a2</p><section>mdo sde</section><text>chos thams cad yang dag pa ji lta ba bzhin du khong du chud pa'i shes rab dang ye shes su 'gyur ro/ /thabs kyis brgyan na 'dus byas dang 'dus ma byas kyi bde ba 'thob par 'gyur ro/ /klu'i bdag po </text></item>
<item><p>230a3</p><section>mdo sde</section><text>mdor na dge ba bcu'i las kyi lam 'di dag gis stobs bcu yongs su rdzogs par 'gyur ro/ /mi 'jigs pa bzhi 'thob pa dang / sangs rgyas kyi chos ma 'dres pa bcwa brgyad 'thob pa nas/</text></item>
<item><p>230a4</p><section>mdo sde</section><text>sangs rgyas kyi chos thams cad kyi bar dag 'thob pa yongs su rdzogs par 'gyur ro/ /klu'i bdag po de bas na dge ba bcu'i las kyi lam 'di dag rgya cher rnam par dbye bas brgyan pa'i phyir </text></item>
<item><p>230a5</p><section>mdo sde</section><text>brtson par gyis shig /klu'i bdag po 'di lta ste/ dper na sa la gnas pa'i grong dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor thams cad </text></item>
<item><p>230a6</p><section>mdo sde</section><text>dang / rtswa dang / shing gel pa dang / sman dang / nags tshal thams cad dang / las kyi mtha' thams cad dang / sa bon gyi tshogs thams cad dang / 'byung ba'i tshogs thams cad dang / lo tog thams cad </text></item>
<item><p>230a7</p><section>mdo sde</section><text>skyed pa dang / rmo ba brko ba bya ba 'byung ba de dag gi gnas ni sa yin no/ /klu'i bdag po de bzhin du dge ba bcu'i las kyi lam rnams kyang lha dang mir skye ba'i rten to/ /slob pa dang mi slob </text></item>
<item><p>230a8</p><section>mdo sde</section><text>pa'i 'bras bu rnyed pa dang / nyan thos dang rang sangs rgyas kyi byang chub dang / sangs rgyas dang byang chub sems dpa'i spyod pa thams cad kyi rten yin pa nas sangs rgyas kyi chos thams cad </text></item>
<item><p>230b1</p><section>mdo sde</section><text>kyi bar gyi rten yin no/ /bcom ldan 'das kyis de skad ces bka' stsal nas/ klu'i rgyal po rgya mtsho dang / dge slong de dag dang / byang chub sems dpa' de dag dang / thams cad dang </text></item>
<item><p>230b2</p><section>mdo sde</section><text>ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do/ /'phags pa klu'i rgyal po rgya </text></item>
<item><p>230b3</p><section>mdo sde</section><text>mtshos zhus pa zhes bya ba theg pa chen po'i mdo/ rdzogs so// // rgya gar skad du/ Ar+ya sA ga ra nA ga rA dza pa ri pr-its+tshA nA ma ma hA yA na sU tra/ bod skad du/ 'phags pa klu'i rgyal </text></item>
<item><p>230b4</p><section>mdo sde</section><text>po rgya mtshos zhus pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan </text></item>
<item><p>230b5</p><section>mdo sde</section><text>'das klu'i rgyal po rgya mtsho'i gnas na/ dge slong stong nyis brgya lnga bcu'i dge slong gi dge 'dun chen po dang / byang chub sems dpa' sems dpa' chen po rab tu mang po dang thabs </text></item>
<item><p>230b6</p><section>mdo sde</section><text>gcig tu bzhugs te/ de nas bcom ldan 'das kyis klu'i rgyal po rgya mtsho la bka' stsal pa/ klu'i bdag po chos kyi mdo bzhi po 'di dag brjod na gang dag brjod pas chos kyi phung po brgyad </text></item>
<item><p>230b7</p><section>mdo sde</section><text>khri bzhi stong brjod par 'gyur ba rnams yin no/ /bzhi gang zhe na/ 'di lta ste/ 'du byed thams cad mi rtag par byang chub sems dpa' sems dpa' chen po rnams kyi bstan pa mi zad pa'i </text></item>
<item><p>230b8</p><section>mdo sde</section><text>shes pa rab tu 'jug pa dang / zag pa dang bcas pa'i chos thams cad sdug bsngal bar byang chub sems dpa' sems dpa' chen po rnams kyi bstan pa mi zad pa'i shes pa rab tu 'jug pa </text></item>
<item><p>231a1</p><section>mdo sde</section><text>dang / chos thams cad la bdag med par byang chub sems dpa' sems dpa' chen po rnams kyi bstan pa mi zad pa'i shes pa rab tu 'jug pa dang / mya ngan las 'das pa zhi bar byang chub sems dpa' </text></item>
<item><p>231a2</p><section>mdo sde</section><text>sems dpa' chen po rnams kyi bstan pa mi zad pa'i shes pa rab tu 'jug pa ste/ klu'i bdag po chos kyi mdo bzhi po 'di dag brjod na gang dag brjod pas chos kyi phung po brgyad khri bzhi stong brjod par 'gyur </text></item>
<item><p>231a3</p><section>mdo sde</section><text>ba rnams yin no/ /bcom ldan 'das kyis de skad ces bka' stsal nas/ dge slong de dag dang / byang chub sems dpa' de dag yi rangs te/ bcom ldan 'das kyis gsungs pa la mngon par bstod </text></item>
<item><p>231a4</p><section>mdo sde</section><text>do/ /'phags pa klu'i rgyal po rgya mtshos zhus pa zhes bya ba theg pa chen po'i mdo/ rdzogs so// // rgya gar gyi mkhan po su ren+d+ra bo d+hi dang / zhu chen gyi lo ts+tsha ba ban+de ye shes sdes bsgyur// // rgya gar gyi mkhan po su ren+d+ra bo d+hi dang / zhu chen gyi lo ts+tsha ba ban+de ye shes sdes zhus te </text></item>
<item><p>231a5</p><section>mdo sde</section><text>gtan la phab pa/ / @#/ /rgya gar skad du/ Ar+ya a na ba tap+ta nA ga rA dza pa ri pr-its+tshA nA ma ma hA yA na sU tra/ bod skad du/ 'phags pa klu'i rgyal po ma dros pas zhus pa zhes bya ba theg pa chen po'i </text></item>
<item><p>231a6</p><section>mdo sde</section><text>mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod phung po'i ri la/</text></item>
<item><p>231a7</p><section>mdo sde</section><text>dge slong stong nyis brgya lnga bcu'i dge slong gi dge 'dun chen po dang / byang chub sems dpa' sems dpa' chen po rab tu mang po dang thabs gcig tu bzhugs te/ de'i tshe bcom ldan 'das 'khor </text></item>
<item><p>231a8</p><section>mdo sde</section><text>brgya stong phrag du mas mdun gyis bltas te chos ston to/ /de nas klu'i rgyal po ma dros pa klu'i rgyal po 'bum phrag drug bcu rtsa brgyad dang / klu'i bu mo brgyad khri bzhi stong gis bskor te mdun du </text></item>
<item><p>231b1</p><section>mdo sde</section><text>bdar nas sil snyan dang / glu dbyangs len cing klu'i mthu chen po dang / klu'i rdzu 'phrul chen pos me tog dang / bdug pa dang / spos dang / phreng ba dang / byug pa dang / phye ma dang / gos dang / gdugs </text></item>
<item><p>231b2</p><section>mdo sde</section><text>dang / rgyal mtshan dang / ba dan rnams thogs te/ bcom ldan 'das ga la ba der song nas phyin pa dang / bcom ldan 'das kyi zhabs la mgo bos phyag 'tshal te/ bcom ldan 'das </text></item>
<item><p>231b3</p><section>mdo sde</section><text>la lan gsum bskor ba byas nas/ ji ltar thogs pa'i me tog dang / bdug pa dang / spos dang / phreng ba dang / byug pa dang / gos dang / gdugs dang / rgyal mtshan dang / ba dan dang /</text></item>
<item><p>231b4</p><section>mdo sde</section><text>sil snyan dang / pheg rdob pa de dag gis bcom ldan 'das la mchod pa byas te/ gus pa dang bcas/ zhe sa dang bcas shing rang gi skye bo'i 'khor dang phyogs gcig tu 'dug go/ /'dug nas kyang </text></item>
<item><p>231b5</p><section>mdo sde</section><text>thal mo sbyar te bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs dbye bar gnang na/ bcom ldan 'das de </text></item>
<item><p>231b6</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/ /de skad ces gsol pa dang / bcom ldan 'das kyis mkhyen bzhin du klu'i </text></item>
<item><p>231b7</p><section>mdo sde</section><text>rgyal po ma dros pa la 'di skad ces bka' stsal to/ /klu'i bdag po khyod sems can rnams kyi ched du de bzhin gshegs pa la ci 'dra ba zhig yongs su dri bar 'dod/ gsol pa/ bcom ldan 'das </text></item>
<item><p>231b8</p><section>mdo sde</section><text>bdag byang chub sems dpa' sems can gyi mchog /sems can chen po/ skyes bu dam pa/ seng ge ltar rnam par rtsen pa'i sems can rnams kyi ched du de bzhin gshegs pa la yongs su zhu bar 'tshal lo/ /</text></item>
<item><p>232a1</p><section>mdo sde</section><text>bcom ldan 'das 'jig rten gyi yongs su 'dren pa/ 'jig rten gyi chos kyis ma gos pa/ spyod pa dang bsam pa rnam par dag pa/ phan pa'i dngos po la yang dag par zhugs pa/ gsol </text></item>
<item><p>232a2</p><section>mdo sde</section><text>ba ma btab par sems can thams cad la dge ba'i bshes gnyen bgyid pa/ stobs bcu'i stobs kyi shugs la yang dag par zhugs pa/ ngan pa'i tshogs can gyi tshogs kyis smra ba yang dag par </text></item>
<item><p>232a3</p><section>mdo sde</section><text>rab tu 'jom pa/ bdud dang phyir rgol ba bcom pa/ sems ma zhum pa/ brtson 'grus brtan pa'i go cha shin du bgos pa/ yid yongs su mi skyo ba/ dge ba'i rtsa ba'i tshogs dpag tu ma mchis </text></item>
<item><p>232a4</p><section>mdo sde</section><text>pa bsags pa/ tshul khrims dang thos pas mi ngoms pa/ sems can thams cad la sems mnyam pa/ tha dad pa'i 'du shes dang bral ba/ mthar lta ba gnyi ga dang bral ba/ rten cing 'brel </text></item>
<item><p>232a5</p><section>mdo sde</section><text>par 'byung ba la 'jug pa shes pa la mkhas pa/ sangs rgyas kyi chos kyi tshul zab mo la rab tu zhugs pa/ zab cing gting dpag dka' ba/ nyan thos dang / rang sangs rgyas kyi yid la bgyid </text></item>
<item><p>232a6</p><section>mdo sde</section><text>pa dang bral ba/ thams cad mkhyen pa'i sems ma bskyed pa/ bsam pa rdo rje ltar brten te mi phyed pa/ blo zla ba ltar dri ma ma mchis shing shin du dkar ba/ sems nam mkha'i dkyil </text></item>
<item><p>232a7</p><section>mdo sde</section><text>dang mtshungs pa/ bskal pa grangs ma mchis par yid yongs su mi skyo bar 'dzin pa/ sems sa dang / chu dang / me dang / rlung dang mnyam pa/ gnod sems dang / tha ba </text></item>
<item><p>232a8</p><section>mdo sde</section><text>dang / zhe sdang dang / nga rgyal dang / rgyags pa dang / dregs pa thams cad yang dag par chad pa/ stong pa dang / mtshan ma med pa dang / smon pa med pa la smon lam shin du </text></item>
<item><p>232b1</p><section>mdo sde</section><text>btab pa/ sgyu ma dang / rmi lam dang / mig yor dang / brag cha dang / smig rgyu dang / chu zla lta bu'i chos kyi tshul la shin du zhugs pa/ sangs rgyas dang / chos dang / dge 'dun </text></item>
<item><p>232b2</p><section>mdo sde</section><text>gyi gdung rigs 'dzin pa/ chos kyi 'khor lo rab tu skor ba dga' ba dang / mchog tu dga' dang / dang ba rab tu thob pa/ u dum ba ra'i me tog ltar 'byung bar shin du dka' ba/ rtse </text></item>
<item><p>232b3</p><section>mdo sde</section><text>gcig tu bgyid pa/ yid la bgyid pa ma 'dres pa rnam pa'i mchog thams cad dang ldan pa'i sems can rnams kyi ched du bdag de bzhin gshegs pa la yongs su zhu bar 'tshal lo/ /bcom ldan 'das </text></item>
<item><p>232b4</p><section>mdo sde</section><text>byang chub sems dpa' sems dpa' chen po de bas kyang khyad par du 'phags pa'i chos la rab tu zhugs pa rnams dang / sems can rnams kyi ched du bdag de bzhin gshegs pa la </text></item>
<item><p>232b5</p><section>mdo sde</section><text>yongs su zhu bar 'tshal na/ bcom ldan 'das kyis byang chub sems dpa' sems dpa' chen po rnams la chos gyis rnam par rtsen pa/ rdo rje lta bu'i yon tan la 'jug pa/</text></item>
<item><p>232b6</p><section>mdo sde</section><text>spyod pa zab mo dang / gzungs kyi sgo'i dkyil 'khor la 'jug pa bshad du gsol/ nyan thos gdul ba'i slad du bden pa bzhi rnam par gdon mi 'tshal ba la 'jug pa/ shes pa'i sgo la 'jug </text></item>
<item><p>232b7</p><section>mdo sde</section><text>pa/ rang sangs rgyas gdul ba'i slad du brten pa'i chos la 'jug pa/ shes pa'i sgo la 'jug pa/ theg pa chen po pa gdul ba'i slad du chos thams cad la 'jug pa shes pa'i sgo la 'jug pa/</text></item>
<item><p>232b8</p><section>mdo sde</section><text>bdud kyi phyogs tshar gcod pa/ lta bar gyur pa thams cad rnam par 'jig pa nyon mongs pa thams cad dang bral ba/ sems can thams cad kyi sems kyi spyod pa rab tu shes pa/ so so yang dag </text></item>
<item><p>233a1</p><section>mdo sde</section><text>par rig pa la 'dug pa/ chos thams cad rab tu ston pa/ ji ltar mos pa bzhin chos las rnam par bal bar bgyid pa de byang chub sems dpa' rnams la phan gdags pa'i slad du/ bcom ldan 'das de bzhin </text></item>
<item><p>233a2</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas kyis bshad du gsol/ bcom ldan 'das ji ltar na byang chub sems dpa' nga rgyal dang / rgyags pa dang / dregs pa bcom pas ye shes kyi stobs </text></item>
<item><p>233a3</p><section>mdo sde</section><text>can rnams lags/ ji ltar na las kyi rnam par smin pa la ston pas chos kyi stobs can rnams lags/ ji ltar na 'jig rten gyi zang zing dang chos kyi sbyin pa la ser sna ma mchis pas sbyin pa'i stobs can rnams </text></item>
<item><p>233a4</p><section>mdo sde</section><text>lags/ ji ltar na rnam par smin pa la mi re bar bdog pa thams cad yongs su gtong ba rnams lags/ ji ltar na smon lam kyis yang dag par song zhing ngan song thams cad kun du chad pas tshul khrims kyi stobs </text></item>
<item><p>233a5</p><section>mdo sde</section><text>can rnams lags/ ji ltar na sems can sdang ba thams cad dang du len pa'i rang bzhin can pas bzod pa'i stobs can rnams lags/ ji ltar na lus dang srog la mi lta bas brtson 'grus kyi stobs can rnams </text></item>
<item><p>233a6</p><section>mdo sde</section><text>lags/ ji ltar na rab tu zhi ba la gnas shing bsam gtan las ldog pa yang mkhas pas/ bsam gtan gyi stobs can rnams lags/ ji ltar na sdig pa'i lta ba rnams dang bral zhing ma rig pa </text></item>
<item><p>233a7</p><section>mdo sde</section><text>dang gti mug gi mun pa dang bral bas shes rab kyi stobs can rnams lags/ sems can yongs su smin par bgyid la/ yongs su smin par bgyi ba'i go cha 'tshal bas thabs kyi stobs can rnams </text></item>
<item><p>233a8</p><section>mdo sde</section><text>lags/ ji ltar na lha'i mig dang / lha'i rna ba dang / pha rol kyi sems 'tshal ba dang / sngon gyi skye ba dang / rdzu 'phrul gyi bgyi bas rnam par rtsen pas mngon par shes pa thob pa rnams lags/</text></item>
<item><p>233b1</p><section>mdo sde</section><text>ji ltar na spobs pa rgyun mi 'chad cing tshig dang yi ge mi zad pas/ spobs pa'i stobs can rnams lags/ ji ltar na thos pa thams cad kun du 'dzin pas gzungs thob pa rnams lags/ ji ltar na chos dkon </text></item>
<item><p>233b2</p><section>mdo sde</section><text>mchog gcig la yang dag par gzhol bar bskyud pa ma mchis pa dang / rgya mtsho'i phyag rgya'i ting nge 'dzin rab tu thob pa rnams lags/ ji ltar na sangs rgyas la lta ba rnam par dag pa la yang dag par gzhol bas </text></item>
<item><p>233b3</p><section>mdo sde</section><text>sangs rgyas rjes su dran pa bskyud pa ma mchis pa rnams lags/ chos la lta ba rnam par dag pa la yang dag par gzhal bas/ /chos rjes su dran pa rab tu thob pa rnams lags/ phyir mi ldog pa'i dge 'dun </text></item>
<item><p>233b4</p><section>mdo sde</section><text>la yang dag par gzhol bas dge 'dun rjes su/ dran pa rab tu thob pa rnams lags/ byang chub kyi sems ma bskyud pas tshul khrims rjes su dran pa rab tu thob pa rnams lags/</text></item>
<item><p>233b5</p><section>mdo sde</section><text>'jig rten gyi zang zing dang chos kyi sbyin pa la ser sna ma mchis pas gtong ba rjes su dran pa rab tu thob pa rnams lags/ dga' ldan gyi gnas su skye ba gcig gis thogs pa'i </text></item>
<item><p>233b6</p><section>mdo sde</section><text>byang chub sems dpa' rnams rjes su dran pas lha rjes su dran pa bskyud pa ma mchis pa rnams lags/ de nas klu'i rgyal po ma dros pas/ bcom ldan 'das la zhus ba 'di </text></item>
<item><p>233b7</p><section>mdo sde</section><text>dag zhus nas de'i 'og tu tshigs su bcad de zhus pa/ 'jig rten don rnams mdzad par der byed pa/ /lhag pa'i bsam dang bsam pa ci 'dra dang / /</text></item>
<item><p>233b8</p><section>mdo sde</section><text>'jug pa'i spyod dang spyod pa ci 'dra ba/ /byang chub sems dpa' rnams la bshad du gsol/ /byams par </text></item>
<item><p>234a1</p><section>mdo sde</section><text>par sbyor dang snying rjer 'jugs pa dang / /dga' la 'jug cing btang snyoms sgom pa dang / /bsam gtan rnam thar rnams la sbyor dag pa/ /de ni ma smad bdag la bshad du gsol/ /yang dag </text></item>
<item><p>234a2</p><section>mdo sde</section><text>spong dang dran pa nyer bzhag dang / /rdzu 'phrul stobs dang dbang po lam sgom dang / /byang chub yan lag bden dang yang dag rig /yon tan 'byung gnas rnams la bshad du gsol/ /</text></item>
<item><p>234a3</p><section>mdo sde</section><text>sbyin dul sdom dang tshul khrims phun sum tshogs/ /bzod dang des dang de bzhin brtson 'grus dang / /shes rab thob pas rab tu rtogs pa rnams/ /ji ltar 'gyur de de dag bshad du gsol/ /</text></item>
<item><p>234a4</p><section>mdo sde</section><text>mngon shes rig dang so so yang dag rig /dran dang shes bzhin de bzhin bag yod dang / /thabs dang ldan dang tshul ni rtogs pa rnams/ /byang chub sems dpa' rnams la de bshad gsol/ /</text></item>
<item><p>234a5</p><section>mdo sde</section><text>dga' dang mchog tu dga' dang yon tan dga'/ /'phags pa'i sbyangs dang rigs dang nor bdun dang / /dgon par gnas shing nyon mongs ma mchis gnas/ /ji ltar </text></item>
<item><p>234a6</p><section>mdo sde</section><text>'gyur te de dag bshad du gsol/ /ji ltar spobs pa phun sum tshogs pa dang / /gzungs la 'ang shin du rab du gnas pa dang / /rgyun mi 'chad par chos ni ston pa dang / /</text></item>
<item><p>234a7</p><section>mdo sde</section><text>bskyud pa ma mchis thos pa 'dzin par 'gyur/ /zhi gnas rjes su 'thun dang lhag mthong dang / /shes rab zab dang shin du blo yangs dang / /ye shes mtha' yas rtogs pa mnyam med du/ /</text></item>
<item><p>234a8</p><section>mdo sde</section><text>byang chub sems dpa' mkhas pa ji ltar 'gyur/ /bdud kyi stobs bcom shin du thul bar dka'/ /ngan pa'i tshogs can pha rol smra ba 'joms/ /ri rab 'dra bar </text></item>
<item><p>234b1</p><section>mdo sde</section><text>mi g.yo shin du 'phags/ /dag pa'i sems can zla ba lta bur spyod/ /stong pa mtshan med smon med rnam grol dang / /sgyu ma smig rgyu lta bur chos nges dang / /'dus byas rmi lam ngo bo nyid </text></item>
<item><p>234b2</p><section>mdo sde</section><text>mos pa/ /de ni ma smad bdag la bshad du gsol/ /de nas bcom ldan 'das kyis klu'i rgyal po ma dros pa la 'di skad ces bka' stsal to/ /klu'i bdag po legs so legs so/ /klu'i </text></item>
<item><p>234b3</p><section>mdo sde</section><text>bdag po khyod ji ltar sngon gyi dge ba'i rtsa ba'i rgyu 'thun pa dang / snying rje chen po ma btang ba dang / gsol ba ma btab par sems can thams cad la dge ba'i bshes gnyen byed pa dang /</text></item>
<item><p>234b4</p><section>mdo sde</section><text>'khor na yongs su mi skyo ba dang / sangs rgyas dang / chos dang / dge 'dun gyi rigs rgyun mi gcod pas de bzhin gshegs pa la don 'dri bar sems pa </text></item>
<item><p>234b5</p><section>mdo sde</section><text>ni yang lags so/ /klu'i bdag po de'i phyir legs par shin du nyon la yid la zungs shig dang / ji ltar byang chub sems dpa' rnams kyis 'di dag dang / yon tan gyi khyad par </text></item>
<item><p>234b6</p><section>mdo sde</section><text>gzhan dag kyang thob par 'gyur ba ngas khyod la bshad do/ /klu'i rgyal po ma dros pas bcom ldan 'das de bzhin no/ /zhes gsol te bcom ldan 'das kyi ltar nyan pa dang / bcom ldan 'das </text></item>
<item><p>234b7</p><section>mdo sde</section><text>kyis de la 'di skad ces bka' stsal to/ /klu'i bdag po byang chub sems dpa' sems dpa' chen po/ chos gcig dang ldan na rnam pa'i/ mchog thams cad dang ldan pa'i sangs rgyas </text></item>
<item><p>234b8</p><section>mdo sde</section><text>kyi chos rnams yongs su 'dzin to/ /chos gcig po gang zhe na/ 'di lta ste/ sems can thams cad mi gtong ba'i/</text></item>
<item><p>235a1</p><section>mdo sde</section><text>thams cad mkhyen pa'i sems so/ /de'i thams cad mkhyen pa'i sems de yang rnam pa sum bcu rtsa gnyis kyis shin du bsdus pa yin te/ sum bcu rtsa gnyis gang </text></item>
<item><p>235a2</p><section>mdo sde</section><text>zhe na/ 'di lta ste/ bsam pas bsdus pa yin/ lhag pa'i bsam pas bsdus pa yin/ byams pa chen pos bsdus pa yin/ snying rje chen pos bsdus pa yin/ yongs </text></item>
<item><p>235a3</p><section>mdo sde</section><text>su mi skyo bas bsdus pa yin/ stobs kyis bsdus pa yin/ rnam par gnon pas bsdus pa yin/ mthus bsdus pa yin/ so sor brtags pas bsdus pa yin/ dge </text></item>
<item><p>235a4</p><section>mdo sde</section><text>ba'i bshes gnyen gyis bsdus pa yin/ chos spyod pas bsdus pa yin/ dge ba spyod pas bsdus pa yin/ bsdu ba'i dngos pos bsdus pa yin/ sdom pas bsdus pa yin/</text></item>
<item><p>235a5</p><section>mdo sde</section><text>thabs kyis bsdus pa yin/ bcos ma ma yin pas bsdus pa yin/ ji skad smras pa de bzhin byed pas bsdus pa yin/ phyir bya ba'i re ba med pas bsdus pa yin/ ngo tsha </text></item>
<item><p>235a6</p><section>mdo sde</section><text>shes pas bsdus pa yin/ khrel yod pas bsdus pa yin/ mchog tu dga' bas bsdus pa yin/ dad pas bsdus pa yin/ brtson 'grus kyis bsdus pa yin/</text></item>
<item><p>235a7</p><section>mdo sde</section><text>dran pas bsdus pa yin/ ting nge 'dzin gyis bsdus pa yin/ shes rab kyis bsdus pa yin/ dge ba'i rtsa ba thams cad kyis bsdus pa yin/ theg pa dman pa la 'dod pa </text></item>
<item><p>235a8</p><section>mdo sde</section><text>med pas bsdus pa yin/ rgya chen po la mos pas bsdus pa yin/ sems can la lta bas bsdus pa yin/ sangs rgyas dang / chos dang / dge 'dun gyi rigs mi gcod </text></item>
<item><p>235b1</p><section>mdo sde</section><text>pas bsdus pa yin te/ klu'i bdag po thams cad mkhyen pa'i sems de rnam pa sum bcu rtsa gnyis po de dag gis bsdus na rnam pa'i mchog thams cad dang ldan pa'i sangs rgyas kyi chos </text></item>
<item><p>235b2</p><section>mdo sde</section><text>rnams yongs su 'dzin to/ /klu'i bdag po gzhan yang thams cad mkhyen pa'i sems de tshogs bsags pa rnam pa bcu drug gis thams cad mkhyen pa'i ye shes kyi rjes su 'gro bar 'gyur </text></item>
<item><p>235b3</p><section>mdo sde</section><text>te/ bcu drug gang zhe na/ 'di lta ste/ tshul khrims kyi tshogs bsags pa yin/ thos pa'i tshogs bsags pa yin/ shes rab kyi tshogs bsags pa yin/ de bzhin </text></item>
<item><p>235b4</p><section>mdo sde</section><text>gshegs pa la mchod pa dang / rim gro bya ba'i tshogs bsags pa yin/ dgon pa la gnas pa'i tshogs bsags pa yin/ ji ltar thos pa'i chos ston pa'i tshogs bsags </text></item>
<item><p>235b5</p><section>mdo sde</section><text>pa yin/ tshangs pa'i gnas pa bzhi'i tshogs bsags pa yin/ dga' bar 'gyur ba'i chos kyi tshogs bsags pa yin/ dge ba bcu'i las kyi lam gyi tshogs bsags </text></item>
<item><p>235b6</p><section>mdo sde</section><text>pa yin/ lus dang ngag dang sems kyi rgyan gyi tshogs bsags pa yin/ sbyangs pa'i yon tan dang yo byad bsnyungs pa'i tshogs bsags pa yin/ 'dod pa chung ba dang / chog </text></item>
<item><p>235b7</p><section>mdo sde</section><text>shes pa dang rab tu dben pa'i tshogs bsags pa yin/ phung po gsum pa'i chos kyi rnam grangs kyi yongs su bsngo ba'i tshogs bsags pa yin/ zhi gnas kyi tshogs bsags pa yin/</text></item>
<item><p>235b8</p><section>mdo sde</section><text>lhag mthong gi tshogs bsags pa yin/ dge ba'i rtsa ba thams cad kyi tshogs bsags pa yin te/ klu'i bdag po thams cad mkhyen pa'i sems de tshogs bsags pa rnam pa bcu drug po de dag </text></item>
<item><p>236a1</p><section>mdo sde</section><text>gis thams cad mkhyen pa'i ye shes kyi rjes su 'gro bar 'gyur ro/ /klu'i bdag po gzhan yang thams cad mkhyen pa'i sems de lam log pa dang / lam ngan pa nyi shu rtsa gnyis dang </text></item>
<item><p>236a2</p><section>mdo sde</section><text>bral te rnam par spangs na thams cad mkhyen pa'i ye shes thob par 'gyur te/ nyi shu rtsa gnyis gang zhe na/ 'di lta ste/ nyan thos kyi sems dang bral ba yin/ rang sangs rgyas kyi sems dang </text></item>
<item><p>236a3</p><section>mdo sde</section><text>bral ba yin/ nga rgyal dang bral ba yin/ lhag pa'i nga rgyal dang bral ba yin/ g.yo dang bral ba yin/ 'jig rten gyi gsang tshig kun du 'dzin pa dang bral ba yin/ log par zhugs pa </text></item>
<item><p>236a4</p><section>mdo sde</section><text>dang bral ba yin/ yongs su skyo ba dang bral ba yin/ skrag pa dang bral ba yin/ khengs pa dang rtsod pa dang bral ba yin/ 'dod chags dang / zhe sdang dang / gti mug dang bral ba yin/</text></item>
<item><p>236a5</p><section>mdo sde</section><text>las kyi sgrib pa dang bral ba yin/ chos kyi sgrib pa dang bral ba yin/ bdag la stod pa dang gzhan la smod pa dang bral ba yin/ slob dpon chos 'chab pa dang bral ba yin/ brjed ngas pa'i 'du shes </text></item>
<item><p>236a6</p><section>mdo sde</section><text>dang bral ba yin/ sdig pa'i grogs po dang bral ba yin/ dge ba'i bshes gnyen la 'khu ba dang bral ba yin/ pha rol tu phyin pa drug gi mi mthun pa'i phyogs dang bral ba yin te/ 'di ltar ser </text></item>
<item><p>236a7</p><section>mdo sde</section><text>sna dang / ngan pa'i ngang tshul dang / gnod sems dang le lo dang g.yeng ba dang 'chal ba'i shes rab dang bral ba yin/ chad pa dang rtag pa dang bral ba yin/ thabs mi mkhas pa'i bsdu ba dang bral ba yin/ sdig pa </text></item>
<item><p>236a8</p><section>mdo sde</section><text>thams cad dang bral ba yin te/ klu'i bdag po thams cad mkhyen pa'i sems de lam log pa dang / lam ngan pa nyi shu rtsa gnyis po 'di dag dang bral te/ rnam par spangs na thams cad mkhyen pa'i ye shes thob par 'gyur </text></item>
<item><p>236b1</p><section>mdo sde</section><text>ro/ /klu'i bdag po gzhan yang thams cad mkhyen pa'i sems bskyed pa de rgyal mtshan bcu gnyis kyis mngon par 'phags na bdud thams cad dang / bdud kyi ris thams cad dang / pha rol rgol ba thams cad </text></item>
<item><p>236b2</p><section>mdo sde</section><text>kyis thul bar dka' ba yin te/ bcu gnyis gang zhe na/ tshul khrims kyi rgyal mtshan gyis mngon par 'phags pa yin/ ting nge 'dzin gyi rgyal mtshan gyis mngon par 'phags pa yin/ shes rab kyi rgyal </text></item>
<item><p>236b3</p><section>mdo sde</section><text>mtshan gyis mngon par 'phags pa yin/ rnam par grol ba'i ye shes kyi rgyal mtshan gyis mngon par 'phags pa yin/ snying rje chen po'i rgyal mtshan gyis mngon par 'phags pa yin/</text></item>
<item><p>236b4</p><section>mdo sde</section><text>thabs kyi rgyal mtshan gyis mngon par 'phags pa yin/ stong pa nyid dang mtshan ma med pa dang smon pa med pa'i rgyal mtshan gyis mngon par 'phags pa yin/ srog chags rnams la sems can med pa </text></item>
<item><p>236b5</p><section>mdo sde</section><text>dang / srog med pa dang gang zag med pa'i rgyal mtshan gyis mngon par 'phags pa yin/ rten cing 'brel par 'byung ba khong du chud pas mthar lta ba dang bral ba'i rgyal mtshan gyis mngon par 'phags </text></item>
<item><p>236b6</p><section>mdo sde</section><text>pa yin/ rang gi sems yongs su dag pas sangs rgyas kyis byin gyis brlabs pa'i rgyal mtshan gyis mngon par 'phags pa yin/ thams cad mkhyen pa'i ye shes rlom sems dang / rtog </text></item>
<item><p>236b7</p><section>mdo sde</section><text>pa dang / rnam par rtog pa dang / yongs su rtog pa dang bral ba'i rgyal mtshan gyis mngon par 'phags pa yin/ byang chub kyi sems mi brjed pa'i rgyal mtshan gyis mngon par 'phags </text></item>
<item><p>236b8</p><section>mdo sde</section><text>pa yin te/ klu'i bdag po thams cad mkhyen pa'i sems bskyed pa de rgyal mtshan bcu gnyis po de dag gis mngon par 'phags pa yin/</text></item>
<item><p>237a1</p><section>mdo sde</section><text>'phags na bdud thams cad dang / bdud kyi ris thams cad dang / pha rol rgol ba thams cad kyis thul bar dka' ba yin no/ /klu'i bdag po gzhan yang thams cad mkhyen pa'i sems de'i gnas gnyis </text></item>
<item><p>237a2</p><section>mdo sde</section><text>te/ gnyis gang zhe na/ 'di lta ste/ ji skad smras pa de bzhin byed pa'i gnas dang / dge ba'i rtsa ba thams cad yang dag pa'i byang chub tu yongs su bsngo ba'i gnas te/ gnas ni gnyis po de dag go/ /klu'i bdag po gzhan </text></item>
<item><p>237a3</p><section>mdo sde</section><text>yang thams cad mkhyen pa'i sems de'i chud mi za ba gnyis te/ gnyis gang zhe na/ sems can thams cad la zhe sdang ba med pa'i sems dang / log par zhugs pa rnams la cher snying rje ba ste/ gnyis po de dag go/ /</text></item>
<item><p>237a4</p><section>mdo sde</section><text>klu'i bdag po gzhan yang thams cad mkhyen pa'i sems de'i zung du 'brel ba'i chos gnyis te/ de gnyis dang 'brel na thams cad mkhyen pa pa'i nyan thos dang / rang sangs rgyas thams cad zil gyis non par 'gyur </text></item>
<item><p>237a5</p><section>mdo sde</section><text>te/ gnyis gang zhe na/ thabs dang / shes rab ste/ gnyis po de dag go/ /klu'i bdag po gzhan yang thams cad mkhyen pa'i sems de'i rton pa gnyis te/ gnyis gang zhe na/ sgrub pa rnams la 'gyod pa med pa dang /</text></item>
<item><p>237a6</p><section>mdo sde</section><text>'gyur ba la yid mi ches pa ste/ gnyis po de dag go/ /klu'i bdag po gzhan yang thams cad mkhyen pa'i sems de'i yi ge gnyis te/ gnyis gang zhe na/ nyan thos dang rang sangs rgyas kyi theg pa la 'dod pa med pa </text></item>
<item><p>237a7</p><section>mdo sde</section><text>dang / theg pa chen po la phan yon du mthong ba ste/ gnyis po de dag go/ /klu'i bdag po gzhan yang thams cad mkhyen pa'i sems de'i rgyun chad pa gnyis te/ gnyis gang zhe na/ sgyu dang g.yo'i rgyun chad pa dang / mi drang </text></item>
<item><p>237a8</p><section>mdo sde</section><text>ba'i rgyun chad pa ste/ rgyun chad pa gnyis po de dag go/ /klu'i bdag po gzhan yang thams cad mkhyen pa'i sems de'i sgrib pa gsum ste/ gsum gang zhe na/ lus kyis nyes par spyod pa dang / ngag gis nyes par spyod pa dang /</text></item>
<item><p>237b1</p><section>mdo sde</section><text>yid kyis nyes par spyod pa ste/ gsum po de dag go/ /klu'i bdag po gzhan yang thams cad mkhyen pa'i sems de'i sgrib pa med pa gsum ste/ gsum gang zhe na/ lus kyis legs par spyod pa dang / ngag gis legs </text></item>
<item><p>237b2</p><section>mdo sde</section><text>par spyod pa dang / yid kyis legs par spyod pa ste/ sgrib pa med pa gsum po de dag go/ /klu'i bdag po gzhan yang thams cad mkhyen pa'i sems de'i sgrib pa bzhi ste/ bzhi gang zhe na/ 'di lta ste/ dam pa'i chos spong ba </text></item>
<item><p>237b3</p><section>mdo sde</section><text>dang / bla ma rnams la mi gus pa dang / byang chub sems dpa' la zhe sdang ba dang / bdud kyi las khong du mi chud pa ste/ sgrib pa bzhi po de dag go/ /klu'i bdag po gzhan yang thams cad mkhyen pa'i sems de'i sgrib pa med </text></item>
<item><p>237b4</p><section>mdo sde</section><text>pa bzhi ste/ bzhi gang zhe na/ dam pa'i chos yongs su 'dzin pa dang / bla ma rnams la gus pa dang / byang chub sems dpa' rnams la ston pa ltar phangs par sems pa dang / bdud kyi las khong du chud pa ste/ sgrib pa med </text></item>
<item><p>237b5</p><section>mdo sde</section><text>pa bzhi po de dag go/ /klu'i bdag po gzhan yang thams cad mkhyen pa'i sems de'i rin thang med pa'i chos thob pa lnga ste/ lnga gang zhe na/ rnam par smin pa la mi re bar gtong ba dang / skye ba rnams la mi gnas pa'i tshul </text></item>
<item><p>237b6</p><section>mdo sde</section><text>khrims dang / sems can thams cad mi gtong ba'i snying rje chen po dang / byams pa dang mi byams pa rnams la mi lta bar lus dang srog yongs su gtong ba dang / thob pa dang / bkur sti dang / tshigs su bcad pa mi tshol </text></item>
<item><p>237b7</p><section>mdo sde</section><text>bar chos ston pa ste/ klu'i bdag po thams cad mkhyen pa'i sems de'i rin thang med pa'i chos thob pa lnga po de dag go/ /klu'i bdag po gzhan yang thams cad mkhyen pa'i sems de'i rtul ba lnga ste/ lnga </text></item>
<item><p>237b8</p><section>mdo sde</section><text>gang zhe na/ dge ba'i bshes gnyen la sten pa dang / 'khor ba na yongs su mi skyo ba dang / ye shes la mngon pa'i nga rgyal med pa dang / dus ma yin par rnyed pa rnam par spong ba dang / sangs rgyas kyi ye shes mtha' yas </text></item>
<item><p>238a1</p><section>mdo sde</section><text>pa la zhum pa med pa ste/ klu'i bdag po thams cad mkhyen pa'i sems de'i rtul ba lnga po de dag go/ /klu'i bdag po gzhan yang thams cad mkhyen pa'i sems de'i khyad par du 'phags pa gang dag </text></item>
<item><p>238a2</p><section>mdo sde</section><text>nyan thos dang rang sangs rgyas rnams la med pa lnga ste/ lnga gang zhe na/ nyan thos las rnam par grol ba'i ye shes khyad par du 'phags pa dang / rang sangs rgyas las rnam par grol ba'i ye shes khyad par du </text></item>
<item><p>238a3</p><section>mdo sde</section><text>'phags pa dang / chos thams cad bdag med par shes pas khyad par du 'phags pa dang / sems can thams cad kyi sems kyi spyod pa shes pas khyad par du 'phags pa dang / bag chags kyi mtshams sbyor </text></item>
<item><p>238a4</p><section>mdo sde</section><text>ba yang dag par 'jom pa shes pas khyad par du 'phags pa ste/ khyad par du 'phags pa lnga po de dag go/ /klu'i bdag po gzhan yang thams cad mkhyen pa'i sems de'i mchog tu dga' ba lnga ste/ lnga gang </text></item>
<item><p>238a5</p><section>mdo sde</section><text>zhe na/ ngan 'gro las shin du 'das pas mchog tu dga' ba dang / thams cad mkhyen pa dang nye bar gyur pas mchog tu dga' ba dang / sangs rgyas kyi ye shes yang dag par mthong ba yongs su rdzogs pas </text></item>
<item><p>238a6</p><section>mdo sde</section><text>mchog tu dga' ba dang / tshul khrims la nan tan byed pa la 'gyod pa med pas mchog tu dga' ba dang / sems can gyi don bya ba myong bas mchog tu dga' ba ste/ mchog tu dga' ba lnga po de dag go/ /klu'i </text></item>
<item><p>238a7</p><section>mdo sde</section><text>bdag po gzhan yang thams cad mkhyen pa'i sems de'i stobs lnga ste/ lnga gang zhe na/ nga rgyal bcom pas ye shes kyi stobs dang / thos pa dang ma bral bas shes rab kyi stobs dang / khong khro ba med pas byams </text></item>
<item><p>238a8</p><section>mdo sde</section><text>pa'i stobs dang / mtshan yongs su rdzogs pas bzod pa'i stobs dang / 'khor du bag tsha ba dang / 'jigs pa dang bral bas mi 'jigs pa'i stobs te/ stobs lnga po de dag go/ /klu'i bdag po gzhan yang </text></item>
<item><p>238b1</p><section>mdo sde</section><text>thams cad mkhyen pa'i sems de'i rigs pa gang gis rigs pa ma yin par mi ltung ba'i rigs pa lnga ste/ lnga gang zhe na/ las kyi rnam par smin pa la yid ches pa'i rigs pa dang / rten cing 'brel par 'byung </text></item>
<item><p>238b2</p><section>mdo sde</section><text>ba dang mi 'gal ba'i rigs pa dang / dus dang dus ma yin pa la so sor rtog pa'i rigs pa dang / yang dag par sbyor ba'i rigs pa dang / dge ba'i chos thams cad sgrub pa'i rigs pa ste/ rigs pa lnga po de dag </text></item>
<item><p>238b3</p><section>mdo sde</section><text>go/ /klu'i bdag po gzhan yang thams cad mkhyen pa'i sems kyi shing ljon pa de'i snang ba lnga dang / sa bon lnga dang / rtsa ba lnga dang / sdong po lnga dang / yal ga lnga dang / lo ma lnga dang / me tog lnga dang / 'bras bu lnga'o/ /</text></item>
<item><p>238b4</p><section>mdo sde</section><text>de la de'i snang ba lnga gang zhe na/ nyon mongs pa dang bral ba'i snang ba dang / rang gi sems nges par sems pa'i snang ba dang / shes rab kyi snang ba dang / mig lnga'i snang ba dang / thams cad mkhyen pa'i ye shes kyi </text></item>
<item><p>238b5</p><section>mdo sde</section><text>snang ba ste/ snang ba lnga po de dag go/ /de la sa bon lnga gang zhe na/ bsam pa dang / lhag pa'i bsam pa dang / sems can la lta ba dang / mos pa dang / rgya chen po la mos pa ste/ sa bon lnga po de dag go/ /de la rtsa ba lnga </text></item>
<item><p>238b6</p><section>mdo sde</section><text>gang zhe na/ byams pa chen po dang / snying rje chen po dang / dge ba'i rtsa bas mi ngoms shing dge ba'i rtsa ba thams cad yongs su sngo ba dang / nyes pa brtul bas 'chags pa dang / theg pa gzhan mi 'dod pa ste/ rtsa ba lnga po de </text></item>
<item><p>238b7</p><section>mdo sde</section><text>dag go/ /de la sdong po lnga gang zhe na/ thabs la mkhas pa dang / shes rab kyi pha rol tu phyin pa dang / sems can yongs su smin par byed pa dang / dam pa'i chos yongs su 'dzin pa dang / rjes su chags pa dang / khong </text></item>
<item><p>238b8</p><section>mdo sde</section><text>khro ba dang bral bas btang snyoms pa ste sdong po lnga po de dag go/ /de la yal ga lnga gang zhe na/ sbyin pa dang / tshul khrims dang / bzod pa dang / brtson 'grus dang / bsam gtan te/ yal ga lnga po de dag go/ /de la </text></item>
<item><p>239a1</p><section>mdo sde</section><text>lo ma lnga gang zhe na/ tshul khrims dang / thos pa dang / khyim nas 'byung ba dang / dgon pa la gnas pa dang / 'phags pa'i rigs chog shes pa ste/ lo ma lnga po de dag go/ /de la me tog lnga gang zhe na/ bsod </text></item>
<item><p>239a2</p><section>mdo sde</section><text>nams bsags pas mtshan phun sum tshogs pa dang / sbyin pa sna tshogs bsags pas dpe byad bzang po phun sum tshogs pa dang / sems nges par sems pas byang chub kyi yan lag phun sum tshogs pa dang /</text></item>
<item><p>239a3</p><section>mdo sde</section><text>chos rnam par 'grel pas spobs pa phun sum tshogs pa dang / gzungs rab tu thob pas brjed ngas pa med pa phun sum tshogs pa ste/ me tog lnga po de dag go/ /de la 'bras bu lnga gang zhe na/ 'di lta ste/ slob pa'i 'bras </text></item>
<item><p>239a4</p><section>mdo sde</section><text>bu thob pa dang / mi slob pa'i 'bras bu thob pa dang / rang sangs rgyas kyi 'bras bu thob pa dang / phyir mi ldog pa'i byang chub sems dpa'i sa'i 'bras bu thob pa dang / thams cad mkhyen pa'i ye shes kyi 'bras bu thob </text></item>
<item><p>239a5</p><section>mdo sde</section><text>pa ste/ 'bras bu lnga po de dag go/ /klu'i bdag po thams cad mkhyen pa'i sems kyi shing ljon pa de'i snang ba ni de lta bu'o/ /sa bon ni de lta bu'o/ /rtsa ba ni de lta bu'o/ /sdong po ni de lta bu'o/ /yal ga ni de lta bu'o/ /lo </text></item>
<item><p>239a6</p><section>mdo sde</section><text>ma ni de lta bu'o/ /me tog ni de lta bu'o/ /'bras bu ni de lta bu'o/ /klu'i bdag po de lta bas na byang chub sems dpa' thams cad mkhyen pa'i shing ljon pa 'di lta bu yongs su 'dzin par 'dod pas thams cad mkhyen pa'i sems </text></item>
<item><p>239a7</p><section>mdo sde</section><text>mi brjed par bya ste/ klu'i bdag po gang gis thams cad mkhyen pa'i sems shin du bzung ba des gang dag yongs su zin par ma gyur pa'i yon tan phun sum tshogs pa de dag ngas ma mthong ngo / /klu'i bdag po 'di </text></item>
<item><p>239a8</p><section>mdo sde</section><text>lta ste/ dper na gang gis shing gang gis sa bon bzung bar gyur pa des de'i rtsa ba dang / sdong po dang / yal ga dang / lo ma dang / me tog dang / 'bras bu rnams kyang bzung ba yin no/ /klu'i bdag po de bzhin du gang gis </text></item>
<item><p>239b1</p><section>mdo sde</section><text>thams cad mkhyen pa'i sems shin du bzung ba des byang chub kyi phyogs kyi chos rnams bzung ba yin no/ /klu'i bdag po de lta bas na thams cad mkhyen pa'i ye shes kyi 'byung gnas byang chub sems dpa'i yon tan </text></item>
<item><p>239b2</p><section>mdo sde</section><text>la 'jug pa'i chos kyi sgo'i le'u 'di zung shig /chongs shig /lhogs shig /'khor la yang rgya cher yang dag par rab du shod cig /khyod kyis de ltar bslab par bya'o/ /bcom ldan 'das kyis thams cad mkhyen </text></item>
<item><p>239b3</p><section>mdo sde</section><text>pa'i ye shes kyi 'byung gnas kyi le'u 'di bshad pa na 'khor de las klu bdun khri nyis stong gis bla na med pa yang dag par rdzogs pa'i byang chub tu sems bskyed do/ /dge ba'i rtsa ba bskrun pa'i klu gzhon nu rnams dang /</text></item>
<item><p>239b4</p><section>mdo sde</section><text>klu'i bu mo rnams dang / klu'i rgyal po rnams ni rjes su 'thun pa'i bzod pa rab tu thob par gyur to/ /sngar 'dus pa'i byang chub sems dpa' lnga brgya ni mi skye ba'i chos la bzod pa rab tu thob par gyur to/ /de nas </text></item>
<item><p>239b5</p><section>mdo sde</section><text>klu de dag dang / klu'i bu mo dang / klu'i rgyal po de dag steng gi bar snang la lus mi snang bar 'khod de/ dus kyi rjes su 'brang ba'i sprin chen po byin gyis brlabs nas bcom ldan 'das la mchod pa'i las kyi phyir </text></item>
<item><p>239b6</p><section>mdo sde</section><text>lha'i tsan dan sbrul gyi snying po'i phye ma'i char rab tu phab bo/ /mu tig gi dra bas kyang thams cad dang ldan pa'i yul bying 'dzin khebs par byas so/ /do shal dang zla gam lta bu rnams kyis kyang nam mkha'i ngos thams </text></item>
<item><p>239b7</p><section>mdo sde</section><text>cad mngon par khebs par byas so/ /de nas bcom ldan 'das la klu'i rgyal po ma dros pas 'di skad ces gsol to/ /bcom ldan 'das ji tsam du de bzhin gshegs pas byang chub kyi sems dang / thams </text></item>
<item><p>239b8</p><section>mdo sde</section><text>cad mkhyen pa'i sems dang / yon tan dag dang / rnam pa dang / 'jug pa rab tu bshad pa ni ngo mtshar to/ /bcom ldan 'das byang chub sems dpa' dag rnam par dag pa'i lam gang la zhugs na shin du mthar </text></item>
<item><p>240a1</p><section>mdo sde</section><text>thug pa rab tu thob par 'gyur ba dang / stobs bcu'i stobs nyid dang / mi 'jigs pa bzhi'i 'jigs pa med pa nyid dang / sangs rgyas kyi chos yongs su rdzogs par ma gyur gyi bar du bar skabs su </text></item>
<item><p>240a2</p><section>mdo sde</section><text>zhum pa dang gang bar mi 'gyur ba byang chub sems dpa' rnams kyi rnam par dag pa'i lam byang chub sems dpa'i spyod yul zhes bgyi ba de bzhin gshegs pas bshad du gsol/ de skad ces gsol pa dang / bcom </text></item>
<item><p>240a3</p><section>mdo sde</section><text>ldan 'das kyis klu'i rgyal po ma dros pa la 'di skad ces bka' stsal to/ /klu'i bdag po byang chub sems dpa' rnams kyi rnam par dag pa'i lam ni brgyad po 'di dag ste/ brgyad gang zhe na/ 'di lta ste/ pha rol tu </text></item>
<item><p>240a4</p><section>mdo sde</section><text>phyin pa'i lam dang / bsdu ba'i dngos po'i lam dang / mngon par shes pa'i lam dang / tshad med pa'i lam dang / yan lag brgyad pa'i lam dang / sems can thams cad la sems mnyam pa'i lam dang / rnam par thar </text></item>
<item><p>240a5</p><section>mdo sde</section><text>pa gsum gyi lam dang / mi skye ba'i chos la bzod pa rab tu thob pa'i lam ste/ klu'i bdag po byang chub sems dpa' rnams kyi rnam par dag pa'i lam ni brgyad po de dag go/ /de la pha rol tu phyin pa'i lam ni thams cad </text></item>
<item><p>240a6</p><section>mdo sde</section><text>mkhyen pa nyid du yongs su bsngos pa'o/ /de ci'i phyir zhe na/ thams cad mkhyen pa nyid du yongs su ma bsngos pa'i sbyin pa ni sbyin pa'i pha rol tu phyin pa zhes bya ba'i ming mi 'thob bo/ /de bzhin du tshul khrims dang /</text></item>
<item><p>240a7</p><section>mdo sde</section><text>bzod pa dang / brtson 'grus dang / bsam gtan dang / shes rab thams cad mkhyen pa nyid du yongs su ma bsngos pa ni shes rab kyi pha rol tu phyin pa zhes bya ba'i ming mi 'thob ste/ de'i phyir thams cad mkhyen pa nyid </text></item>
<item><p>240a8</p><section>mdo sde</section><text>du yongs su bsngos pa ni pha rol tu phyin pa'i lam zhes bya'o/ /de la bsdu ba'i dngos po'i lam ni gzhan dag chos la mos par byed pa'o/ /de ci'i phyir zhe na/ klu'i bdag po 'di ltar byang chub sems dpa' des </text></item>
<item><p>240b1</p><section>mdo sde</section><text>sems can gang dag bsdu ba'i dngos po bzhi po dag gis bsdus par gyur pa de dag des chos bstan pa kun du shes par 'gyur te/ de'i phyir gzhan dag chos la mos par byed pa ni bsdu ba'i dngos po'i lam zhes </text></item>
<item><p>240b2</p><section>mdo sde</section><text>bya'o/ /de la mngon par shes pa'i lam ni gang lha'i mig gis sangs rgyas kyi zhing thams cad mthong / sems can shi 'pho dang skye ba yang mthong / sangs rgyas bcom ldan 'das nyan thos kyi dge 'dun dang bcas </text></item>
<item><p>240b3</p><section>mdo sde</section><text>pa yang mthong ngo / /de dag mthong nas kyang rnam pa gang dag yongs su gzung bar bya ba de dag ni yongs su 'dzin/ gang dag yongs su spang bar bya ba de dag ni yongs su spang ngo / /gang lha'i rna bas sangs rgyas bcom ldan </text></item>
<item><p>240b4</p><section>mdo sde</section><text>'das rnams kyis gsungs pa thos so/ /thos nas kyang 'dzin cing chud mi gson to/ /de sems can gzhan dag dang / gang zag gzhan rnams kyi sems kyi rgyu ba yang rab tu shes te/ shes nas kyang so sor ci </text></item>
<item><p>240b5</p><section>mdo sde</section><text>rigs par chos ston to/ /de sngon gyi gnas rjes su dran te/ dran nas kyang sngon byas pa'i dge ba'i rtsa ba chud mi gzon to/ /rdzu 'phrul gyis kyang sangs rgyas kyi zhing mtha' yas pa dag tu 'gro zhing sems can </text></item>
<item><p>240b6</p><section>mdo sde</section><text>gang dag rdzu 'phrul gyis 'dul ba dag kyang rdzu 'phrul gyis 'dul te/ de'i phyir mngon par shes pa'i lam zhes bya'o/ /de la tshad med pa'i lam ni gang sdug pa'i rnam par ltung ba'i tshangs pa rnams dang / gzugs </text></item>
<item><p>240b7</p><section>mdo sde</section><text>na spyod pa'i lha gzhan dag gi sems kyi 'jug pa yang rab tu shes te/ 'di ni byams pa'i sems/ 'di ni snying rje chen po'i sems/ 'di ni dga' ba'i sems/ 'di ni btang snyoms kyi sems so zhes de lta bus </text></item>
<item><p>240b8</p><section>mdo sde</section><text>'dul ba de bzhin du rab tu 'dren te/ de ci'i phyir tshad med pa'i lam zhes bya'o/ /de la yan lag brgyad pa'i lam ni sems can thams cad kyi rjes su song ba dang / nyan thos kyi theg pa'i rjes su song ba dang / rang </text></item>
<item><p>241a1</p><section>mdo sde</section><text>sangs rgyas kyi theg pa'i rjes su song ba dang / theg pa chen po'i rjes su song ba ste/ thams cad kyi rjes su 'gro bas de'i phyir yan lag brgyad pa'i lam zhes bya'o/ /de la sems can thams cad </text></item>
<item><p>241a2</p><section>mdo sde</section><text>la sems mnyam pa'i lam ni 'di'i ni bya'o/ /'di'i ni mi bya'o/ /'di la ni bshad do/ /'di la ni mi bshad do/ /'di ni sbyin gnas so/ /'di ni sbyin gnas ma yin no zhes de rnam par rtog pa la mi spyod de/ sems </text></item>
<item><p>241a3</p><section>mdo sde</section><text>can thams cad la mnyam pa nyid kyi rjes su 'gro bas de'i phyir sems can thams cad la sems mnyam pa'i lam zhes bya'o/ /de la rnam par thar pa gsum gyi lam ni dmigs pa thams cad spang ba'i phyir </text></item>
<item><p>241a4</p><section>mdo sde</section><text>stong pa nyid dang / rtog pa dang / rnam par rtog pa dang / yongs su rtog pa dang / mtshan ma dang / rnam par rtog pa thams cad spang ba'i phyir mtshan ma med pa dang / khams gsum pa la rton pa spang ba'i phyir smon pa </text></item>
<item><p>241a5</p><section>mdo sde</section><text>med pa ste/ de'i phyir rnam par thar pa gsum gyi lam zhes bya'o/ /de la mi skye ba'i chos la bzod pa rab tu thob pa'i lam ni byang chub sems dpa' lung bstan pa rab tu thob pa yin te/ mi skye ba la bzod pa de </text></item>
<item><p>241a6</p><section>mdo sde</section><text>dang ldan par rig nas sangs rgyas bcom ldan 'das rnams byang chub sems dpa' bla na med pa yang dag par rdzogs pa'i byang chub tu lung ston te/ de'i phyir mi skye ba'i chos la bzod pa rab tu thob pa'i lam </text></item>
<item><p>241a7</p><section>mdo sde</section><text>zhes bya'o/ /klu'i bdag po byang chub sems dpa' rnams kyi rnam par dag pa'i lam brgyad po 'di dag ni gcig pu bgrod pa'i lam du yang dag par 'du ba ste/ 'di ltar byang chub sems dpa' grogs </text></item>
<item><p>241a8</p><section>mdo sde</section><text>med par gcig pu gnyis su med par skad cig gcig dang ldan pa'i shes rab kyis byang chub kyi snying por gang thob par bya ba de rjes su 'thob pa'o/ /de bzhin gshegs pa zhes bya ba ci zhe na/ gang 'di chos thams </text></item>
<item><p>241b1</p><section>mdo sde</section><text>cad kyi de bzhin nyid rjes su thob pa ste/ de'i phyir de bzhin gshegs pa zhes bya'o/ /klu'i bdag po byang chub sems dpa' rnams kyi rnam par dag pa'i lam brgyad po 'di dag ni sems can tha dad pa dang sna tshogs </text></item>
<item><p>241b2</p><section>mdo sde</section><text>la sbyor ba rnams la bstan pa ste/ gang 'di mi dmigs pa nye bar bzung nas bstan pa de thams cad ni bstan pa gcig pa'o/ /de la lam de'i rnam par dag pa gang zhe na/ lam 'di ni rdul med pas rdul dang bral ba'o/ /</text></item>
<item><p>241b3</p><section>mdo sde</section><text>lam 'di ni shin du mi 'khrugs pas zhe sdang med pa'o/ /lam 'di ni shes rab kyis snang bas rmongs pa med pa'o/ /lam 'di ni rang bzhin gyis rnam par dag pas kun nas nyon mongs pa can ma yin pa'o/ /lam </text></item>
<item><p>241b4</p><section>mdo sde</section><text>'di ni phyin ci log bzhi las byung ba'i phyir skye ba med pa'o/ /lam 'di ni ngo bo nyid kyis yang dag pa ma yin par mthong bas ngo bo nyid med pa'o/ /lam 'di ni 'dod pa dang / gzugs dang / gzugs med pa </text></item>
<item><p>241b5</p><section>mdo sde</section><text>rnam par shes pas zag pa med pa'o/ /lam 'di ni dmigs pa tha dad pa dang bral bas nye bar zhi ba'o/ /lam 'di ni gar yang mi 'gro zhing gang nas kyang mi 'ong bas 'ong ba dang 'gro ba med pa'o/ /lam 'di ni nyon </text></item>
<item><p>241b6</p><section>mdo sde</section><text>mongs pa thams cad mi gnas pas legs par gnas pa'o/ /lam 'di la ni bdud rnams kyis 'gro ba med pa'o/ /lam 'di ni mu stegs can rnams kyis ma yin no/ /lam 'di la ni mngon pa'i nga rgyal can </text></item>
<item><p>241b7</p><section>mdo sde</section><text>rnams kyi skabs med do/ /lam 'dir ni mi brtson pa rnams 'jug pa ma yin no/ /lam 'di ni dmigs pa can rnams dang shin du ring zhing rnam par ring ngo / /lam 'di ni skyes bu ngan pa rnams kyis rnam par spangs pa'o/ /</text></item>
<item><p>241b8</p><section>mdo sde</section><text>lam 'di ni skyes bu dam pa rnams kyis bsten pa'o/ /lam 'di ni rnal 'byor spyod pa rnams rjes su 'dong ba'o/ /lam 'di ni tshul bzhin la brtson pa rnams kyis bgrod par bde ba'o/ /lam 'di ni yang dag </text></item>
<item><p>242a1</p><section>mdo sde</section><text>par lta ba la yang dag par gnas pa rnams kyi rnal du 'jug pa'o/ /lam 'di ni brtson pa rnams la mi sgrib pas yangs pa'o/ /lam 'di ni yang dag par song ba dang / yang dag par zhugs pa rnams la </text></item>
<item><p>242a2</p><section>mdo sde</section><text>mi sgrib pa'o/ /lam 'di ni 'dod chags dang / zhe sdang dang / gti mug gi nyon mongs pa rnams kyi dri ma med pa'o/ /lam 'di ni shin du kun nas nyon mongs pa can ma yin pas rnam par dag pa ste/ de'i </text></item>
<item><p>242a3</p><section>mdo sde</section><text>phyir rnam par dag pa'i lam zhes bya'o/ /klu'i bdag po gang la la dag rnam par dag pa'i lam 'di la zhugs pa dang / 'jug pa dang / 'jug par 'gyur ba de dag thams cad ni chos kyi dbyings rnam par </text></item>
<item><p>242a4</p><section>mdo sde</section><text>dag par rjes su rtogs so/ /bdag gi dbyings rnam par dag pas chos kyi dbyings rnam par dag par rjes su rtogs so/ /chos kyi dbyings rnam par dag pas sems can gyi khams rnam par dag par rjes su rtogs </text></item>
<item><p>242a5</p><section>mdo sde</section><text>so/ /sems can gyi khams thams cad rnam par dag pas mig gi khams rnam par dag par rjes su rtogs pa nas yid kyi khams kyi bar du rnam par dag par rjes su rtogs so/ /yid kyi khams rnam par </text></item>
<item><p>242a6</p><section>mdo sde</section><text>dag pas 'dod pa dang / gzugs dang / gzugs med pa'i khams rnam par dag par rjes su rtogs so/ /'dod pa dang / gzugs dang / gzugs med pa'i khams rnam par dag pas nam mkha'i </text></item>
<item><p>242a7</p><section>mdo sde</section><text>khams rnam par dag par rjes su rtogs so/ /nam mkha'i khams rnam par dag pas chos thams cad rnam par dag par rjes su rtogs pa/ 'di ltar nam mkha' rnam par dag pa'i rnam par dag pa 'dis </text></item>
<item><p>242a8</p><section>mdo sde</section><text>chos thams cad mnyam mo/ /de ltar na nam mkha' rnam par dag pa dang / chos thams cad rnam par dag pa dang / bdag rnam par dag pa 'di ni gnyis su med de gnyis su dbyer med do/ /gnyis su med pa rnam </text></item>
<item><p>242b1</p><section>mdo sde</section><text>par dag pa 'dis lam de rnam par dag ste/ de'i phyir rnam par dag pa'i lam zhes bya'o/ /de la tshor ba med pas lam de ni tshor ba med pa ste/ tshor ba thams cad kyi rgyun bcad pa'o/ /de la ni mya ngan las 'das pa'i </text></item>
<item><p>242b2</p><section>mdo sde</section><text>tshor ba yang med de/ de'i phyir tshor ba med pa zhes bya'o/ /lam de ni sems dang yid dang rnam par shes pa dang bral bas de la ni chos la sems pa ci yang med de/ de'i phyir rnam par dag pa'i lam zhes bya'o/ /bcom </text></item>
<item><p>242b3</p><section>mdo sde</section><text>ldan 'das kyis rnam par dag pa'i lam bsgom pa'i yon tan gyi le'u 'di bshad pa na yongs su sbyang ba byas pa'i srog chags khri nyis stong gis bzod pa rab tu thob par gyur to/ /de nas bcom ldan 'das la klu'i rgyal </text></item>
<item><p>242b4</p><section>mdo sde</section><text>po ma dros pas 'di skad ces gsol to/ /bcom ldan 'das byang chub sems dpas ji ltar 'phags pa'i lam bsgom par bgyi/ bcom ldan 'das kyis bka' stsal pa/ klu'i bdag po 'di la byang chub sems </text></item>
<item><p>242b5</p><section>mdo sde</section><text>dpa' 'phags pa rnam par dag pa'i lam bsgom par 'dod pas rnam par dag pa'i spyod pa la mkhas par bya ste/ des lus yongs su dag par bya/ ngag dang sems yongs su dag par bya'o/ /de la lus yongs </text></item>
<item><p>242b6</p><section>mdo sde</section><text>su dag pa gang zhe na/ gang rang gi lus stong pa nyid pas sems can thams cad kyi lus stong pa nyid du rjes su rtogs pa dang / rang gi lus dben pas sems can thams cad kyi lus dben pa nyid du rjes su rtogs pa dang /</text></item>
<item><p>242b7</p><section>mdo sde</section><text>rang gi lus bems po pas sems can thams cad kyi lus bems por rjes su rtogs pa dang / rang gi lus g.yo ba med pas sems can thams cad kyi lus g.yo ba med par rjes su rtogs pa dang / rang gi lus </text></item>
<item><p>242b8</p><section>mdo sde</section><text>mig yor dang 'dra bas sems can thams cad kyi lus mig yor lta bur rjes su rtogs pa dang / rang gi lus rnam par dag pas sems can thams cad kyi lus rnam par dag par rjes su rtogs pa ste/ 'di ni </text></item>
<item><p>243a1</p><section>mdo sde</section><text>lus rnam par dag pa zhes bya'o/ /klu'i bdag po gzhan yang lus yongs su dag pa ni lus kyi las la mngon par 'du mi byed par rtog pa ste/ de mngon par 'du byed pa la yang mngon par 'du byed </text></item>
<item><p>243a2</p><section>mdo sde</section><text>par rtog cing mngon par 'du byed pa dang / mngon par 'du mi byed pa yang mnyam par byed/ mngon par 'du mi byed pa dang / mngon par 'du byed pa yang mnyam par byed pa'o/ /la de la lus kyang yongs su shes shing </text></item>
<item><p>243a3</p><section>mdo sde</section><text>lus kyi chos nyid kyang rab tu shes so/ /de la lus kyi chos nyid gang zhe na/ sngon gyi mtha' nas ma skyes pa ni chos nyid do/ /phyi ma'i mthar mi 'pho ba ni chos nyid do/ /da ltar byung ba na mig yor lta bu'i chos nyid de/</text></item>
<item><p>243a4</p><section>mdo sde</section><text>'di ni lus kyi chos nyid ces bya'o/ /gzhan yang lus kyi chos nyid ni rgyu dang rkyen tshogs pa'i chos nyid de/ rgyu dang rkyen gang yin pa de dag kyang sems pa med pa'i phyir stong pa/ g.yo ba med pa/ ngo bo nyid kyis </text></item>
<item><p>243a5</p><section>mdo sde</section><text>dben pa'o/ /klu'i bdag po byang chub sems dpa' lus kyi chos nyid 'di lta bu 'di dag la rtog pa gang yin pa 'di yang lus yongs su dag pa'o/ /gzhan yang lus yongs su dag pa ni ji ltar de bzhin gshegs </text></item>
<item><p>243a6</p><section>mdo sde</section><text>pa'i sku zag pa med cing khams gsum du gtogs pa ma yin pa de bzhin du/ rang gi lus kyang zag pa med cing khams gsum du gtogs pa ma yin par rtog pa ste/ de zag pa med pa'i lus kyi srid par skye ba sgrub </text></item>
<item><p>243a7</p><section>mdo sde</section><text>kyang zag pa med pa yang dag pa'i mtha' de yang mi 'dor ro/ /de zag pa med pa'i lus yongs su grub pa yang ston la/ rang bzhin gyis lus kyi chos thams cad kyi rang bzhin 'di yang mi 'dor ro/ /de de bzhin </text></item>
<item><p>243a8</p><section>mdo sde</section><text>gshegs pa'i sku rnam par dag pas rang gi lus rnam par dag par rtog pa dang / rang gi lus rnam par dag pas sems can thams cad kyi lus rnam par dag par rtog pa 'di yang lus yongs su dag pa'o/ /</text></item>
<item><p>243b1</p><section>mdo sde</section><text>de la ngag yongs su dag pa gang zhe na/ gang 'phags pa rnams dang / gang 'phags pa ma yin pa rnams kyi ngag thams cad ni rnam par dag pa yin na/ sgro btags par na ni byis pa so so'i skye bo rnams ni kun </text></item>
<item><p>243b2</p><section>mdo sde</section><text>nas nyon mongs par 'gyur/ legs par thos pa dang / nyes par thos pa rnams la rjes su chags pa dang / khong khro bar 'gyur ro/ /yang dag par ngag thams cad ni 'dod chags dang bral ba/ zhe sdang dang bral ba/ gti </text></item>
<item><p>243b3</p><section>mdo sde</section><text>mug dang bral ba ste/ de dag la 'dod chags dang / zhe sdang dang / rmongs pa'i yi ge rnams mi 'byung bas de'i phyir ngag thams cad rnam par dag pa zhes bya'o/ /ngag ni gsog ste/ gsog la ni 'dod chags dang /</text></item>
<item><p>243b4</p><section>mdo sde</section><text>zhe sdang dang / gti mug gi nyon mongs pa rnams kyis nyon mongs par 'gyur ba med do/ /ngag ni gzung ba ma yin pa ste/ mig gis gzung bar bya ba ma yin pa nas yid kyi bar gyis gzung bar bya ba ma yin pa'o/ /ngag </text></item>
<item><p>243b5</p><section>mdo sde</section><text>ni rlung dang 'dra ste/ rlung gis 'gyur ba'i tshogs pa med par mi 'byung ngo / /ngag ni brag cha dang 'dra ste/ gang 'phags pa rnams dang / gang 'phags pa ma yin pa rnams kyi ngag ni nang na yang mi gnas phyi rol du </text></item>
<item><p>243b6</p><section>mdo sde</section><text>yang ma yin/ gnyi ga med par yang mi dmigs te/ rnam par rtog pa dang / rnam par dpyod pa gang dag gis ngag 'byung ba'i rnam par rtog pa dang / rnam par dpyod pa de dag kyang mi gnas pa/ gnas pa med pa/</text></item>
<item><p>243b7</p><section>mdo sde</section><text>rnam par rig pa med pa'o/ /klu'i bdag po de lta bas na/ de bzhin gshegs pa'i gsung 'byung ba gang yin pa dang / gzhan sems can rnams kyi ngag gang yin pa de thams cad kyang med pa/ gsog /brdzun pa/ slu ba'i chos </text></item>
<item><p>243b8</p><section>mdo sde</section><text>can no/ /gsol pa/ bcom ldan 'das de bzhin gshegs pa yang dag par gsung ba ma lags sam/ bka' stsal pa/ klu'i bdag po de de bzhin te/ de bzhin gshegs pa ni yang dag par gsung ba'o/ /de ci'i phyir </text></item>
<item><p>244a1</p><section>mdo sde</section><text>zhe na/ de bzhin gshegs pas 'dus byas thams cad ni ma byung bar mkhyen te/ ji ltar mkhyen pa de bzhin du de ston to/ /don 'dus na de bzhin gshegs pa yang dag pa gsung ba'o/ /klu'i bdag po </text></item>
<item><p>244a2</p><section>mdo sde</section><text>de bzhin gshegs pa'i gsung yi ge la dpyod pa gang yin pa'i yi ge de dag la sems can thams cad kyang dpyod do/ de bas na sems can thams cad ni chos kyi 'khor lo skor yang chos kyi ngo bo nyid mi shes so/ /</text></item>
<item><p>244a3</p><section>mdo sde</section><text>de'i phyir de dag yi ge la dpyod pa ni de byed pa'i sdug bsngal yang dag par zad par bya ba'i phyir 'byung ba ma yin no/ /klu'i bdag po de ltar na byis pa so so'i skye bo thams cad ni sgra thams cad la mngon par zhen to/ /</text></item>
<item><p>244a4</p><section>mdo sde</section><text>de dag ni tha snyad thams cad la yang nyon mongs pa rnams dang ma 'dres pa'i ngag 'byung ngo / /de dag nyon mongs kyang kun nas nyon mongs par 'gyur ba ni ma yin no/ /ngag la dpyod cing rnam par byang bar byed kyang chos </text></item>
<item><p>244a5</p><section>mdo sde</section><text>nyid kyi rang bzhin gyis rnam par dag par 'gyur ba ma yin te/ klu'i bdag po 'di ni ngag yongs su dag pa zhes bya'o/ /de la sems yongs su dag pa gang zhe na/ sems kyi rang bzhin ni kun nas nyon mongs par bya bar </text></item>
<item><p>244a6</p><section>mdo sde</section><text>mi nus so/ /de ci'i phyir zhe na/ sems ni rang bzhin gyis 'od gsal yang de ni blo bur gyis nyon mongs pa dang / nye ba'i nyon mongs pa rnams kyis nye bar nyon mongs so/ /de la byang chub sems dpa' ni blo bur gyi nye </text></item>
<item><p>244a7</p><section>mdo sde</section><text>bar nyon mongs pa rnams kyi skabs mi 'byed de/ de rang bzhin gyis shin du rnam par dag pa'i sems kyi las gang gis dge ba'i rtsa ba de dag sogs pa'i sems de yang sems kyi rang bzhin nyid du rab tu shes so/ /</text></item>
<item><p>244a8</p><section>mdo sde</section><text>sems kyi las gang gis sems can thams cad la byams pas khyab par byed pa'i sems de yang sems dang mnyam pa nyid du rab tu shes so/ /sems kyi las gang gis dge ba'i rtsa ba thams cad byang chub tu </text></item>
<item><p>244b1</p><section>mdo sde</section><text>yongs su sngo ba'i sems de yang byang chub dang mnyam pa nyid du rab tu shes so/ /de ltar sems yongs su dag pa 'dod chags la spyod pa thams cad dang lhan cig gnas kyang 'dod chags kyi dri mas kun du gos par mi 'gyur </text></item>
<item><p>244b2</p><section>mdo sde</section><text>ro/ /de bzhin du zhe sdang la spyod pa dang / gti mug la spyod pa dang / cha mnyam pa la spyod pa'i sems can rnams dang lhan cig gnas shing 'dug kyang de dag gi dri mas kun du gos par mi 'gyur ro/ /de ltar sems </text></item>
<item><p>244b3</p><section>mdo sde</section><text>yongs su dag pa de 'dod pa'i khams su skye ste/ gzugs na spyod pa'i tshangs pa rab tu zhi ba'i spyod lam can rnams dang lhan cig gnas shing 'dug kyang de dag gis zil gyis gnon mi nus kyi/ byang chub </text></item>
<item><p>244b4</p><section>mdo sde</section><text>sems dpa' de nyid kyis lha de dag zil gyis gnon to/ /de ltar sems yongs su dag pa de gzugs kyi khams su skyes la 'dod pa'i khams kyi sems can rnams dang lhan cig tu gnas shing 'dug kyang </text></item>
<item><p>244b5</p><section>mdo sde</section><text>yongs su skyo ba mi skyed cing bdag brjod pas sems can de dag la brnyas pa'i sems mi skyed do/ /de ltar sems yongs su dag pa de ting nge 'dzin dang snyoms par 'jug pa thams cad la snyoms par </text></item>
<item><p>244b6</p><section>mdo sde</section><text>zhugs kyang de ting nge 'dzin dang snyoms par 'jug pa de dag gi dbang gis mi skye'o/ /de ci'i phyir zhe na/ klu'i bdag po 'di ltar byang chub sems dpar de'i sems nges par sems pa thabs mkhas pas mngon </text></item>
<item><p>244b7</p><section>mdo sde</section><text>par sgrub pa'i phyir ro/ /klu'i bdag po de ltar byang chub sems dpa' rnam par dag pa'i lam 'di la sgom pa rnam par dag pa'i spyod pa la mkhas pa yin no/ /klu'i bdag po dngos po sgom pas lam sgom </text></item>
<item><p>244b8</p><section>mdo sde</section><text>pa ma yin/ dngos po rnam par 'jig pas lam sgom pa ma yin/ dngos po khas len pa ma yin/ dngos po khas mi len pas lam sgom pa ma yin/ dngos po srid pas ma yin/ dngos po mi srid pas </text></item>
<item><p>245a1</p><section>mdo sde</section><text>lam sgom pa ma yin/ dngos po skye bas ma yin/ dngos po 'gag pas lam sgom pa ma yin/ dngos po 'dzin pas ma yin/ dngos po 'dor bas lam sgom pa ma yin/ bdag tu ma </text></item>
<item><p>245a2</p><section>mdo sde</section><text>yin/ bdag med par ma yin/ sems can du ma yin/ srog tu ma yin/ gso bar ma yin/ skyes bur ma yin/ gang zag tu ma yin/ shed las skyes su ma yin/ shed bu sgom pas lam sgom pa ma </text></item>
<item><p>245a3</p><section>mdo sde</section><text>yin/ phung po mi rtag par sgom pas lam sgom pa ma yin/ phung po sdug bsngal bar sgom pas ma yin/ phung po bdag med par sgom pas ma yin/ phung po zhi bar sgom pas ma yin/ phung po 'dod </text></item>
<item><p>245a4</p><section>mdo sde</section><text>chags dang bral bar sgom pas lam sgom pa ma yin/ phung po sgyu ma lta bur sgom pas lam sgom pa ma yin/ phung po rmi lam lta bur sgom pas ma yin/ phung po mig yor lta bur sgom pas ma yin/</text></item>
<item><p>245a5</p><section>mdo sde</section><text>phung po brag cha lta bur sgom pas ma yin/ phung po stong pa nyid du sgom pas lam sgom pa ma yin/ phung po mtshan ma med par sgom pas lam sgom pa ma yin/ phung po smon pa med par sgom pas lam sgom </text></item>
<item><p>245a6</p><section>mdo sde</section><text>pa ma yin no/ /de ci'i phyir zhe na/ 'di ltar gang stong pa de ni dngos po ma yin/ dngos po med pa ma yin no/ /gang mtshan ma med pa dang / smon pa med pa de ni dngos po ma yin/ dngos po med pa ma yin te/</text></item>
<item><p>245a7</p><section>mdo sde</section><text>'di ni lam sgom pa zhes bya'o/ /phung pa dang / khams dang / skye mched sgom pas lam sgom pa ma yin/ ma rig pa la 'dod chags dang bral bar sgom pas lam sgom pa ma yin pa nas rga shi'i bar la 'dod </text></item>
<item><p>245a8</p><section>mdo sde</section><text>chags dang bral bar sgom pas lam sgom pa ma yin no/ /de bzhin du 'jig rten pa dang / 'jig rten las 'das pa dang / 'dus byas dang / 'dus ma byas dang / zag pa dang bcas pa dang / zag pa med </text></item>
<item><p>245b1</p><section>mdo sde</section><text>pa dang / kha na ma tho ba dang bcas pa dang / kha na ma tho ba med pa sgom pas lam sgom pa ma yin te/ klu'i bdag po gang chos thams cad dngos por yang mi byed/ dngos po med par yang mi byed pa 'di ni lam </text></item>
<item><p>245b2</p><section>mdo sde</section><text>sgom pa zhes bya'o/ /chos thams cad la mi gnas par sgom pa dang / blang ba med pa dang dor ba med par sgom pa 'di ni lam sgom pa zhes bya'o/ /bcom ldan 'das kyis rnam par dag pa'i lam sgom pa'i yon tan </text></item>
<item><p>245b3</p><section>mdo sde</section><text>gyi le'u 'di bshad pa'i tshe 'khor gyi dkyil 'khor de las srog chags dgu khri nyis stong chos rnams la chos kyi mig rdul med cing dri ma dang bral ba rnam par dag go/ /srog chags khri nyis stong ni rjes su 'thun pa'i </text></item>
<item><p>245b4</p><section>mdo sde</section><text>bzod pa rab tu thob par gyur to/ /srog chags bdun stong ni mi skye ba'i chos la bzod pa rab tu thob par gyur te/ de dag thams cad kyis mgrin gcig tu 'di skad ces smras so/ /bcom ldan 'das rigs </text></item>
<item><p>245b5</p><section>mdo sde</section><text>kyi bu 'am/ rigs kyi bu mo gang dag gis rnam par dag pa'i lam sgom pa 'di mnyan te thos nas mi dngang zhing khong du chud par byed la 'dzin pa de dag ni de bzhin gshegs pa'i bla na med pa yang dag par rdzogs pa'i </text></item>
<item><p>245b6</p><section>mdo sde</section><text>byang chub 'dzin par 'gyur ro/ /de dag ni de bzhin gshegs pas bskor ba'i chos kyi 'khor lo rjes su skor bar 'gyur ro/ /de dag ni de bzhin gshegs pa'i dam pa'i chos dkon mchog rjes su srung bar </text></item>
<item><p>245b7</p><section>mdo sde</section><text>'gyur ro/ /de dag ni seng ge'i khri la 'dug cing ji ltar de bzhin gshegs pa dgra bcom pa yang dag par rdzogs pa'i sangs rgyas kyis de ltar bsgrags pa de bzhin du seng ge'i sgra sgrogs par 'gyur </text></item>
<item><p>245b8</p><section>mdo sde</section><text>ro/ /de dag ni bdud kyi dkyil 'khor pham par byed par 'gyur ro/ /de dag ni pha rol rgol ba thams cad tshar chod par 'gyur ro/ /de dag ni chos kyi tog sgreng bar 'gyur ro/ /de dag ni chos kyi </text></item>
<item><p>246a1</p><section>mdo sde</section><text>sgron ma 'bar bar byed par 'gyur ro/ / de dag ni chos kyi dung rab tu 'bud par 'gyur ro/ /de dag ni chos kyi rnga rdung bar 'gyur ro/ /de dag ni chos kyi char 'bebs par 'gyur ro/ /de nas bcom ldan </text></item>
<item><p>246a2</p><section>mdo sde</section><text>'das kyis klu de dag dang / 'khor bzhi po de dag gis legs par smras pa la rjes su yi rang ba mdzad nas/ klu'i rgyal po ma dros pa la tshigs su bcad de bka' stsal pa/ dngos por 'du shes gang gis kyang / /</text></item>
<item><p>246a3</p><section>mdo sde</section><text>lam bsgom nus pa ma yin te/ /lam 'di la ni 'di lta bur/ /dngos por 'du shes yod ma yin/ /dngos po dngos por byed pas min/ /dngos med dngos po med byed pas/ /nam mkha' rnam dag gang 'dra </text></item>
<item><p>246a4</p><section>mdo sde</section><text>ba'i/ /lam bsgom nus pa ma yin no/ /gang zhig lam ni dngos byed min/ /dngos med dngos po med byed min/ /dngos dang dngos med bral ba de/ /mchog gi lam ni sgom pa'o/ /bdag tu lam sgom ma </text></item>
<item><p>246a5</p><section>mdo sde</section><text>yin la/ /bdag med sgom pas ma yin te/ /'di ltar gnyis su med pa'i lam/ /grub cing bde ba bla na med/ /de bzhin srog dang gso ba dang / /gang zag med pa'i lam 'di ni/ /srog med rab tu gnas pa </text></item>
<item><p>246a6</p><section>mdo sde</section><text>med/ /stong pa nyid la gnas nas su/ /gang dag la la lam sgom pa/ /de dag 'phags pa'i lam las ring / /de dag lam smon ma yin no/ /stong pa nyid la lam med de/ /lam sgom pa yang yod ma </text></item>
<item><p>246a7</p><section>mdo sde</section><text>yin/ /de ltar mtshan nyid gcig pa ni/ /mtha' 'das stong pa stong pa nyid/ /skye ba'i mtshan nyid lam ma yin/ /mtshan nyid med pa'ang de ma yin/ /gang zhig ma skyes mi 'gog pa/ /de ni lam sgom </text></item>
<item><p>246a8</p><section>mdo sde</section><text>yin par gsungs/ /phung po lnga ni sgyu ma ltar/ /gang gis 'du shes 'jug pa dang / /dngos por 'dzin pa'i 'du shes can/ /lam la sgom pa ga la yin/ /lam 'di 'jig rten 'das pa ste/ /'di la phung po </text></item>
<item><p>246b1</p><section>mdo sde</section><text>dngos med na/ /phung po rnam par 'jig pa'i phyir/ /sgom par nus pa ma yin no/ /phung po'i de bzhin nyid de ni/ /de bzhin nyid du rab tu bstan/ /de bzhin kho na de la ni/ /gzhan du 'gyur ba mi dmigs so/ /de </text></item>
<item><p>246b2</p><section>mdo sde</section><text>bzhin nyid ni lam sgom min/ /de la yod dang med pa mnyam/ /de bzhin nyid la de bzhin shes/ /de ni lam la sgom pa yin/ /chos rnams kun ni de bzhin nyid/ /ngas ni de ltar sangs rgyas te/ /de nyid rtogs par bya </text></item>
<item><p>246b3</p><section>mdo sde</section><text>ba'i phyir/ /lam la sgom par byed pa yin/ /gang zhig lam ni mi shes bzhin/ /lhag par byed la'ang ma zhugs pa/ /sangs rgyas chos rnams tshol ba na/ /de la thogs pa 'byung bar 'gyur/ /ngas ni ji ltar </text></item>
<item><p>246b4</p><section>mdo sde</section><text>lam bsgoms shing / /ji lta bur ni reg pa ltar/ /de bzhin nyid la gnas nas su/ /de ltar de ni bshad par bya/ /theg pa dman pa 'byung ba'i phyir/ /lam 'di tshad dang bcas pa yin/ /theg pa chen po 'byung </text></item>
<item><p>246b5</p><section>mdo sde</section><text>ba'i phyir/ /'di ni lam gyi dam pa yin/ /gang dag la la lam thob la/ /thob nas rgyun 'chad mi byed pa/ /de dang de dag lam thob ste/ /lam bsgom pa ni sgom par byed/ /mnyam ste mi mnyam med pa'i </text></item>
<item><p>246b6</p><section>mdo sde</section><text>lam/ /rnal du 'dug cing drang shes pa/ /ngan pa'i lam kun rnam spangs nas/ /byang chub rjes su thob par byed/ /ji ltar klu ye rgyal po khyod/ /rang gi gnas na 'dug byed cing / /gnas nas g.yos pa </text></item>
<item><p>246b7</p><section>mdo sde</section><text>med par yang / /rgya mtsho 'di ni gang bar byed/ /de ltar sems can chen po dag /lam bsgom pa ni bsgoms nas su/ /chos kyi dbyings las ma g.yos par/ /ye shes rgya mtsho 'gengs par byed/ /ji ltar </text></item>
<item><p>246b8</p><section>mdo sde</section><text>klu yi rgyal po khyod/ /sa rnams 'di dag thams cad la/ /chu'i rgyun gyis ngoms byed kyang / /de ni nang na gnas pa med/ /de ltar sems can chen po dag /bsgom pa 'di la bsgoms nas ni/ /sems can chos </text></item>
<item><p>247a1</p><section>mdo sde</section><text>kyis tshim byed kyang / /nang na gnas pa ma yin no/ /ji ltar klu'i rgyal po khyod/ /pha rol gnon pas gdung ba med/ /de ltar dpa' bo lam thob pa/ /nyon mongs pas ni gdung ba med/ /sems can </text></item>
<item><p>247a2</p><section>mdo sde</section><text>gang dag lta gnas shing / /log pa'i lam du ltung ba dag /lam 'di la ni rab gnas na/ /de dag mya ngan 'da' bar 'gyur/ /lam 'di la ni gnas nas su/ /byang chub sems dpa' grags chen po/ /bdud sdig </text></item>
<item><p>247a3</p><section>mdo sde</section><text>can dang de bzhin du/ /pha rol mu stegs can rnams 'dul/ /gang tshe lam ni thob gyur pa/ /de tshe g.yo ba med par 'gyur/ /'jig rten chos rnams zil mnan nas/ /pad ma lta bur rab tu spyod/ /byang chub sems </text></item>
<item><p>247a4</p><section>mdo sde</section><text>las ma nyams shing / /lam 'di la ni mnyam bzhag pa/ /sems can gzhan rnams stong dag kyang / /byang chub la ni rab tu 'dzud/ /lam 'di la ni rab gnas pa/ /mngon par shes pa lnga thob nas/ /rdzu 'phrul </text></item>
<item><p>247a5</p><section>mdo sde</section><text>thams cad rnam sprul zhing / /srog chags rnams la chos ston to/ /de dag lus dang ngag dang yid/ /thams cad du ni yongs dag cing / /bsam gyis mi khyab sems can khams/ /'phags pa'i lam la rab tu </text></item>
<item><p>247a6</p><section>mdo sde</section><text>'dzud/ /dmigs pa med pa'i bzod pa gang / /rig rtogs khong du chud rtogs pa/ /de bzhin gshegs kyi rtogs thob nas/ /srog chags rnams la chos ston to/ /'jig rten 'di 'gro gang yin pa/ /de bzhin </text></item>
<item><p>247a7</p><section>mdo sde</section><text>gshegs 'gro de yin te/ /de dag khong du chud rtogs na/ /de dag 'gro ba med par 'gyur/ /sems can kun gyi 'gro gang yin/ /de dag 'gro ba nges 'gro zhing / /sangs rgyas chos 'dir bslabs nas su/ /</text></item>
<item><p>247a8</p><section>mdo sde</section><text>sgyu ma'i chos kyis rnam par sprul/ /ji ltar lam ni 'di sgom zhing / /gang dag lam la sgom byed pa/ /de dag sngags dang yon tan rnams/ /'dren pa dag ni kun gyis gsungs/ /de dag gi ni yon tan mtha'/ /</text></item>
<item><p>247b1</p><section>mdo sde</section><text>brgya lam na yang rtogs mi nus/ /gang dag lam ni 'di sgom pa/ /de dag dngos po med la gnas/ /gang dag mi skye mi 'byung ba'i/ /lam 'di la ni rab zhugs pa/ /de la dmigs can thams cad dang / /bdud </text></item>
<item><p>247b2</p><section>mdo sde</section><text>kyis gting dpogs ma yin no/ /de dag gus bcas dran pa dang / /blo gros rtogs dang gzungs rnams dang / /spobs pa thob cing tshul khrims dang / /thos dang gtong bas rnam par 'phel/ /gang dag lam ni 'di sgom </text></item>
<item><p>247b3</p><section>mdo sde</section><text>pa/ /lus dag cing ni ngag dag la/ /sems dag shin du sbyangs pa rnams/ /rab dag shin du rnam par dag /gang dag lam ni 'di sgom pa/ /'phags pa'i rtogs pa rjes 'thob cing / /zab mo'i tshul la mkhas </text></item>
<item><p>247b4</p><section>mdo sde</section><text>pa ste/ /chags med ye shes 'khrul pa med/ /gang dag 'das pa'i sangs rgyas dang / /gang dag ma 'ongs da ltar byung / /rdzogs pa'i sangs rgyas gang ji snyed/ /lam thob pas ni mchod pa yin/ /mdo sde 'di </text></item>
<item><p>247b5</p><section>mdo sde</section><text>la gang dga' ba/ /sems can de snyed legs par rnyed/ /de bzhin gshegs pa shin du mthong / /de dag dam chos rab tu thos/ /de nas bcom ldan 'das kyis chos bstan pas klu'i rgyal po ma dros pa/</text></item>
<item><p>247b6</p><section>mdo sde</section><text>tshim zhing mgu la yi rangs shing rab tu dga' ste/ dga' ba dang yid bde ba skyes nas bcom ldan 'das la 'di skad ces gsol to/ /bcom ldan 'das dge slong gi dge 'dun dang / mngon par 'tshal ba mngon </text></item>
<item><p>247b7</p><section>mdo sde</section><text>par 'tshal ba'i byang chub sems dpa' sems dpa' chen po rnams dang thabs gcig tu dgung zla gsum bdag gi gnas ma dros par bzhugs par bcom ldan 'das kyis gnang bar mdzad du gsol/ bdag </text></item>
<item><p>247b8</p><section>mdo sde</section><text>gis rngo ci thog tu kun du spyad pas bcom ldan 'das la bsnyen bkur 'tshal lo/ /de ci'i slad du zhe na/ bcom ldan 'das gang bdag gis 'di lta bu'i chos thos pa ni bdag gis de bzhin gshegs pa la slar </text></item>
<item><p>248a1</p><section>mdo sde</section><text>bgyi ba'i rngo mi thog go/ /de bzhin gshegs pa la mchod pa des bdag slad kyis kyang 'di 'dra ba'i chos thos pa dang 'bral bar mi 'gyur bar bcom ldan 'das bdag la thugs brtse ba'i slad du gnang </text></item>
<item><p>248a2</p><section>mdo sde</section><text>bar mdzad du gsol/ de la bcom ldan 'das kyis ma gnang ngo / /zla ba gnyis gsol te yang de bzhin du bcom ldan 'das kyis ma gnang ngo / /zla ba phyed gsol pa dang / thugs brtse ba'i slad du bcom </text></item>
<item><p>248a3</p><section>mdo sde</section><text>ldan 'das kyis de la cang mi gsung bas gnang ba mdzad do/ /de nas klu'i rgyal po ma dros pas bcom ldan 'das kyis cang mi gsung bas gnang bar rig nas tshim zhing mgu la yi rangs shing rab tu dga' ste/</text></item>
<item><p>248a4</p><section>mdo sde</section><text>dga' ba dang yid bde ba skyes nas gnyen dang 'khor du bcas pas bcom ldan 'das kyi zhabs la phyag 'tshal nas/ bcom ldan 'das kyi drung nas song ste sprin bsdus 'brug bsgrags nas 'dzam bu'i gling du char pa'i </text></item>
<item><p>248a5</p><section>mdo sde</section><text>rgyun mngon par phab ste rang gi gnas su phyin to/ /de nas klu'i rgyal po ma dros pas bu thu bo legs sbyin zhes bya ba la bos nas/ legs yid dang / legs gnas dang / zhi ba ldan dang / dbang po zhi dang / rnam par </text></item>
<item><p>248a6</p><section>mdo sde</section><text>'phrul dang / gzi brjid che dang / gzi brjid dpag med dang / dpag med 'dzin dang / yon tan dpag med 'dzin dang / kun nas kha dog dang / gzi brjid mchog dang / nor mi zad dang / bzod ldan la sogs </text></item>
<item><p>248a7</p><section>mdo sde</section><text>pa bu lnga brgya theg pa chen po la yang dag par zhugs pa thams cad la bsgo ba/ gzhon nu khyod shes par gyis shig /kho bos de bzhin gshegs pa dge slong gi dge 'dun dang / mngon par shes pa mngon par shes </text></item>
<item><p>248a8</p><section>mdo sde</section><text>pa'i byang chub sems dpa' sems dpa' chen po rnams dang thabs gcig tu zla phyed spyan drangs nas bcom ldan 'das kyis kho bo la thugs brtse ba'i phyir gnang ngo / /de la khyed thams cad lhan cig 'dus pa klu'i rtse ba dang /</text></item>
<item><p>248b1</p><section>mdo sde</section><text>klu'i dga' ba dang / klu'i dbyibs spongs shig /'dod pa la rtse ba dang / gzugs dang / sgra dang / dri dang / ro dang / reg pa la mngon par chags pa spongs la de bzhin gshegs pa la mchod pa la rab tu 'dun par </text></item>
<item><p>248b2</p><section>mdo sde</section><text>bya'o/ /dran pa dang / shes bzhin dang / bag yod pa la gnas par gyis la bcom ldan 'das la bsnyen bkur gyis shig /de ci'i phyir zhe na/ bcom ldan 'das de ni bag mnga' ba'o/ /'khor kyang bag </text></item>
<item><p>248b3</p><section>mdo sde</section><text>yod pa'o/ /cang mkhyen pa'o/ /'khor kyang cang shes pa'o/ /zhi ba'o/ /'khor kyang zhi ba'o/ /dul ba'o/ /'khor kyang dul ba'o/ /de la khyed zla ba phyed kyi bar du chung ma'i 'khor gyi nang du ma 'jug shig /</text></item>
<item><p>248b4</p><section>mdo sde</section><text>'dod pa'i rnam par rtog pa mi skyed cing rnam par rtog par mi bya'o/ /gnod sems kyi rnam par rtog pa mi skyed cing rnam par rtog par mi bya'o/ /'tshe ba'i rnam par rtog pa mi bskyed cing rnam par rtog </text></item>
<item><p>248b5</p><section>mdo sde</section><text>par mi bya'o/ /gzhan yang bcom ldan 'das la chos nyan pa lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma </text></item>
<item><p>248b6</p><section>mdo sde</section><text>yin pa dag kyang 'ong gis/ de la khyed kyis ji ltar kho bo sma bab par mi 'gyur ba de lta bu'i gnas dang bkod pa ston cig /de ltar bcom ldan 'das la mchod pa byas na 'khor yi rangs par 'gyur ro/ /de nas </text></item>
<item><p>248b7</p><section>mdo sde</section><text>klu'i rgyal po ma dros pas nang mi rnams la bsgo nas bcom ldan 'das la mchod pa'i las kyi phyir gangs kyi ri'i rgyal po dang mtsho chen po ma dros pa gnyis kyi bar du 'khor kyi khyams mtha' dpag tshad bdun </text></item>
<item><p>248b8</p><section>mdo sde</section><text>brgya pa bai dUr+ya sngon po dag pa dang / 'dzam bu'i klung gi gser gyis spras pa rdo rje sna tshogs rnam par bkra ba mngon par sprul to/ /'khor gyi khyams der rin po che'i shing ljon pa brgyad khri bzhi stong rin po che </text></item>
<item><p>249a1</p><section>mdo sde</section><text>thams cad kyis legs par brgyan pa/ me tog dang / 'bras bu thams cad dang ldan pa dag sprul to/ /rin po che'i shing ljon pa brgyad khri bzhi stong re re la yang lo ma rin po che thams cad kyis </text></item>
<item><p>249a2</p><section>mdo sde</section><text>legs par brgyan pa/ mu tig dmar po'i do shal spyangs pa stong stong sprul to/ /'khor gyi khyams der khang bzangs rin po che thams cad kyis legs par brgyan pa/ gdugs dang / rgyal mtshan dang /</text></item>
<item><p>249a3</p><section>mdo sde</section><text>ba dan sgreng ba stong sprul te/ khang bzangs de dag thams cad du yang seng ge'i khri lha'i ras bcos ma zung bye ba phrag du ma bting ba rtsa ba gser la rin po che thams cad kyis spras pa brgyad khri bzhi stong bzhag go/ /</text></item>
<item><p>249a4</p><section>mdo sde</section><text>khang bzangs thams cad du yang klu'i bu mo stong stong bkod de/ thams cad me tog dang / bdug pa dang / spos dang / phreng ba dang / byug pa dang / phye ma dang / gos dang / gdugs dang / rgyal mtshan dang / ba </text></item>
<item><p>249a5</p><section>mdo sde</section><text>dan thogs pa sha stag go/ /steng gi bar snang yang rin po che'i dra ba'i gdugs kyis mngon par khebs par byas so/ /rin po che'i dra ba'i gdugs thams cad las kyang kha dog du ma kha dog sna tshogs kyi gos dang /</text></item>
<item><p>249a6</p><section>mdo sde</section><text>gdugs dang / rgyal mtshan dang / ba dan phal po che brgyad stong mngon par spyangs so/ /ba dan thams cad la yang rin po che'i dril bu g.yer ka'i dra bas brgyus te/ de dag rlung gis bskyod na snyan pa yid du </text></item>
<item><p>249a7</p><section>mdo sde</section><text>'ong ba'i sgra 'byung ngo / /zhal zas ro brgya dang ldan pa yang bshams so/ /de nas klu'i rgyal po ma dros pas 'di lta bu'i bkod pa 'di dag byas nas de'i nub mo 'das pa dang / nye du dang / 'khor du bcas pa thal </text></item>
<item><p>249a8</p><section>mdo sde</section><text>mo sbyar nas bcom ldan 'das la dus sbron cing bskul ba'i phyir tshigs su bcad de gsol pa/ ye shes 'byung gnas ye shes 'byor pa'i mdzod/ /ye shes mtha' yas mkhyen pa khyod la gsol/ /ye shes </text></item>
<item><p>249b1</p><section>mdo sde</section><text>che ba gang du'ang chags mi mnga'/ /ye shes stobs mchog mnga' ba gshegs su gsol/ /phyogs bcu'i srog chags mang po thams cad kyi/ /sems kyi spyod pa mkhyen pa'i thub chen po/ /bdag gis gang zag </text></item>
<item><p>249b2</p><section>mdo sde</section><text>mchog ni spyan drangs pa/ /drang srong chen po khyod la bdag dus skul/ /bzhed nyung chog mkhyen gso sla dgang sla ba/ /shin du mkhyen cing sdug bsngal rnams las 'grol/ /don med mi gsung spyod pa'i cho ga mkhyen/ /</text></item>
<item><p>249b3</p><section>mdo sde</section><text>bcom ldan phung po mi mnga' dus 'di lags/ /kun du grags pa yon tan ye shes 'phags/ /ma bskul rtag tu byams thugs bshes gnyen mdzad/ /thub pa dag cing rnam dag nam mkha' bzhin/ /'dren pa </text></item>
<item><p>249b4</p><section>mdo sde</section><text>bshos sbyar lags te dus 'di lags/ /bsnyengs pa mi mnga' stobs bcu shugs mnga' ba/ /bcwa brgyad sangs rgyas chos rnams rab tu rdzogs/ /spyi gtsug bltar mi gda' ba thugs rje 'phags/ /mgon </text></item>
<item><p>249b5</p><section>mdo sde</section><text>po tshogs dang thabs gcig gshegs su gsol/ /gzugs ni gzugs mchog mtshan gyis shin du brgyan/ /sku ni dpe byad bzang pos mdzes par spras/ /phan pa'i chos ston mchog tu dga' mdzad pa/</text></item>
<item><p>249b6</p><section>mdo sde</section><text>bcom ldan thub chen dus de 'di lags so/ /tshangs pa'i dbyangs dang dbyangs snyan 'jam pa'i dbyangs/ /ka la ping ka 'jam dbyangs seng ge gnon/ /thams cad dbyangs mchog srid 'khod tshim mdzad pa/ /</text></item>
<item><p>249b7</p><section>mdo sde</section><text>bdag la dga' mdzad gzigs shing gshegs su gsol/ /sangs rgyas zhing 'dir de bzhin gshegs kyi thugs/ /'tshal ba sems can gang yang ma mchis te/ /bcom ldan 'das ni kun gyi spyod pa mkhyen/ /</text></item>
<item><p>249b8</p><section>mdo sde</section><text>rtag tu dus spyod dus de 'di lags so/ /'di na lha dang mi dang klu dag mang skom na/ /stobs bcu'i stobs mnga' pha rol dpung rnams 'joms pa po/ /thub chen thugs mchog log pa'i lam rnams rnam par 'jig /</text></item>
<item><p>250a1</p><section>mdo sde</section><text>dran rtogs blo gros ldan 'dir rtogs dang blo gros mdzod/ /ngan pa'i tshogs can tshogs 'jom khreb mnga' dpal mos dgyes/ /phan pa mdzad cing bde mdzad yon tan brgyas gtam pa/ /thugs rje rab tu </text></item>
<item><p>250a2</p><section>mdo sde</section><text>bskyed nas klu brgya rnam 'dul zhing / /mtshungs pa med pa'i mi mchog 'dir ni gshegs su gsol/ /phan blo thugs brtse ldan zhing 'gro la phan dgyes pa/ /ji ltar 'gro ba pha rol spyod 'byed blo gros can/ /stobs </text></item>
<item><p>250a3</p><section>mdo sde</section><text>bcu spyod pa rnam par 'byed pa rab gsung ba/ /dran rtogs blo gros ldan 'dir rtogs dang blo gros mdzod/ /de nas bcom ldan 'das kyis klu'i rgyal po ma dros pas dus bskul bar mkhyen nas dge slong rnams la bka' stsal </text></item>
<item><p>250a4</p><section>mdo sde</section><text>pa/ dge slong dag klu'i rgyal po ma dros pas dus bskul gyis gnas der zla ba phyed gnas pa ltar gtsug lag khang skyong skos la chos gos dang / lhung bzed thogs shes bsgo shig /de nas bcom ldan 'das byang chub </text></item>
<item><p>250a5</p><section>mdo sde</section><text>sems dpa' bdun khri nyis stong dang / rdzu 'phrul che zhing mthu che ba'i nyan thos nyis stong gis bskor cing mdun du bdar nas bya rgod phung po'i ri las rdzu 'phrul gyis gshegs so/ /de nas bcom ldan 'das nam mkha'i </text></item>
<item><p>250a6</p><section>mdo sde</section><text>ngos la gshegs nas/ 'od gang gis stong gsum gyi stong chen po'i 'jig rten gyi khams gsal bar 'gyur ba de lta bu'i 'od sku las phyung bas 'dod pa na spyod pa dang / gzugs na spyod pa'i lha'i bu dag gis bcom ldan </text></item>
<item><p>250a7</p><section>mdo sde</section><text>'das tshogs chen pos bskor cing nam mkha'i ngos las mtsho chen po ma dros par gshegs pa mthong nas de dag 'di snyam du/ bcom ldan 'das 'di lta bu'i tshogs kyis bskor te zla ba phyed gang na bzhugs pa der chos </text></item>
<item><p>250a8</p><section>mdo sde</section><text>ston du nges so snyam du sems so/ /de na lha'i bu brgya stong mang po phyi bzhin 'brang ste/ gang dag bcom ldan 'das la blta bar 'dod pa dang / gang dag chos nyan par 'dod pa dang / gang dag klu'i rgyal po ma dros pa'i </text></item>
<item><p>250b1</p><section>mdo sde</section><text>gnas dang / bkod pa blta bar 'dod pa de dag bcom ldan 'das gshegs pa'i rjes bzhin dong ngo / /de la lha kha cig ni lha'i me tog gi char mngon par 'bebs shing bcom ldan 'das gshegs pa'i rjes bzhin dong </text></item>
<item><p>250b2</p><section>mdo sde</section><text>ngo / /lha'i bu kha cig ni tsan dan sbrul gyi snying po'i phye ma'i char mngon par 'bebs shing bcom ldan 'das gshegs pa'i rjes bzhin dong ngo / /lha'i bu kha cig ni sil snyan dang glu dbyangs len cing bcom ldan 'das kyi </text></item>
<item><p>250b3</p><section>mdo sde</section><text>bsngags pa brjod de/ bcom ldan 'das gshegs pa'i rjes bzhin dong ngo / /lha'i bu kha cig ni rang gi lus kyis gos dang / gdugs dang / rgyal mtshan dang / ba dan sgreng ba'i char 'bebs shing bcom ldan </text></item>
<item><p>250b4</p><section>mdo sde</section><text>'das gshegs pa'i rjes bzhin dong ngo / /gnas gtsang ma'i ris kyi lha'i bu dag ni nyi ma dang / zla ba dang / rgyu skar dang / skar ma zil du rlag par byed pa'i lha'i 'od kha dog bzang po rab tu zhi ba dang ldan pa'i lus kyis </text></item>
<item><p>250b5</p><section>mdo sde</section><text>bcom ldan 'das gshegs pa'i rjes bzhin dong ngo / /brgya byin dang / tshangs pa dang / 'jig rten skyong ba rnams kyang rang rang gi bkod pa rnams kyis bcom ldan 'das gshegs pa'i rjes bzhin dong ngo / /</text></item>
<item><p>250b6</p><section>mdo sde</section><text>de nas bcom ldan 'das lha dang / klu dang / gnod sbyin dang / dri za dang / lha ma yin dang / mi 'am ci dang / lto 'phye chen po dang / byang chub sems dpa' dang / nyan thos chen po'i tshogs du mas bskor nas </text></item>
<item><p>250b7</p><section>mdo sde</section><text>gangs ri'i rgyal po'i lho phyogs kyi ngos la bzhugs so/ /de nas bcom ldan 'das kyis tshe dang ldan pa maud gal gyi bu chen po la 'di skad ces bka' stsal to/ /maud gal gyi bu khyod song ste/ klu'i rgyal po ma dros pa la </text></item>
<item><p>250b8</p><section>mdo sde</section><text>de bzhin gshegs pa byon na ci dus la bab bam zhes sbron cig /de nas tshe dang ldan pa maud gal gyi bu chen po de'i tshe shing ta la bdun srid du nam mkha' la mngon par 'phags nas bya'i rgyal po nam mkha' lding gi gzugs </text></item>
<item><p>251a1</p><section>mdo sde</section><text>su rang gi lus byin gyis brlabs nas klu'i rgyal po ma dros pa'i gnas la bltas so/ /de nas ma dros pa na gnas pa'i klu dang klu'i bu mo dngangs skrag ste spu zing zhes byed nas/ phyogs phyogs su </text></item>
<item><p>251a2</p><section>mdo sde</section><text>rab tu 'bros shing 'di skad ces gang gnas 'dir nam mkha' lding rgyu ba thams cad gang nas 'ongs zhes 'dzer to/ /de nas klu'i rgyal po ma dros pas lag pa g.yas pas klu dang klu'i bu mo de dag la mi 'jigs ma </text></item>
<item><p>251a3</p><section>mdo sde</section><text>'jigs/ 'di ni btsun pa maud gal gyi bus rdzu 'phrul rnam par sprul pa'o zhes dbugs 'byin cing 'jog /'god/ rab tu 'god do/ /de nas tshe dang ldan pa maud gal gyi bu chen pos bskul nas song ngo / /</text></item>
<item><p>251a4</p><section>mdo sde</section><text>de nas klu'i rgyal po ma dros pas dpung dang bcas/ chung ma dang bcas/ gnyen dang 'khor du bcas te me tog thams cad dang / phye ma thams cad dang / bdug pa thams cad dang / byug pa thams cad dang / gos dang /</text></item>
<item><p>251a5</p><section>mdo sde</section><text>gdugs dang / rgyal mtshan dang / ba dan dang / sil snyan dang / pheg rdob pa thogs nas/ bcom ldan 'das ga la ba der song ste phyin nas bcom ldan 'das la ci rigs su mchod pa byas so/ /de nas bcom </text></item>
<item><p>251a6</p><section>mdo sde</section><text>ldan 'das lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / byang chub sems dpa' dang / nyan thos chen po du mas bskor nas klu'i </text></item>
<item><p>251a7</p><section>mdo sde</section><text>rgyal po ma dros pa'i 'khor gyi khyams su gshegs so/ /gshegs nas seng ge'i khri ji ltar bshams pa la skyil mo dkrung bcas te bzhugs so/ /'khor thams cad kyang khri la so sor ci rigs par 'khod do/ /</text></item>
<item><p>251a8</p><section>mdo sde</section><text>de nas klu'i rgyal po ma dros pas bcom ldan 'das bzhugs par rig nas rang gi lag nas bza' ba dang / bca' ba dang / myang ba mi'i las 'das pa lha'i ro bro ba can ro brgya dang ldan pa'i zhal zas bzang po mang </text></item>
<item><p>251b1</p><section>mdo sde</section><text>pos tshim par bstabs so/ /tshim par bstabs nas lhung bzed bzhag ste phyag bcabs par rig nas/ bcom ldan 'das la chos bshad par gsol ba btab bo/ /de nas bcom ldan 'das phyi ma red kyi dus kyi tshe </text></item>
<item><p>251b2</p><section>mdo sde</section><text>nang du yang dag 'jog las bzhengs nas chos bstan pa'i phyir bzhugs so/ /de nas sa'i dkyil 'khor kun du dpag tshad stong nas bar snang gi bar du lha dang / klu dang / gnod sbyin dang / dri za dang / lha ma yin dang / nam </text></item>
<item><p>251b3</p><section>mdo sde</section><text>mkha' lding dang / mi 'am ci dang / lto 'phye chen po dang / mi dang / mi ma yin pa dag gis yongs su gang bar gyur to/ /de nas bcom ldan 'das la klu'i rgyal po ma dros pas 'di skad ces gsol to/ /de bzhin gshegs </text></item>
<item><p>251b4</p><section>mdo sde</section><text>pas 'khor 'di las byang chub tu sems ma bskyed pa'i sems can rnams ni byang chub tu sems bskyed par 'gyur ba dang / byang chub tu sems bskyed pa rnams ni phyir mi ldog par 'gyur ba dang / 'khor bas skrag pa'i </text></item>
<item><p>251b5</p><section>mdo sde</section><text>sems can rnams ni slob pa yang ma lags mi slob pa yang ma lags par 'gyur ba dang / slob pa dang mi slob par 'gyur ba dang / 'khor ba la mngon du phyogs pa'i sems can rnams ni yid 'byung bar 'gyur ba dang /</text></item>
<item><p>251b6</p><section>mdo sde</section><text>klu dang gnod sbyin gyi 'khor 'di ni 'gro ba dman pa dang bral zhing rgya chen po'i 'gro bar 'gyur ba dang / zab mo la mos pa'i byang chub sems dpa' rnams ni sems pa dang bsam pa rnam par dag par 'gyur ba dang / de </text></item>
<item><p>251b7</p><section>mdo sde</section><text>bzhin gshegs pa bzhugs kyang rung / yongs su mya ngan las 'das kyang rung ste/ bdag dam pa'i chos yongs su 'dzin par 'gyur bar bgyi ba'i slad du chos bstan du gsol/ de nas bcom ldan 'das kyis </text></item>
<item><p>251b8</p><section>mdo sde</section><text>klu'i rgyal po ma dros pa la 'di skad ces bka' stsal to/ /klu'i bdag po de'i phyir legs par shin du nyon la yid la zung shig dang ngas khyod la bshad do/ /bcom ldan 'das de bzhin no zhes gsol te/ klu'i rgyal po </text></item>
<item><p>252a1</p><section>mdo sde</section><text>ma dros pa bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /klu'i bdag po byang chub sems dpa' chos gcig dang ldan na lha dang bcas pa'i 'jig rten mngon </text></item>
<item><p>252a2</p><section>mdo sde</section><text>par 'du bar 'gyur ro/ /chos gcig po gang zhe na/ 'di lta ste/ zab mo'i chos la rab tu sbyor ba'i bag yod pa'o/ /de la zab mo'i chos la rab tu sbyor ba'i bag yod pa gang zhe na/ klu'i bdag po 'di la byang chub sems </text></item>
<item><p>252a3</p><section>mdo sde</section><text>dpa' sems dpa' chen po rten cing 'brel par 'byung ba la 'jug cing mthar lta ba gnyi ga dang bral la/ yod pa dang med par khas mi len pas chos thams cad rkyen gyi kha na las par yang dag par rjes su mthong ste/ gang rgyu med </text></item>
<item><p>252a4</p><section>mdo sde</section><text>pa las byung ba'i chos de yang dag par rjes su ma mthong nas de 'di snyam du sems te/ chos gang rgyu'i kha na las pa de ni rkyen gyi kha na las pa'o/ /gang rkyen gyi kha na las pa de ni ma skyes pa'o/ /gang ma skyes pa de ni stong pa'o/ /</text></item>
<item><p>252a5</p><section>mdo sde</section><text>gang stong pa de ni mtshan ma med pa'o/ /gang mtshan ma med pa de ni smon pa med pa'o/ /gang smon pa med pa de ni zhi ba'o/ /gang zhi ba de ni nye bar zhi ba'o/ /gang nye bar zhi ba de ni mi g.yo ba'o/ /gang mi g.yo ba de ni </text></item>
<item><p>252a6</p><section>mdo sde</section><text>rang bzhin gyis bems po'o/ /rang bzhin gyis bems po gang yin pa de ni rkyen gyi kha na las pa'o/ /gang rkyen kyi kha na las pa de la ni bdag med/ bdag gi med do/ /gang rkyen gyi kha na las de ni yongs su </text></item>
<item><p>252a7</p><section>mdo sde</section><text>'dzin pa'i tshul gyis rjes med pa'o/ /klu'i bdag po byang chub sems dpa' sems dpa' chen po bag yod pa can ni rton pa bzhi la rton te/ bzhi gang zhe na/ don la rton kyi tshig 'bru la ma yin pa dang / ye shes la </text></item>
<item><p>252a8</p><section>mdo sde</section><text>rton kyi rnam par shes pa la ma yin pa dang / nges pa'i don la rton kyi drang ba'i don la ma yin pa dang / chos nyid la rton kyi gang zag la ma yin te/ 'di ni rton pa bzhi la rton pa'o/ /de la don ni gang / ye shes ni gang /</text></item>
<item><p>252b1</p><section>mdo sde</section><text>nges pa'i don ni gang / chos nyid ni gang zhe na/ don ces bya ba la gang stong pa nyid kyi don te/ don gang yin pa de la lta ba rjes su rgyas par mi byed do/ /gang mtshan ma med pa ni don te/ de la rnam par rtog pa rjes su rgyas par </text></item>
<item><p>252b2</p><section>mdo sde</section><text>mi byed do/ /gang smon pa med pa ni don te/ de la khams gsum pa rjes su rgyas par mi byed de/ 'di ni don ces bya'o/ /klu'i bdag po gzhan yang don ces bya ba ni gang chos dang chos ma yin pa gnyis su </text></item>
<item><p>252b3</p><section>mdo sde</section><text>dbyer med pa'o/ /gang chos rnam par gzhag pa brjod du yod pa sgra dang tshig gi lam gyis brjod du med cing gnas pa med pa dang / gang zag med pa'i don te/ sems can dang gang zag tu tha snyad 'dogs pa 'di ni </text></item>
<item><p>252b4</p><section>mdo sde</section><text>don ces bya'o/ /gzhan yang don ces bya ba ni gang chos don du gnyer ba yin gyi 'thob pa don du gnyer ba ma yin no/ /ji ltar na byang chub sems dpa' chos don du gnyer gyi 'thob pa don du gnyer ba ma yin zhe na/ gang mig </text></item>
<item><p>252b5</p><section>mdo sde</section><text>don du gnyer ba ma yin/ gzugs don du gnyer ba ma yin/ rna ba dang / sgra dang / sna dang / dri dang / lce dang / ro dang / lus dang / reg bya don du gnyer ba ma yin/ yid don du gnyer ba ma yin/ chos don du gnyer </text></item>
<item><p>252b6</p><section>mdo sde</section><text>ba ma yin/ gzugs la mngon par zhen pa don du gnyer ba ma yin/ tshor ba la ma yin/ 'du shes la ma yin/ 'du byed la ma yin/ rnam par shes pa la mngon par zhen pa don du gnyer ba ma yin/ 'dod pa </text></item>
<item><p>252b7</p><section>mdo sde</section><text>dang / gzugs dang / gzugs med pa la mngon par zhen pa don du gnyer ba ma yin/ bdag la mngon par zhen pa don du gnyer ba ma yin/ sems can la ma yin/ srog la ma yin/ gso ba la ma </text></item>
<item><p>252b8</p><section>mdo sde</section><text>yin/ skyes bu la ma yin/ gang zag la mngon par zhen pa don du gnyer ba ma yin/ de bzhin gshegs pa'i gzugs kyi sku la mngon par zhen pa don du gnyer ba ma yin/ chos kyi yi ge la mngon par </text></item>
<item><p>253a1</p><section>mdo sde</section><text>zhen pa don du gnyer ba ma yin/ dge 'dun gyi tshogs la mngon par zhen pa don du gnyer ba ma yin/ sbyin pa la mngon par zhen pa don du gnyer ba ma yin/ tshul khrims dang / bzod pa </text></item>
<item><p>253a2</p><section>mdo sde</section><text>dang / brtson 'grus dang / bsam gtan la ma yin/ shes rab la mngon par zhen pa don du gnyer ba ma yin pa nas chos thams cad kyi bar la mngon par zhen pa don du gnyer ba ma yin te/ de ltar na byang </text></item>
<item><p>253a3</p><section>mdo sde</section><text>chub sems dpa' chos don du gnyer ba zhes bya'o/ /gang don de dag la don ces tshig gis brjod du med pa 'di ni don ces bya'o/ /de la shes pa gang zhe na/ sdug bsngal la mi skye bar shes pa dang / kun 'byung </text></item>
<item><p>253a4</p><section>mdo sde</section><text>ba la sgro btags pa med par shes pa dang / 'gog pa la shin du zad par shes pa dang / lam la 'ong ba dang 'gro ba med par shes pa dang / phung po rnams la sgyu ma lta bur shes pa dang / khams rnams la </text></item>
<item><p>253a5</p><section>mdo sde</section><text>chos kyi dbyings dbyer med par shes pa dang / skye mched rnams la grong stong lta bur shes pa dang / chos rnams la rab tu rnam par 'byed pa shes pa dang / sems can gyi dbang po mchog dang /</text></item>
<item><p>253a6</p><section>mdo sde</section><text>mchog ma yin pa shes pa dang / dran pa la brjed pa med par shes pa dang / dran pa nye bar gzhag pa rnams la dran pa med cing yid la byed pa med par shes pa dang / yang dag par spong ba rnams la dge ba </text></item>
<item><p>253a7</p><section>mdo sde</section><text>dang mi dge ba rnams su yang dag par shes pa dang / rdzu 'phrul gyi rkang pa rnams la lus dang sems yang bar shes pa dang / dbang po rnams kyi rim pa shes pa dang / stobs rnams la rdzi ba med par </text></item>
<item><p>253a8</p><section>mdo sde</section><text>shes pa dang / byang chub kyi yan lag rnams la chos thams cad rtogs par shes pa dang / lam la 'dus ma byas par shes pa dang / zhi gnas la zhi bar shes pa dang / lhag mthong la chos rab tu rnam par </text></item>
<item><p>253b1</p><section>mdo sde</section><text>'byed par shes pa dang / sngon gyi mtha' ma byung bar shes pa dang / phyi ma'i mtha' mi 'pho bar shes pa dang / bar ma la mi gnas par shes pa dang / lus la gzugs brnyan lta bur shes pa dang / tshig </text></item>
<item><p>253b2</p><section>mdo sde</section><text>la brag cha lta bur shes pa dang / sems la sgyu ma'i chos lta bur shes pa 'di ni shes pa zhes bya'o/ /de la nges pa'i don kyi mdo sde gang zhe na/ gang rten cing 'brel bar 'byung ba 'di bstan pa ste/ 'di ltar ma rig </text></item>
<item><p>253b3</p><section>mdo sde</section><text>pa 'gags pa nas rga shi 'gags pa'i bar la bdag med par bstan pa dang / sems can med pa dang / srog med pa dang / gso ba med pa dang / gang zag med par yongs su bstan pa ste/ ji ltar </text></item>
<item><p>253b4</p><section>mdo sde</section><text>gzings lta bu'i mdo las chos kyang spang bar bya na/ chos ma yin pa lta ci smos shes gsungs pa lta bu'o/ /de la rnam par thar pa'i sgo gsum yongs su ston pa dang / dus gsum mnyam pa nyid dang / bslab </text></item>
<item><p>253b5</p><section>mdo sde</section><text>pa gsum la mi dmigs par slob pa ste/ ji ltar 'du byed thams cad 'gro ba med par mthong nas yang dag pa nyid mi 'gyur ba la mi 'jug cing 'jig rten las 'das pa'i dbang po rnams dang /</text></item>
<item><p>253b6</p><section>mdo sde</section><text>stobs rnams dang / byang chub sems dpa'i shes rab la 'du shes dang yid la byed pa thams cad mi 'byung ba 'di ni nges pa'i don gyi mdo sde'o zhes gsungs pa lta bu'o/ /de la chos nyid gang zhe na/ de </text></item>
<item><p>253b7</p><section>mdo sde</section><text>bzhin gshegs pa byung yang rung / ma byung yang rung / chos nyid 'di ni 'dug pa nyid de/ chos kyi dbyings dang / chos gnas pa dang / chos mi 'gyur ba nyid dang / yang dag pa'i mtha' ni chos nyid ces </text></item>
<item><p>253b8</p><section>mdo sde</section><text>bya'o/ /gang de bzhin nyid dang / phyin ci ma log pa de bzhin nyid dang / gzhan ma yin pa de bzhin nyid dang / gnyis su med pa nyid dang / yang dag pa nyid dang / de kho na nyid dang / yang dag pa'i mtha' </text></item>
<item><p>254a1</p><section>mdo sde</section><text>sngon gyi mtha' ma yin pa dang / sngon gyi mtha' yang dag pa'i mtha' ma yin pa 'di ni chos nyid ces bya'o/ /theg pa chen po pha rol tu phyin pa drug las byung ba ni chos nyid ces bya'o/ /rang sangs </text></item>
<item><p>254a2</p><section>mdo sde</section><text>rgyas kyi theg pa rten cing 'brel par 'byung ba las byung ba dang / sgra'i rjes su 'gro ba la mos pa las byung ba nyan thos kyi theg pa 'di ni chos nyid ces bya'o/ /longs spyod chen po'i phyir sbyin pa yang chos nyid </text></item>
<item><p>254a3</p><section>mdo sde</section><text>ces bya'o/ /mtho ris su skye ba'i phyir tshul khrims dang / shes rab chen po'i phyir thos pa dang / ma bral ba'i phyir sgom pa ni chos nyid ces bya'o/ /klu'i bdag po gzhan yang tshul bzhin ma yin pa </text></item>
<item><p>254a4</p><section>mdo sde</section><text>yid la byed pa'i rgyu las byung ba ni 'khor ba'o/ /tshul bzhin yid la byed pa'i rgyu las byung ba ni chos nyid do/ /nyon mongs pa'i stobs can ni byis pa'o/ /shes rab kyi stobs can ni mkhas pa ste/ 'di </text></item>
<item><p>254a5</p><section>mdo sde</section><text>ni chos nyid ces bya'o/ /chos nyid ces bya ba ni 'di lta ste/ chos thams cad kyi dbyings su yang dag par gzhol ba'o/ /klu'i bdag po de ltar na gang rten cing 'brel par 'byung ba la rton pa de ni rton pa bzhi </text></item>
<item><p>254a6</p><section>mdo sde</section><text>po de dag la rton pa'o/ /gang rton pa bzhi po dag la rton pa de ni chad pa dang rtag pa la rton pa ma yin te/ de'i phyir sus rten cing 'brel par 'byung ba mthong ba des chos mthong ngo / /sus chos mthong ba des </text></item>
<item><p>254a7</p><section>mdo sde</section><text>de bzhin gshegs pa mthong ngo zhes bya'o/ /klu'i bdag po rten cing 'bral bar 'byung ba zhes bya ba ni 'brel bar 'byung ba ma yin pa'o/ /'brel bar 'byung ba ma yin pa ni mi skye ba'o/ /mi skye ba ni chos </text></item>
<item><p>254a8</p><section>mdo sde</section><text>so/ /chos ni 'dod chags dang bral ba'o/ /'dod chags dang bral ba ni de bzhin gshegs pa'o/ /rten cing 'brel par 'byung ba zhes bya ba ni rkyen las byung ba ste brjod du med pa'i chos nyid do/ /</text></item>
<item><p>254b1</p><section>mdo sde</section><text>chos nyid mngon par rdzogs par byang chub pa'i phyir de bzhin gshegs pa'o/ /klu'i bdag po rten cing 'brel bar 'byung ba zhes bya ba ni shes rab kyi mig gis chos mthong ba ste/ chos mthong ba ni de bzhin </text></item>
<item><p>254b2</p><section>mdo sde</section><text>gshegs pa'o/ /klu'i bdag po chos nyid de lta bu la mos pa'i byang chub sems dpa' ni bag yod pa zhes bya'o/ /klu'i bdag po byang chub sems dpa' bag yod pa ni nyon mongs pa rnams la rgyu bar </text></item>
<item><p>254b3</p><section>mdo sde</section><text>mi byed pa dang / 'phags pa rnams la dad par byed pa dang / 'phags pa ma yin pa rnams yongs su mi gtong ba dang / 'phags pa'i rigs kun du srung bar byed pa dang / dam pa'i chos yongs su </text></item>
<item><p>254b4</p><section>mdo sde</section><text>srung bar byed pa dang / mang du thos pa rjed par mi byed pa dang / tshul khrims kyi phung po 'dor bar mi byed pa dang / ting nge 'dzin kyi phung po shin du dkar bar byed pa dang / shes rab kyi phung po las mi g.yo ba </text></item>
<item><p>254b5</p><section>mdo sde</section><text>dang / rnam par grol ba'i phung po shin du gnas pa dang / rnam par grol ba'i ye shes mthong ba'i phung po la rab tu gnas pa'o/ /klu'i bdag po byang chub sems dpa' bag yod pa ni sangs rgyas kyi chos </text></item>
<item><p>254b6</p><section>mdo sde</section><text>tshad med pa la mos so/ /sangs rgyas kyi ye shes tshad med pa yongs su tshol lo/ /sangs rgyas kyi spobs pa tshad med pa la 'jug go/ /sangs rgyas kyi so so yang dag par rig pa tshad med pa la 'jug go/ /</text></item>
<item><p>254b7</p><section>mdo sde</section><text>sangs rgyas kyi rnam par sprul pa tshad med pa'i rjes su 'gro'o/ /sems can gyi bsam pa tshad pa'i rjes su 'jug go/ /sangs rgyas kyi zhing tshad med par 'gro'o/ /de bzhin gshegs pa tshad med pa </text></item>
<item><p>254b8</p><section>mdo sde</section><text>mthong ngo / /chos tshad med pa nyan to/ /don rtogs pa tshad med pa'i rjes su 'gro'o/ /sems can gyi khams tshad med pa yongs su smin par byed do/ /spyod pa tshad med pa la 'jug go/ /bag yod pa </text></item>
<item><p>255a1</p><section>mdo sde</section><text>de ni bdag gi kha na las pa yin gyi gzhan gyi kha na las pa ma yin no/ /de ci'i phyir zhe na/ klu'i bdag po bag yod pa'i byang chub sems dpa' ni rang gi sems nges par sems pa ste/ des </text></item>
<item><p>255a2</p><section>mdo sde</section><text>sems nges par sems pa gsum gyis sems nges par bsam par bya'o/ /gsum gang zhe na/ 'di lta ste/ nyon mongs pa la nges par sems pa dang / yul la nges par sems pa dang / nye bar len </text></item>
<item><p>255a3</p><section>mdo sde</section><text>pa la nges par sems pa ste/ sems nges par sems pa gsum po de dag gis so/ /gzhan yang nges par sems pa gsum ste/ gsum gang zhe na/ zhi gnas la rtse gcig pa dang / lhag mthong la </text></item>
<item><p>255a4</p><section>mdo sde</section><text>mkhas pa dang / chos la nan tan byed pa ste gsum po de dag go/ /gzhan yang sems nges par sems pa gsum ste/ gsum gang zhe na/ sems zhi ba dang / sems dul ba dang / sems yid du 'ong ba </text></item>
<item><p>255a5</p><section>mdo sde</section><text>ste gsum po de dag go/ /gzhan yang sems nges par sems pa gsum ste/ gsum gang zhe na/ drang po dang / sgyu med pa dang / gnyer ba med pa ste gsum po de dag go/ /gzhan yang gsum ste/</text></item>
<item><p>255a6</p><section>mdo sde</section><text>gsum gang zhe na/ tshul 'chos pa med pa dang / mnyen pa dang / 'grogs na bde ba ste gsum po de dag go/ /gzhan yang gsum ste/ gsum gang zhe na/ stong pa nyid la nges par sems pa dang /</text></item>
<item><p>255a7</p><section>mdo sde</section><text>mtshan ma med pa la nges par sems pa dang / smon pa med pa la nges par sems pa ste/ sems nges par sems pa gsum po de dag go/ /gzhan yang gsum ste/ 'du byed thams cad </text></item>
<item><p>255a8</p><section>mdo sde</section><text>la mi rtag par sems nges par sems shing / 'du byed thams cad la sdug bsngal bar sems nges par sems pa dang / chos thams cad la bdag med par sems nges par sems pa dang /</text></item>
<item><p>255b1</p><section>mdo sde</section><text>mya ngan las 'das pa ni zhi bar sams nges par sems pa ste/ sems nges par sems pa gsum po de dag go/ /klu'i bdag po de la byang chub sems dpa'i sems nges par sems pa'i mchog ni 'di </text></item>
<item><p>255b2</p><section>mdo sde</section><text>lta ste/ chos thams cad kyi dbyings mnyam pa nyid du khong du chud pa dang / byams pa chen pos sems can thams cad la sems mnyam pa nyid dang / snying rje chen pos sems can thams cad yongs su </text></item>
<item><p>255b3</p><section>mdo sde</section><text>mi gtong ba dang / dga' ba chen pos 'khor ba na yongs su mi skyo ba dang / btang snyoms chen pos rjes su chags pa dang / khong khro ba med pa dang / bdog pa thams cad yongs su gtong bas rnam par </text></item>
<item><p>255b4</p><section>mdo sde</section><text>smin pa la re ba med pa dang / tshul khrims dang / bslab pa dang / sbyangs pa'i yon tan thams cad yang dag par 'dzin pas bdag la mi stod cing gzhan la mi smod pa dang / sems can thams cad </text></item>
<item><p>255b5</p><section>mdo sde</section><text>kyis nyes par byas pa bzod pa dang / de dag de ltar rab tu thar bar bya ba'i sems kyi brtson 'grus brtan pa dang / dge ba'i rtsa ba sgrub pa'i phyir lus dang srog la mi lta ba dang / sangs rgyas kyi ye shes </text></item>
<item><p>255b6</p><section>mdo sde</section><text>dang / ting nge 'dzin dang snyoms par 'jug pa sgrub pas sems la bdag dbang ba ste/ ting nge 'dzin dang snyoms par 'jug pa'i dbang gis skye ba ma yin pa dang / shes rab dang / mngon par shes pa dang /</text></item>
<item><p>255b7</p><section>mdo sde</section><text>ye shes la mkhas pas mngon par 'du mi byed pa las mi nyams pa dang / thabs la mkhas pas sems can thams cad dang 'thun par 'jug pa dang / ye shes dang / rnam par grol ba kun du srung bas nyan </text></item>
<item><p>255b8</p><section>mdo sde</section><text>thos dang rang sangs rgyas kyi ye shes dang / theg pa chen po khong du chud par bya ba'i phyir sangs rgyas kyi ye shes kyi rjes su 'gro ba dang / dam pa'i chos yongs su gzung ba'i phyir sdug bsngal la mi mjed </text></item>
<item><p>256a1</p><section>mdo sde</section><text>pa dang chos yang dag par bstan pa'i phyir 'thob pa dang bkur sti thams cad la mi chags pa dang / mtshan yongs su rdzogs par bya ba'i phyir bsod nams kyis mi ngoms pa dang / shes rab </text></item>
<item><p>256a2</p><section>mdo sde</section><text>yongs su skyong bas thos pas mi ngoms pa dang / thos pa yongs su skyong bas dge ba'i bshes gnyen la bsten pa dang / dge ba'i chos yongs su skyong bas gus pa dang bcas pa dang / bla ma rab tu thob </text></item>
<item><p>256a3</p><section>mdo sde</section><text>par bya ba'i phyir nga rgyal bcom pa dang / nga rgyal tshar gcad pa'i phyir bsam pa phun sum tshogs pa dang / lhag pa'i bsam pa yongs su skyong bas g.yo med pa dang / g.yo dang bral bas ji skad smras </text></item>
<item><p>256a4</p><section>mdo sde</section><text>pa bzhin byed pa dang / de byed pa'i phyir mi slu ba dang / bden pa'i tshig la rab du gnas pas ngag gi skyon thams cad rnam par spangs pa ste brdzun gyi tshig dang bral ba dang / yang dag pa dang yang dag pa </text></item>
<item><p>256a5</p><section>mdo sde</section><text>las skyes pa dang / bden pa dang bden pa las skyes pa ni sems nges par sems pa'o/ /klu'i bdag po 'di ltar byang chub sems dpa'i sems nges par sems pa de lta bu gang yin pa de ni </text></item>
<item><p>256a6</p><section>mdo sde</section><text>bag yod pa zhes bya'o/ /klu'i bdag po byang chub sems dpa' bag yod pa la ni bdud kyis tshad mi rnyed do/ /de ci'i phyir zhe na/ klu'i bdag po 'di ltar byang chub sems dpa' ni tshad du bya ba </text></item>
<item><p>256a7</p><section>mdo sde</section><text>ma yin pa'i chos la spyod do/ /de la tshad du bya ba'i chos rnams gang zhe na/ 'dod chags ni tshad du bya ba'o/ /zhe sdang dang / gti mug ni tshad du bya ba'o/ /byang chub sems dpa' ni de las 'das </text></item>
<item><p>256a8</p><section>mdo sde</section><text>pas de'i phyir tshad med pa zhes bya'o/ /dmigs par lta ba ni tshad du bya ba'o/ /stong pa nyid la gnas pa'i byang chub sems dpa' la ni bdud kyis tshad mi rnyed do/ /rtog pa dang / rnam par rtog pa dang /</text></item>
<item><p>256b1</p><section>mdo sde</section><text>yongs su rtog pa'i mtshan ma thams cad ni tshad du bya'o/ /mtshan ma med pa la gnas pa'i byang chub sems dpa' la ni bdud kyis tshad mi rnyed do/ /khams gsum pa ni tshad du bya ba'o/ /smon pa med pa </text></item>
<item><p>256b2</p><section>mdo sde</section><text>la gnas pa'i byang chub sems dpa' la ni bdud kyis tshad mi rnyed do/ /nyan thos dang / rang sangs rgyas kyi theg pa ni tshad du bya ba'o/ /theg pa chen po la zhugs pa'i byang chub sems dpa' la ni bdud kyis </text></item>
<item><p>256b3</p><section>mdo sde</section><text>tshad mi rnyed do/ /klu'i bdag po de lta bas na byang chub sems dpa'i bdud kyi las ni gnyis po 'di dag ste/ gnyis gang zhe na/ bla ma rnams la mi gus pa dang / bdag brjod pas mngon pa'i nga rgyal byed pa'o/ /</text></item>
<item><p>256b4</p><section>mdo sde</section><text>gnyis po de dag ni bdud kyi las te/ de dag byang chub sems dpas yongs su spang bar bya'o/ /gzhan yang bdud kyi las gnyis te/ gnyis gang zhe na/ byang chub sems dpa'i sde snod pha rol du phyin </text></item>
<item><p>256b5</p><section>mdo sde</section><text>pa'i lam 'dor ba dang / 'jig rten rgyang pan pa'i gsang tshig dang / nyan thos dang / rang sangs rgyas kyi theg pa dang rab tu ldan pa'i mdo sde kun 'dzin pa'o/ /gnyis po de dag ni bdud kyi las te/ de </text></item>
<item><p>256b6</p><section>mdo sde</section><text>dag byang chub sems dpas yongs su spang bar bya'o/ /gzhan yang gnyis te/ gnyis gang zhe na/ thabs dang bral ba'i shes rab dang / shes rab dang bral ba'i thabs te gnyis po de dag go/ /</text></item>
<item><p>256b7</p><section>mdo sde</section><text>de la thabs dang bral ba'i shes rab ni 'di lta ste/ sems can thams cad la mi lta zhing 'dus ma byas pa'i chos la rtog pa'o/ /shes rab dang bral ba'i thabs ni 'di lta ste/ dmigs par lta bar lhung </text></item>
<item><p>256b8</p><section>mdo sde</section><text>ba'i bsdu ba'i dngos po bzhi'o/ /gnyis po de dag ni bdud kyi las te/ de dag byang chub sems dpas yongs su spang bar bya'o/ /gzhan yang bdud kyi las gnyis te/ gnyis gang zhe na/ thos </text></item>
<item><p>257a1</p><section>mdo sde</section><text>pa nyung ngus bsam gtan rnyed pa dang / mang du thos kyang bdag stod pa'o/ /gnyis po de dag ni bdud kyi las te/ de dag byang chub sems dpas yongs su spangs bar bya'o/ /gzhan yang bdud kyi las </text></item>
<item><p>257a2</p><section>mdo sde</section><text>gnyis te/ gnyis gang zhe na/ dge ba'i rtsa ba dang bral bas skye ba yongs su 'dzin pa dang / dge ba'i rtsa ba bsags kyang theg pa chung ngu 'dod pa'o/ /gnyis po de dag ni bdud kyi las te/ de dag byang chub sems dpas yongs su </text></item>
<item><p>257a3</p><section>mdo sde</section><text>spang bar bya'o/ /gzhan yang bdud kyi las gnyis te/ gnyis gang zhe na/ dam pa'i chos mi srung ba dang / sems can yongs su smin par mi byed pa'o/ /gnyis po de dag ni bdud kyi las te/ de dag byang chub sems dpas </text></item>
<item><p>257a4</p><section>mdo sde</section><text>yongs su spang bar bya'o/ /gzhan yang bdud kyi las gnyis te/ gnyis gang zhe na/ byang chub sems dpa' la zhe sa spangs pa dang / chos smra ba'i bsngags pa mi brjod pa dang gnyis po de dag ste/ de dag byang chub sems </text></item>
<item><p>257a5</p><section>mdo sde</section><text>dpas yongs su spang bar bya'o/ /gzhan yang bdud kyi las gnyis te/ gnyis gang zhe na/ dge ba'i rtsa ba yang dag par blangs pa'i dor ba dang / mi dge ba'i sems dang du len pa dang gnyis po de dag ste/ de dag byang chub sems </text></item>
<item><p>257a6</p><section>mdo sde</section><text>dpas yongs su spang bar bya'o/ /gzhan yang bdud kyis las gnyis ste/ gnyis gang zhe na/ dgon pa la gnas kyang 'dod pa dang / gnod sems dang / 'tsho ba'i rnam par rtog pa dang /</text></item>
<item><p>257a7</p><section>mdo sde</section><text>'khor kyi tshogs kyi nang du zhugs kyang 'thob pa dang / bkur stis bskor ba dang gnyis po de dag ste/ de dag byang chub sems dpas yongs su spang bar bya'o/ /gzhan yang bdud kyi las gnyis </text></item>
<item><p>257a8</p><section>mdo sde</section><text>te/ gnyis gang zhe na/ snod ma yin pa la ston pa dang / snod du gyur pa khyad du gsod pa dang gnyis po de dag ste/ de dag byang chub sems dpas yongs su spang bar bya'o/ /gzhan yang bdud kyi las gnyis te/</text></item>
<item><p>257b1</p><section>mdo sde</section><text>gnyis gang zhe na/ bdud kyi las 'di lta bu 'di dag khong du mi chud pa dang / thams cad mkhyen pa'i sems la g.yeng ba'o/ /gnyis po de dag ni bdud kyi las te/ byang chub sems dpas yongs su spang bar bya'o/ /</text></item>
<item><p>257b2</p><section>mdo sde</section><text>klu'i bdag po 'di ltar bag yod pa 'di lta bu la gnas pa'i byang chub sems dpa' bdud kyi las de lta bu de dag mi 'byung ngo / /klu'i bdag po bag yod pa'i byang chub sems dpa' ni stobs bskyed pa bcu drug bar tu </text></item>
<item><p>257b3</p><section>mdo sde</section><text>'thob bo/ /bcu drug gang zhe na/ 'di lta ste/ dran pa'i stobs bskyed pa rab tu 'thob pa dang / blo gros kyi stobs bskyed pa rab tu 'thob pa dang / rtogs pa'i stobs bskyed pa rab tu 'thob pa dang / ngo tsha shes pa'i </text></item>
<item><p>257b4</p><section>mdo sde</section><text>stobs bskyed pa rab tu 'thob pa dang / mos pa'i stobs bskyed pa rab tu 'thob pa dang / bsod nams kyi stobs bskyed pa rab tu 'thob pa dang / gzungs kyi stobs bskyed pa rab tu 'thob pa dang /</text></item>
<item><p>257b5</p><section>mdo sde</section><text>spobs pa'i stobs bskyed pa rab tu 'thob pa dang / gzugs kyi stobs bskyed pa rab tu 'thob pa dang / longs spyod kyi stobs bskyed pa rab tu 'thob pa dang / lus kyi stobs bskyed pa rab tu 'thob pa </text></item>
<item><p>257b6</p><section>mdo sde</section><text>dang / sems kyi stobs bskyed pa rab tu 'thob pa dang / rdzu 'phrul gyi stobs bskyed pa rab tu 'thob pa dang / chos ston pa'i stobs bskyed pa rab tu 'thob pa dang /</text></item>
<item><p>257b7</p><section>mdo sde</section><text>bdud tshar gcod pa'i stobs bskyed pa rab tu 'thob pa dang / nan tan gyi stobs bskyed pa rab tu 'thob pa dang / de la dran pa'i stobs bskyed pa gang zhe na/ dran pa gang </text></item>
<item><p>257b8</p><section>mdo sde</section><text>gis sangs rgyas thams cad kyis gsungs pa/ kun du 'dzin pa dang / rab tu 'dzin pa'o/ /blo gros kyi stobs bskyed pa ni/</text></item>
<item><p>258a1</p><section>mdo sde</section><text>gang byang chub sems dpa' de'i blo gros de sangs rgyas kyi gnang ba dang / sems can thams cad kyis mi phyed pa yin no/ /rtogs pa'i stobs bskyed pa ni gang sgras bstan pa'i don thams cad rtogs </text></item>
<item><p>258a2</p><section>mdo sde</section><text>par 'gyur ro/ /ngo tsha shes pa'i stobs bskyed pa ni gang mi dge ba'i chos rnam par spangs nas dge ba'i chos thams cad dang ldan pa'o/ /mos pa'i stobs bskyed pa ni gang sdug bsngal rnyed kyang sla'i bya ba ma </text></item>
<item><p>258a3</p><section>mdo sde</section><text>yin pa mi byed pa'o/ /bsod nams kyi stobs bskyed pa ni gang bdud kyi sde bye ba brgyas kyang zil gyis gnon mi nus pa'o/ /gzungs kyi stobs pa ni sangs rgyas thams cad kyis gsungs pa thos </text></item>
<item><p>258a4</p><section>mdo sde</section><text>shing de thams cad kun du 'dzin pa dang / mi brjod pa dang / de gzhan dag la yang ston pa'o/ /spobs pa'i stobs bskyed pa ni gang nges pa'i tshig gzhan dang gzhan gyis thogs pa med cing rgyun chad pa med </text></item>
<item><p>258a5</p><section>mdo sde</section><text>pa chags pa med par bskal pa brgya stong du 'chad pa'o/ /gzugs kyi stobs bskyed pa ni gang byang chub sems dpa' de'i gan du brgya byin dang / tshangs pa la sogs pa nye bar 'ongs na mog mog por </text></item>
<item><p>258a6</p><section>mdo sde</section><text>'gyur ba'o/ /longs spyod kyi stobs bskyed pa ni gang lag na rin po che dang longs spyod mi zad pa'o/ /lus kyi stobs bskyed pa ni gang pha rol gyi gnod pa thams cad kyis mi rdzi ba'o/ /sems kyi </text></item>
<item><p>258a7</p><section>mdo sde</section><text>stobs bskyed pa ni gang sems gcig gis sems can thams cad kyi sems kyi spyod pa rab tu shes pa'o/ /rdzu 'phrul gyi stobs bskyed pa ni gang rdzu 'phrul gyis 'dul ba'i sems can rnams la rdzu 'phrul dang </text></item>
<item><p>258a8</p><section>mdo sde</section><text>cho 'phrul thams cad kyis chos ston pa'o/ /chos ston pa'i stobs bskyed pa ni 'di lta ste/ ci rigs par chos bstan pas gang byang chub sems dpa'i chos bstan pa shes pa de dag yang dag par </text></item>
<item><p>258b1</p><section>mdo sde</section><text>sdug bsngal zad par bya ba'i phyir nges par 'byung ba'o/ /bdud tshar gcod pa'i stobs bskyed pa ni 'di lta ste/ sangs rgyas kyi chos la bya ba mi 'dor bas stobs mnyam pa med pa yin no/ /nan tan gyi </text></item>
<item><p>258b2</p><section>mdo sde</section><text>stobs bskyed pa ni 'di lta ste/ ji skad smras pa de bzhin du byed pa ste/ de dag ni stobs bskyed pa rab tu 'thob pa bcu drug go/ /klu'i bdag po de ltar byang chub sems dpa' gang stobs bskyed pa bcu drug </text></item>
<item><p>258b3</p><section>mdo sde</section><text>po de dag thob par 'dod pa'i byang chub sems dpa' des rtag tu bag yod par bya'o/ /klu'i bdag po 'di lta ste/ dper na rgya mtsho chen por chu thams cad 'bab pa'o/ /klu'i bdag po de bzhin du </text></item>
<item><p>258b4</p><section>mdo sde</section><text>bag yod par sangs rgyas kyi chos thams cad yang dag par 'du'o/ /klu'i bdag po 'di lta ste/ dper na sa la sa bon thams cad skye'o/ /klu'i bdag po de bzhin du bag yod pa la dge ba'i chos </text></item>
<item><p>258b5</p><section>mdo sde</section><text>thams cad skye'o/ /klu'i bdag po 'di lta ste/ dper na 'khor los sgyur ba'i rgyal po la sems can thams cad dga'o/ /klu'i bdag po de bzhin du bag yod pa'i byang chub sems dpa' la lhar </text></item>
<item><p>258b6</p><section>mdo sde</section><text>bcas pa'i 'jig rten dga'o/ /de nas de'i tshe bcom ldan 'das kyis tshigs su bcad pa 'di dag gsungs so/ /byang chub sems dpa' mkhas pa gang dag cig /sangs rgyas byang chub rjes su </text></item>
<item><p>258b7</p><section>mdo sde</section><text>thob 'dod pa/ /des ni bag med spyod pa rnam spangs nas/ /rtag tu bag yod pa la brtson 'grus bya/ /mkhas pa bsten pa'i chos la mos pa dag /mthar lta ba la gnas par mi byed de/ /rgyu med rkyen </text></item>
<item><p>258b8</p><section>mdo sde</section><text>med chos ni yod ma yin/ /chos ni rgyur rkyen bcas pa rab tu shes/ /rkyen las skyes pa gang yin de ma skyes/ /de la skye ba ngo bo nyid kyis med/ /rkyen la rag las gang yin stong </text></item>
<item><p>259a1</p><section>mdo sde</section><text>par gsungs/ /stong nyid gang shes de ni bag yod pa'o/ /rkyen khar gang las de ni mtshan ma med/ /smon lam ldan pa zhi zhing nye bar zhi/ /mi g.yo bems po rtswa dang shing lta bu/ /</text></item>
<item><p>259a2</p><section>mdo sde</section><text>de la bdud kyi yul ni yod ma yin/ /rkyen gyi khar las 'di ni gang shes pa/ /de 'di nga dang nga yi 'byung mi 'byung / /de ni bdag min bdag gi ma yin par/ /de ltar gang shes de ni bag yod pa'o/ /rje </text></item>
<item><p>259a3</p><section>mdo sde</section><text>yod ma yin yongs su 'dzin med pa/ /gzung ba med cing grol bar bya ba med/ /bcings med grol med rang bzhin 'od gsal bar/ /chos rnams rtag tu shes pa bag yod pa'o/ /don la rton gyi tshig 'brur </text></item>
<item><p>259a4</p><section>mdo sde</section><text>dga' ma yin/ /rtag tu ye shes spyod yul rnam shes grol/ /nges pa'i don gyi mdo sde'i tshul shes pa/ /de ni chos la rton kyi gang zag min/ /sangs rgyas bstan 'dir don ni stong nyid don/ /de bzhin </text></item>
<item><p>259a5</p><section>mdo sde</section><text>mtshan ma med dang smon las grol/ /srid pa gsum dang rtog dang ltar mi gnas/ /mdo don gang yin de ni bag yod pa'o/ /sgra dang brjod pas brjod du med pas na/ /chos dang chos min gnyis su gang </text></item>
<item><p>259a6</p><section>mdo sde</section><text>mi byed/ /chos rnams 'jog byed pa yang yod min te/ /gang zag med pa'i don 'di bag yod pa'o/ /chos don gnyer gyi nyon mongs don gnyer min/ /mig gzugs mi gnyer rna dang sgra la min/ /sna dri mi gnyer </text></item>
<item><p>259a7</p><section>mdo sde</section><text>lce dang ro la min/ /lus reg ma yin yid dang chos la min/ /gzugs kyi skye dang gnas pa don mi gnyer/ /tshor min 'du shes ma yin 'dus byas min/ /rnam par shes pa'i gnas pa'ang don mi gnyer/ /de 'dra </text></item>
<item><p>259a8</p><section>mdo sde</section><text>de ni chos don gnyer zhes bya/ /khams gsum pa'i gnas pa'ang don mi gnyer/ /bdag dang sems can mi gnyer lta rmongs min/ /gzugs lus nam yang don du gnyer ma yin/ /mig blo ma </text></item>
<item><p>259b1</p><section>mdo sde</section><text>yin yid kyang don mi gnyer/ /dge 'dun mi gnyer chos kyang don mi gnyer/ /sbyin pa nam du 'ang don du mi gnyer zhing / /tshul khrims bzod min brtson 'grus bsam gtan min/ /bdag gi bye brag shes rab </text></item>
<item><p>259b2</p><section>mdo sde</section><text>don mi gnyer/ /chos kun don du mi gnyer gang yin pa/ /de ni rtag tu chos gnyer rgyal bas gsungs/ /nams kyang don rnams mi gnyer gang yin pa/ /de ni sangs rgyas bstan 'dir bag yod yin/ /</text></item>
<item><p>259b3</p><section>mdo sde</section><text>skye ba med shes sangs rgyas ye shes te/ /skye med gang yin de ni 'byung ba min/ /'byung ba med la zhi ba'ang yod ma yin/ /de ltar gang shes de ni lam sgom yin/ /phung po lnga ni sgyu ma lta bur shes/ /</text></item>
<item><p>259b4</p><section>mdo sde</section><text>ji ltar chos dbyings de ltar chos rnams shes/ /nang gi grong stong 'dra bar rab tu shes/ /de ltar gang shes de ni bag yod pa'o/ /chos kyi dbyer med pa dang dbye ba dang / /de bzhin sems can dbang </text></item>
<item><p>259b5</p><section>mdo sde</section><text>po rnams kyang shes/ /dran pa nye bar gzhag la dran mi 'jug /de 'dra'i ye shes stobs can bag yod pa'o/ /yang dag spong la gnyis su rab shes dang / /de ni rdzu 'phrul sems stobs rab tu shes/ /</text></item>
<item><p>259b6</p><section>mdo sde</section><text>stobs la thul ba yod pa ma yin dang / /dbang po rnams kyi rim pa shes pa dang / /byang chub yan lag bsam gtan khong du chud/ /mkhas pa 'dus ma byas pa'i chos mngon shes/ /zhi gnas </text></item>
<item><p>259b7</p><section>mdo sde</section><text>la ni sems rab zhi bar shes/ /lhag mthong gis ni chos rnams dbye ba rtogs/ /chos rnams sngon gyi mtha' nas byung ba med/ /phyi ma'i mthar yang 'pho ba gang yang med/ /de bzhin chos kun bar la </text></item>
<item><p>259b8</p><section>mdo sde</section><text>'ang gnas min par/ /de ltar gang shes de ni bag yod pa'o/ /lus ni snying po med de gzugs brnyan 'dra/ /ngag kyang stong pa brag cha lta bu ste/ /sems kyang sgyu ma lta bu rlung 'dra bar/ /de ltar gang </text></item>
<item><p>260a1</p><section>mdo sde</section><text>shes de ni bag yod pa'o/ / nges pa'i mdo tshul la ni rab shes shing / /brten nas 'byung tshul khong du chud rtogs la/ /ma rig pa dang skye 'chi 'gog pa dag /nges don gang shes de ni bag </text></item>
<item><p>260a2</p><section>mdo sde</section><text>yod pa'o/ /rnam par thar pa'i sgo dang dus gsum dang / /bslab pa gsum dang dmigs pa med pa dang / /bdag med sems can srog med gang zag med/ /chos dang chos min gzings dang 'dra bar </text></item>
<item><p>260a3</p><section>mdo sde</section><text>bstan/ /ma skyes thob dang mi 'gyur 'byung ba dang / /'jig rten 'das pa'i dbang po shes rab sgom/ /de la sems pa cung zad mi 'byung ste/ /de yi tshul rtogs pa ni bag yod pa'o/ /sangs rgyas byung </text></item>
<item><p>260a4</p><section>mdo sde</section><text>ngam mya ngan 'das kyang rung / /chos dbyings de ni rtag tu gnas pa ste/ /yang dag don ni rtag tu mthong ba mkhas/ /chos nyid 'di shes pa ni bag yod pa'o/ /sngon gyi mtha' gang de ni yang dag mtha'/ /</text></item>
<item><p>260a5</p><section>mdo sde</section><text>de yi mtha' ni rgya chen chos rnams kun/ /nam mkha'i mtha' ni rtag tu sems can mtha'/ /chos nyid 'di shes pa ni bag yod pa'o/ /chos nyid las kyi rnam smin med shes kyang / /don dang mi dge'i </text></item>
<item><p>260a6</p><section>mdo sde</section><text>las ni chud mi za/ /pha rol phyin la gnas pa ma gtogs par/ /ye shes kyis ni sangs rgyas theg mi mthong / /dben par gnas par nga rgyal theg pa ste/ /nyan thos rnam par grol ba'i sgra phyir 'brang / /</text></item>
<item><p>260a7</p><section>mdo sde</section><text>sbyin pa yis ni longs spyod rab tu 'thob/ /tshul khrims kyis ni mtho ris nges par 'thob/ /thos pas shes rab de bzhin sgom pa 'thob/ /'dus byas kun ni tshul bzhin min las byung / /gang dag mya </text></item>
<item><p>260a8</p><section>mdo sde</section><text>ngan 'das kun tshul bzhin gyis/ /'di 'dra chos nyid 'di ni bag yod pa'o/ /byis pa dag ni rtag tu nyon mongs che/ /mkhas pa ye shes kyis ni chos ston to/ /chos dbyings rtag tu sgrib pa med pa la/ /</text></item>
<item><p>260b1</p><section>mdo sde</section><text>chos 'di thams cad mtshungs par rab tu 'jug /brten nas 'byung ba rab tu shes pa yi/ /de yi yon tan bzhi po 'di yin te/ /don dang ye shes de bzhin chos nyid dang / /nges pa'i don shes de ni </text></item>
<item><p>260b2</p><section>mdo sde</section><text>bag yod pa'o/ /chos kun brtan pa yin par gang shes pa/ /des ni chos mthong bde bar gshegs kyang mthong / /de ni chos nyid brten nas 'byung bar mnyam/ /chos nyid rtag tu 'dod chags bral ba </text></item>
<item><p>260b3</p><section>mdo sde</section><text>thob/ /brten nas byung bas gnas te thob 'gyur te/ /chos ni sgra dang bral zhing yi ge med/ /chos 'di rjes su rtogs pa de'i phyir/ /sangs rgyas la ni de bzhin gshegs shes bya/ /shes rab mig </text></item>
<item><p>260b4</p><section>mdo sde</section><text>gis brten pa mthong ba ste/ /mthong ba med par mthong ba chos mthong ba'o/ /shes rab mig gis brten pa gang mthong ba/ /de ni sangs rgyas mthong ba yin zhes bya/ /de ni phyir zhing nyon mongs mi </text></item>
<item><p>260b5</p><section>mdo sde</section><text>spyod de/ /rtag tu 'phags pa la ni dad par byed/ /zhig pa'i chos kyang 'dor ba ma yin zhing / /'phags pa'i rigs ni kun du srung bar byed/ /mkhas pa thos pa brjed par mi byed pa/ /de ni </text></item>
<item><p>260b6</p><section>mdo sde</section><text>sangs rgyas bstan pa yongs su srung / /'phags pa'i tshul khrims spong bar mi byed de/ /mkhas pa ting nge 'dzin las rtag mi nyams/ /shes rab phung po las ni mkhas mi g.yo/ /rnam par </text></item>
<item><p>260b7</p><section>mdo sde</section><text>grol ba'i phung por rtag tu gnas/ /rnam grol ye shes rnam par mthong ba la/ /rab tu gnas par gang gyur bag yod pa'o/ /sangs rgyas chos rnams mtha' yas rab rtogs pa/ /de ni thub pa'i </text></item>
<item><p>260b8</p><section>mdo sde</section><text>ye shes mtha' yas tshol/ /sangs rgyas byang chub spobs pa phun sum dang / /so sor rig dang sems can bsam pa shes/ /sems can dag gi bsam pa tshad med shes/ /skad cig gcig gis </text></item>
<item><p>261a1</p><section>mdo sde</section><text>mtha' yas zhing du 'gro/ /tshad med pa'i de bzhin gshegs mthong nas/ /de dag las thos chos ni 'dzin par byed/ /thos nas de ni de bzhin don kyang rtogs/ /sems can tshad med </text></item>
<item><p>261a2</p><section>mdo sde</section><text>yongs su smin par byed/ /de dag gi ni spyod pa tshad med shes/ /dran dang ldan pa gang yin bag yod pa'o/ /rtag tu bdag gi khar las bag yod pa/ /rang sems nges par sems pa yon tan </text></item>
<item><p>261a3</p><section>mdo sde</section><text>'jug /sems la nges sems nyon mongs yod ma yin/ /de ni nam du'ang yul gyis nyams pa med/ /skye dang gnas dang 'jig pa shes pa ni/ /nye bar len pa kun las sems dben de/ /</text></item>
<item><p>261a4</p><section>mdo sde</section><text>lhag mthong dang ni zhi gnas la yang mkhas/ /de yi sgrub pa nyams par mi 'gyur ro/ /shin du zhi zhing dul sems las su rung / /rtag tu drang zhing g.yo med yon po min/ /tshul 'chos med </text></item>
<item><p>261a5</p><section>mdo sde</section><text>cing mnyen la des pa ste/ /'di ni nges par sems pa'i phan yon no/ /stong pa mtshan med smon pa med cing dben/ /'khor ba sdug bsngal ba dang mi rtag shes/ /rtag tu chos bdag med cing </text></item>
<item><p>261a6</p><section>mdo sde</section><text>mya ngan 'das/ /nges par sems pa'i sems yod bag yod pa'o/ /rtag tu thams cad mkhyen pa'i sems 'dzin cing / /sems can rnams la byams pa'i sems mnyam pa/ /snying rjes </text></item>
<item><p>261a7</p><section>mdo sde</section><text>sems can rnams ni mi gtong zhing / /dga' bas 'khor ba na ni skyo ba med/ /btang snyoms chen po skyon rnams spangs pa ste/ /kun gtong 'dod chags bral ba 'dod pa med/ /sbyangs pa thams </text></item>
<item><p>261a8</p><section>mdo sde</section><text>cad dang ni mig g.yeng bsnyen/ /byas dang ma byas bzod pas ji mi snyam/ /sems can thar bar bya phyir ngoms med sems/ /de ni rtsom pa brtan par zhi ba tshol/ /lus dang srog la'ang de ni mi lta zhing / /</text></item>
<item><p>261b1</p><section>mdo sde</section><text>ting 'dzin kun la rim kyis bsam gtan byed/ /ting 'dzin dbang gis de ni skyes ma yin/ /shes rab kyis ni 'dus ma byas shes kyang / /thabs kyis 'dus ma byas par de mi ltung / /mkhas pa sems </text></item>
<item><p>261b2</p><section>mdo sde</section><text>can kun dang 'thun par 'jug /nyan thos rnams la bden pa'i gtam brjod kyang / /rnam par grol la mkhas pa de mi reg /sems can thams cad la ni snying brtse zhing / /de ni thams cad mkhyen pa nyid </text></item>
<item><p>261b3</p><section>mdo sde</section><text>la re/ /gang la 'di 'dra'i phan yon 'di yod pa/ /sangs rgyas bstan 'dir de ni bag yod yin/ /de ni de bzhin chos nyid la yang gnas/ /de yi spyod pa bdud kyis shes ma yin/ /bag yod pa la tshad </text></item>
<item><p>261b4</p><section>mdo sde</section><text>ni yod min te/ /nyon mongs mtshan ma dag la tshad yod do/ /de ni mtshan ma med cing nyon mongs bral/ /de yi yul ni bdud kyis shes mi nus/ /gang rnams g.yo zhing rlom sems rtogs pa dag /de ni </text></item>
<item><p>261b5</p><section>mdo sde</section><text>bdud kyi las su ngas bshad do/ /dmigs pa kun las rnam par rab grol ba/ /thams cad bdud kyis thul ba ma yin no/ /bag yod pa la dran pa brjed med pa/ /bag yod pa la blo gros brjed pa med/ /</text></item>
<item><p>261b6</p><section>mdo sde</section><text>bag yod pa ni rtogs dang mos pa dang / /ngo tsha shes dang khrel yod mi spyod med/ /de phyir de bzhin gshegs pa'i bsod nams dang / /shes rab dang ni bag yod 'di thos nas/ /gang dag chos dang </text></item>
<item><p>261b7</p><section>mdo sde</section><text>chos nyid rab gnas pa/ /sangs rgyas thams cad ci 'drar de 'gyur ro/ /phyogs bcu'i sangs rgyas gang rnams ji snyed dang / /byang chub sems dpa' mchod par gang 'dod pa/ /de dag gis ni </text></item>
<item><p>261b8</p><section>mdo sde</section><text>bag yod 'di thos na/ /bsam pas nan tan snying por byed par 'gyur/ /gang dag gis ni bag yod 'di thos nas/ /dga' zhing dad pa rgya chen rnyed gyur pa/ /rtag tu bag yod par ni rab 'gyur zhing / /</text></item>
<item><p>262a1</p><section>mdo sde</section><text>de dag rang byung sangs rgyas nyid du 'gyur/ /bcom ldan 'das kyis bag yod pa'i le'u 'di bshad pa'i tshe srog chags bzhi khri nyis stong gis bla na med pa yang dag par rdzogs pa'i byang </text></item>
<item><p>262a2</p><section>mdo sde</section><text>chub tu sems bskyed do/ /srog chags khri nyis stong ni mi skye ba'i chos la bzod pa rab tu thob par gyur to/ /srog chags brgyad stong ni rjes su 'thun pa'i bzod pa rab tu thob par gyur to/ /srog chags </text></item>
<item><p>262a3</p><section>mdo sde</section><text>sum khri nyis stong ni chos rnams la chos kyi mig rdul med cing dri ma dang bral ba rnam par dag go/ /dge slong brgyad brgya ni ma lus par kun shes pa brda sprod par gyur to/ /stong gsum gyi stong chen po'i </text></item>
<item><p>262a4</p><section>mdo sde</section><text>'jig rten gyi khams 'di yang rnam pa drug tu g.yos nas snang ba chen pos 'jig rten gyi khams 'di khyab par gyur to/ /gangs ri'i rgyal po dang mtsho chen po ma dros pa thams cad du yang sngon </text></item>
<item><p>262a5</p><section>mdo sde</section><text>ma mthong ma thos pa'i me tog gis pus mo nub pa tsam du gyur to/ /'di lta ste/ sangs rgyas kyi mthu dang / klu'i rgyal po ma dros pa'i dad pa'i rgyus chos kyi rnam grangs 'di la mchod pa'i las kyi </text></item>
<item><p>262a6</p><section>mdo sde</section><text>phyir mtsho ma dros pa thams cad rin po che'i pad ma dri rab tu zhim pa kha dog brgya stong du ma tshad shing rta'i 'khor lo tsam brgya stong phrag du ma mu med pas gang bar gyur to/ /de nas klu'i rgyal po'i bu </text></item>
<item><p>262a7</p><section>mdo sde</section><text>theg pa chen po la yang dag par zhugs pa lnga brgya po de dag thams cad kyis so so nas bcom ldan 'das la mchod pa'i las kyi phyir rin po che'i gdugs rnams phul nas 'di skad ces gsol </text></item>
<item><p>262a8</p><section>mdo sde</section><text>to/ /bcom ldan 'das sangs rgyas ni bdag cag gi ched du byung ba lags so/ /de ci'i slad du zhe na/ 'di ltar bcom ldan 'das bdag cag 'jig rten thams cad dang mi mthun pa'i chos 'di </text></item>
<item><p>262b1</p><section>mdo sde</section><text>thos kyang ma dngangs ma skrag dngangs par ma gyur gyi/ 'di lta bu'i chos nyan pa la slar zhing ngoms ma 'tshal ba'i slad du'o/ /bcom ldan 'das byang chub sems dpa'i sangs rgyas 'byung ba ci 'dra/ chos </text></item>
<item><p>262b2</p><section>mdo sde</section><text>kyi 'khor lo skor ba ci 'dra/ dam pa'i chos yongs su gzung ba ci 'dra ba bshad du gsol/ bcom ldan 'das kyis bka' stsal pa/ bzhin bzangs dag de'i phyir legs par shin du nyon la yid la </text></item>
<item><p>262b3</p><section>mdo sde</section><text>zung shig dang ngas bshad do/ /bcom ldan 'das legs so zhes gsol te klu'i rgyal po'i bu de dag bcom ldan 'das kyi ltar nyan pa dang / bcom ldan 'das kyis de dag la 'di skad ces bka' </text></item>
<item><p>262b4</p><section>mdo sde</section><text>stsal to/ /bzhin bzangs dag dad pa 'byung ba ni byang chub sems dpa'i sangs rgyas 'byung ba'o/ /dad pa dad pa zhes bya ba de gang zhe na/ 'jig rten pa dang 'jig rten las 'das pa'o/ /de la </text></item>
<item><p>262b5</p><section>mdo sde</section><text>'jig rten pa'i dad pa gang zhe na/ dad pa gang gis dge ba'i chos rnams kyi sngon du 'gro ba dang / las kyi rnam par smin pa la rton pa dang / las dang mi 'gal ba dang / 'phags pa rnams la sten </text></item>
<item><p>262b6</p><section>mdo sde</section><text>pa dang / sti stang du byas te dad par gnas pas gdung ba med pa dang / sti stang du byas te chos nyan pa dang / sgrib pa sel ba dang / byang chub kyi yan lag sgom pa dang / chos yongs su tshol ba dang /</text></item>
<item><p>262b7</p><section>mdo sde</section><text>longs spyod sbyin zhing 'ged pa dang / ngang tshul ngan pa tshul khrims la 'god pa dang / yang dag pa la sbyor ba dang / gshe ba dang ldan pa rnams dang bar byed pa dang / thams cad mkhyen pa'i sems </text></item>
<item><p>262b8</p><section>mdo sde</section><text>las mi 'gong ba dang / sangs rgyas la dad pa mi phyed pa dang / chos la dad cing mi spong ba dang / dge 'dun la yang dag par dad pa dang / nga rgyal las kyang nga rgyal rnam par spangs nas sems </text></item>
<item><p>263a1</p><section>mdo sde</section><text>mtshungs pa dang / yul la ye shes chags pa med pa dang / lus dang srog gi phyir yang sdig pa'i las mi spyod pa dang / ji skad smras pa de bzhin byed pa dang / bdud kyi yul las shin du 'das pa </text></item>
<item><p>263a2</p><section>mdo sde</section><text>dang / 'phags pas snang ba'i lus dang / ngag dang / yid kyi las kha na ma tho ba med pa dang / chog shes pas 'tsho ba rnam par dag pa dang / shes pas yang dag par 'jug pas shes rab kyi phung po'i rtsa ba </text></item>
<item><p>263a3</p><section>mdo sde</section><text>yongs su tshol ba dang / nor bdun yang dag par 'du ba dang / stobs kyi sngon du dbang po 'gro ba dang / log par lta ba la kha na ma tho bar 'du shes pa dang / yang dag par lta ba la yang dag par sbyor ba dang /</text></item>
<item><p>263a4</p><section>mdo sde</section><text>rjes su bstan pa la 'thun par 'dzin pa dang / gso sla zhing dgang sla ba dang / dmigs pa med pa'i sems kyis sti stang du byas te/ nye bar 'gro ba dang / 'khor ba la skyo ba'i sems dang / mya ngan las </text></item>
<item><p>263a5</p><section>mdo sde</section><text>'das pa la yon tan dang phan yon du lta ba dang / dam pa'i chos yongs su tshol ba la brtson pa dang / de bzhin gshegs pa'i bstan pa la khyim nas 'byung ba'i sems dang / tshangs par spyod par </text></item>
<item><p>263a6</p><section>mdo sde</section><text>gnas pa la chog mi shes pa dang / pha rol rjes su gzung bar byed pas nges par sbyin pa dang / byas pa gzo ba dang / byas pa shes pa dang / byas pa la re ba med pa dang / bdag gi 'thob pas rlom sems </text></item>
<item><p>263a7</p><section>mdo sde</section><text>su mi byed pa dang / pha rol gyi 'thob pa la phrag dog med pa dang / bzod pa dang / des pa dang / kha na ma tho ba la nyes par lta ba dang / ltung ba byung ba la mi gleng ba dang / dbang po'i sgo srung ba dang / mal cha spong </text></item>
<item><p>263a8</p><section>mdo sde</section><text>zhing gtong ba dang / dgon pa la phyogs pa yid la byed pa dang ma bral bas rtag par rgyun tu dben pa la gzhol ba dang / yang dag par dga' bar 'gyur ba'i chos rnams la 'dzin pa med pa'i sems dang / rtsod pa </text></item>
<item><p>263b1</p><section>mdo sde</section><text>med pa dang / nga rgyal las kyang nga rgyal rnam par spong ba dang / bdag gi nyes pa la lta ba dang / pha rol gyi nyes pa bzod par byed pa dang / tshul khrims kyi tshogs yongs su tshol ba dang / ting nge 'dzin gyi tshogs sgrub pa dang /</text></item>
<item><p>263b2</p><section>mdo sde</section><text>lam gyi tshogs la brtson pa 'di ni bzhin bzangs dag 'jig rten pa'i dad pa zhes bya ste/ bzhin bzangs dag gang 'jig rten pa'i dad pa 'byung ba ni sangs rgyas 'byung ba zhes bya'o/ /de la 'jig rten las 'das </text></item>
<item><p>263b3</p><section>mdo sde</section><text>pa'i dad pa gang zhe na/ dad pa gang gis chos thams cad stong par yid ches pa dang / lta bar song ba thams cad dang / chos thams cad mtshan ma med pa dang / smon pa med par yid ches pa dang / chos thams cad </text></item>
<item><p>263b4</p><section>mdo sde</section><text>mngon par 'dus ma byas pa ste/ 'ong ba dang 'gro ba las log par yid ches pa dang / chos thams cad lus dang / ngag dang / sems dang bral zhing 'dod chags dang bral bar yid ches pa dang / bdag dang / sems </text></item>
<item><p>263b5</p><section>mdo sde</section><text>can dang / srog dang / gang zag dang / 'dod chags dang bral ba dang / chos thams cad de bzhin nyid la gnas par yid ches pa dang / bgrang ba med pa'i tshul gyis chos thams cad gsog dang / nam mkha' </text></item>
<item><p>263b6</p><section>mdo sde</section><text>la bcangs pa dang 'dra zhing byis pa brid pa dang mtshungs la/ gsob dang 'dra bar yid ches pa dang / chos thams cad sngon gyi mtha' dang phyi ma'i mthar ngo bo nyid med de/ yang dag pa'i mtha' ma yin pa la </text></item>
<item><p>263b7</p><section>mdo sde</section><text>gnas par yid ches pa dang / chos thams cad nam mkha'i mtha' dang 'dra zhing chos kyi dbyings su yang dag par 'du la dus gsum las shin du 'das shing zag pa med par yid ches pa dang / chos </text></item>
<item><p>263b8</p><section>mdo sde</section><text>thams cad 'dod pa'i sred pa la lta ba dang / ma rig pa dang bral zhing nye bar nyon mongs pa med pa la rang bzhin gyis yongs su dag cing rang bzhin gyis 'od gsal bar yid ches pa dang / chos thams cad blo </text></item>
<item><p>264a1</p><section>mdo sde</section><text>bur gyi nyon mongs pa las kun du 'byung ba la mi ltos shing spros pa thams cad kyi spyod pa yang dag par chad la btang snyoms shing rjes su chags pa dang / khong khro ba dang bral zhing blang ba med par </text></item>
<item><p>264a2</p><section>mdo sde</section><text>yid ches pa dang / chos thams cad sems kyis sgro btags pa med cing dor ba med par yid ches pa dang / chos thams cad dngos po dang dngos po med pa la mi gnas shing ci yang ma yin la nus pa cung zad kyang </text></item>
<item><p>264a3</p><section>mdo sde</section><text>med par yid ches pa dang / chos thams cad nam mkha' dang 'dra ste/ dngos po thams cad las dben zhing gnas pa med par yid ches pa dang / gdeg pa med pa dang / gzhog pa med pa'i tshul gyis chos </text></item>
<item><p>264a4</p><section>mdo sde</section><text>thams cad chu shing gi phung po ltar snying po med par yid ches pa dang / chos thams cad 'dus ma byas dang 'dra bar gyur la mya ngan las 'das pa dang mtshungs shing rang bzhin gyis nye bar zhi bar yid ches pa </text></item>
<item><p>264a5</p><section>mdo sde</section><text>'di ni bzhin bzangs dag 'jig rten las 'das pa'i dad pa zhes bya ste/ bzhin bzangs dag gang 'jig rten las 'das pa'i dad pa 'byung ba de ni sangs rgyas 'byung ba zhes bya'o/ /bzhin bzangs dag </text></item>
<item><p>264a6</p><section>mdo sde</section><text>sangs rgyas 'byung ba zhes bya ba de ni chos thams cad skye ba med pa la bya'o/ /bzhin bzangs dag chos thams cad skye ba med pa zhes bya ba de ni mnyam pa nyid kyi tshig bla dgas so/ /de ci'i phyir zhe na/ 'di ltar gzugs </text></item>
<item><p>264a7</p><section>mdo sde</section><text>'byung ba ni sangs rgyas 'byung ba ma yin no/ /sangs rgyas 'byung ba ni gzugs skye ba med pas rab tu phye ba yang ma yin no/ /tshor ba dang / 'du shes dang / 'du byed rnams dang / rnam par shes pa 'byung </text></item>
<item><p>264a8</p><section>mdo sde</section><text>ba ni sangs rgyas 'byung ba ma yin no/ /sangs rgyas 'byung ba ni rnam par shes pa skye ba med pas rab tu phye ba yang ma yin no/ /phung po dang / khams dang / skye mched 'byung ba ni sangs rgyas 'byung ba </text></item>
<item><p>264b1</p><section>mdo sde</section><text>ma yin no/ /sangs rgyas 'byung ba ni phung po dang / khams dang / skye mched skye ba med pas rab tu phye ba yang ma yin no/ /rig pa 'byung ba dang / ma rig pa 'byung ba ni sangs rgyas 'byung ba ma yin no/ /</text></item>
<item><p>264b2</p><section>mdo sde</section><text>sangs rgyas 'byung ba ni rig pa dang ma rig pa skye ba med pas rab tu phye ba yang ma yin no/ /rga shi'i bar du 'byung ba ni sangs rgyas 'byung ba ma yin no/ /sangs rgyas 'byung ba ni rga shi skye ba med pas rab tu </text></item>
<item><p>264b3</p><section>mdo sde</section><text>phye ba yang ma yin no/ /skye ba skye ba dang / mi skye ba skye ba ni sangs rgyas 'byung ba ma yin no/ /sangs rgyas 'byung ba ni skye ba dang mi skye bas rab tu phye ba yang ma yin no/ /dran pa nye bar gzhag pa 'byung ba ni </text></item>
<item><p>264b4</p><section>mdo sde</section><text>sangs rgyas 'byung ba ma yin no/ /sangs rgyas 'byung ba ni dran pa med cing yid la byed pa med pas rab tu phye ba yang ma yin no/ /de bzhin du bsdus te/ byang chub kyi phyogs kyi chos sum bcu rtsa bdun nas </text></item>
<item><p>264b5</p><section>mdo sde</section><text>lam gyi bar du 'byung ba ni sangs rgyas 'byung ba ma yin no/ /sangs rgyas 'byung ba ni lam skye ba dang mi skye bas rab tu phye ba yang ma yin no/ /shes rab 'byung ba ni sangs rgyas 'byung ba ma yin no/ /</text></item>
<item><p>264b6</p><section>mdo sde</section><text>sangs rgyas 'byung ba ni shes rab 'byung ba med pas rab tu phye ba yang ma yin no/ /bcom ldan 'das kyis sangs rgyas 'byung ba 'di bstan pa na klu gzhon nu lnga brgya po de dag rjes su 'thun pa'i bzod </text></item>
<item><p>264b7</p><section>mdo sde</section><text>pa thob par gyur to/ /de nas bcom ldan 'das kyis de'i tshe tshigs su bcad pa 'di dag gsungs so/ /dad pa 'byung ba rgyal ba 'byung / /'byung ba med pas rab tu phye/ /gang dag dad pa med pa ni/ /</text></item>
<item><p>264b8</p><section>mdo sde</section><text>de dag sangs rgyas mi 'byung ngo / /dad pa dkar po chos rnams kyi/ /sngon du 'gro dang skyed par gsungs/ /dad pa las kyi rnam smin dang / /las dang 'gal bar mi 'gyur ba'o/ /dad ni 'phags pa bsten pa dang / /</text></item>
<item><p>265a1</p><section>mdo sde</section><text>sti stang byas te bsnyen bkur byed/ /sems la gdung ba med pa dang / /dang ba skyed par byed pa'o/ /sti stang byas te chos nyan cing / /sgrib pa rnam par sel ba dang / /byang chub yan lag </text></item>
<item><p>265a2</p><section>mdo sde</section><text>sgom pa dang / /lam gyi rjes 'thun dad pa'o/ /chos kyis longs spyod tshol ba dang / /sbyin pa'i rjes su bsngags pa dang / /tshul khrims ldan dang ngang tshul ngan/ /de la dad pa yang dag 'jug /byang chub </text></item>
<item><p>265a3</p><section>mdo sde</section><text>sems las mi 'gong zhing / /gshe dang sdang ba dang bar byed/ /sangs rgyas chos la dad par byed/ /dge 'dun la yang dad pa'o/ /nga rgyal las kyang nga rgyal spong / /khyi dang 'dra bar nga rgyal med/ /</text></item>
<item><p>265a4</p><section>mdo sde</section><text>yul la chags pa ma yin pa/ /de ni dad pa'i mtshan nyid do/ /dad dang ldan pa bdag shes te/ /sdig pa'i las ni mi byed cing / /bden pa'i tshig tu smra byed la/ /ji skad smras pa de bzhin byed/ /dad </text></item>
<item><p>265a5</p><section>mdo sde</section><text>ldan chags las rab tu 'das/ /dad ldan yid la rnyog pa med/ /dad ldan lus dang ngag dang yid/ /'phags pa rnams dang 'thun par 'jug /dad pas 'tsho ba yongs sbyong zhing / /rtag tu ye shes </text></item>
<item><p>265a6</p><section>mdo sde</section><text>tshol bar byed/ /shes rab phung po'i rtsa ba gang / /thos pa de tshol dad pa'o/ /stobs rnams dang ni dbang po dang / /nor bdun yang dag 'du ba dang / /log par lta ba rnam spong zhing / /yang dag lta ba </text></item>
<item><p>265a7</p><section>mdo sde</section><text>tshol bar byed/ /bla ma rnams kyis bstan pa la/ /dad dang ldan pa 'thun par 'dzin/ /gso sla zhing ni dgang sla ste/ /sdug bsngal med pas tshol bar byed/ /dmigs pa med pa'i sems kyis ni/ /</text></item>
<item><p>265a8</p><section>mdo sde</section><text>sti stang byas te chos 'dri zhing / /'khor bas rtag tu skyo ba dang / /mya ngan 'da' ba'i yon tan dga'/ /bstan la khyim nas myur 'byung dang / /tshangs pa'i spyod la mi chags dang / /thar pa'i tshogs ni </text></item>
<item><p>265b1</p><section>mdo sde</section><text>gang yin pa/ /de dag dad dang ldan pas tshol/ /sems can mang po rjes su 'dzin/ /phan pa byas shes drin mi bgrang / /dad dang ldan pa byas pa la/ /phyir bya bar ni sbyor ba med/ /bdag gis 'thob </text></item>
<item><p>265b2</p><section>mdo sde</section><text>pas mi snyems shing / /gzhan gyi thob la phrag dog med/ /bzod dang des pa phun sum tshogs/ /g.yo med drang zhing mnyen pa yin/ /dad dang ldan na mngon mthong yang / /gzhan gyi nyes pa mi gleng zhing / /</text></item>
<item><p>265b3</p><section>mdo sde</section><text>dbang po dang ni yid zhi la/ /dgon par gnas la 'dun pa yin/ /dben par gzhol ba'i sems kyis ni/ /yang dag dga' bar 'gyur la 'dun/ /'thab pa dang ni rtsod med cing / /bdag gi nyes pa </text></item>
<item><p>265b4</p><section>mdo sde</section><text>yang dag mthong / /tshul khrims sdom pa yongs su tshol/ /ting nge 'dzin dang lam sgom la/ /rtag tu brtson zhing dad ldan pa/ /de ni dad ldan mtshan nyid do/ /'jig rten 'das pa ji snyed dang / /</text></item>
<item><p>265b5</p><section>mdo sde</section><text>dad pa de yi rjes su 'gro/ /sangs rgyas gsungs pa zab mo yi/ /chos ni rnam par 'jig mi byed/ /dad ldan stong par yid ches te/ /de la lta ba yod ma yin/ /chos kun mtshan ma med par ni/ /the </text></item>
<item><p>265b6</p><section>mdo sde</section><text>tsom med cing rnam rtog med/ /smon lam rnam par spong byed cing / /'ong ba dang ni 'gro ba rtogs/ /chos rnams mngon par 'du mi byed/ /lus dang sems ni g.yel mi gtong / /bdag dang sems </text></item>
<item><p>265b7</p><section>mdo sde</section><text>can rdul sel cing / /'dod chags med pa'i chos la dad/ /dad pa de bzhin nyid la gnas/ /lam gyi 'gro ba khong du chud/ /yang dag mtha' ni mtha' min zhing / /de ni nam mkha'i mtha' 'dra </text></item>
<item><p>265b8</p><section>mdo sde</section><text>bar/ /chos rnams kun la yid ches te/ /ye shes dbyings la mnyam par bzhag /chos kun zag pa yod min zhing / /dus gsum las ni shin du 'das/ /srid dang las dang ma rig dang / /</text></item>
<item><p>266a1</p><section>mdo sde</section><text>lta ba dad ldan mi 'dzin to/ /chos rnams thams cad 'od gsal zhing / /nyon mongs can min rang bzhin dang / shes nas nyon mongs glo bur gyis/ /sems ni 'byung bar byed ma yin/ /</text></item>
<item><p>266a2</p><section>mdo sde</section><text>chos rnams thams cad ltos med cing / /de dag la ni rgyu ba med/ /btang snyoms gyur cing g.yo ba med/ /de ni nyes pa mi 'dzin to/ /blang ba med cing dor ba med/ /gzung ba med cing grol ba med/ /</text></item>
<item><p>266a3</p><section>mdo sde</section><text>bcangs pas byis pa brid 'dra bas/ /chos rnams gsog tu yid kyang ches/ /gsog dang gdeg pa med pa dang / /snying po med de chu shing 'dra/ /rang bzhin gyis ni dbu ba ste/ /gnas med cing ni dngos po </text></item>
<item><p>266a4</p><section>mdo sde</section><text>med/ /chos kun ci yang med pa ste/ /don ni cung zad med par shes/ /chos rnams nam mkha' mtshungs pa dang / /'dra bar gyur pas 'dus ma byas/ /chos rnams mya ngan 'das 'dra zhing / /rang bzhin gyis </text></item>
<item><p>266a5</p><section>mdo sde</section><text>ni zhi bar dad/ /dad par de la'ang dad byed de/ /nam mkhar 'phangs pa'i rdo ba bzhin/ /byang chub sems dpa' gang zhig la/ /dad pa 'di 'dra 'di yod pa/ /de la sangs rgyas rnams 'byung ste/ /</text></item>
<item><p>266a6</p><section>mdo sde</section><text>bsnyen bkur bya ba'ang de bzhin no/ /gzugs 'byung ba ni sangs rgyas dag /'byung bar bstan pa ma yin no/ /'gog pas ma yin ldang bas min/ /'gro bas ma yin 'ong bas min/ /gzugs </text></item>
<item><p>266a7</p><section>mdo sde</section><text>kyi skye med gang yin dang / /'gog pa min dang gnas min dang / /'ong ba med cing 'gro med pa/ /'di ni sangs rgyas 'byung bar 'dod/ /byang chub sems dpa' shes ldan la/ /de bzhin phung po </text></item>
<item><p>266a8</p><section>mdo sde</section><text>lnga rnams kyi/ /skye ba med pas rab phye ba/ /sangs rgyas 'byung zhes ngas bstan to/ /gnas med pa la gnas bcas nas/ /khams dang skye mched phung po yi/ /skye ba med pas rab phye ba/ /sangs </text></item>
<item><p>266b1</p><section>mdo sde</section><text>rgyas 'byung bar de bstan to/ /rig pa skye bar gyur na ni/ /de ltar 'khor ba 'bri 'gyur te/ /rkyen 'di rab tu bstan pas na/ /des ni sangs rgyas rab tu phye/ /mi skye ba dang skye ba dang / /'gog pa </text></item>
<item><p>266b2</p><section>mdo sde</section><text>med la gang gnas pa/ /dngos po'i 'du shes can des ni/ /nga la bsnyen bkur byed mi nus/ /dran pa 'byung ba 'di yis ni/ /sangs rgyas 'byung bar bstan ma yin/ /dran med yid la </text></item>
<item><p>266b3</p><section>mdo sde</section><text>byed med pa/ /de ni sangs rgyas yin par bstan/ /byang chub phyogs kyi chos nyid kyi/ /phyogs rnams kun kyang de bzhin te/ /de yi skye med gang yin pa/ /de ni sangs rgyas 'byung bar 'dod/</text></item>
<item><p>266b4</p><section>mdo sde</section><text>nga yi sangs rgyas 'byung 'di 'dra/ /'di ni gang dag rtogs gyur pa/ /de dag nga yi bstan la dad/ /de dag la ni chags pa med/ /bzhin bzangs dag de la byang chu sa ba sems dpa'i chos kyi 'khor </text></item>
<item><p>266b5</p><section>mdo sde</section><text>lo bskor ba gang zhe na/ bzhin bzangs dag chos kyi 'khor lo bskor ba zhes bya ba ni gang 'di lta bu'i chos 'di khong du chud pa dang / dga' ba dang / mos pa dang / dad pa dang / 'dzin pa dang /</text></item>
<item><p>266b6</p><section>mdo sde</section><text>kun 'dzin pa dang / len pa dang / dran pa ma brjed pa dang / tshul bzhin yongs su rtog pa dang / snying rje chen po mi nyams pa dang / thams cad mkhyen ma'i sems kyis gzhan dag la 'chad pa dang /</text></item>
<item><p>266b7</p><section>mdo sde</section><text>ston pa dang / yang dag par rab tu ston pa dang / skyo ba la mi mjed pa dang / 'thob pa dang / bkur sti la ma chags pa dang / dus dus su skul ba dang / dran par byed pa dang / yongs su 'dzin pa </text></item>
<item><p>266b8</p><section>mdo sde</section><text>dang / rjes su 'dzin pa 'di ni chos kyi 'khor lo bskor ba zhes bya'o/ /bzhin bzangs dag gzhan yang ji ltar de bzhin gshegs pas chos kyi 'khor lo bskor ba'i chos kyi 'khor lo de'i rnam pa la </text></item>
<item><p>267a1</p><section>mdo sde</section><text>'jug pa cung zad tsam zhig bshad par bya'o/ /de bzhin gshegs pas chos skye ba dang / chos ma yin pa skye ba'i phyir chos kyi 'khor lo ma bskor to/ /chos gzhig pa dang / chos ma </text></item>
<item><p>267a2</p><section>mdo sde</section><text>yin pa gzhig pa'i phyir chos kyi 'khor lo ma bskor to/ /de bzhin gshegs pas so so'i skye bo'i chos ni dman pa dang / 'phags pa'i chos ni rgya che ba'i phyir chos kyi 'khor lo ma bskor kyi/ bzhin bzangs </text></item>
<item><p>267a3</p><section>mdo sde</section><text>dag de bzhin gshegs pas so so'i skye bo'i chos dang / 'phags pa'i chos rang bzhin gyis ma skyes pa'i phyir chos kyi 'khor lo bskor to/ /chos kyi 'khor lo de ni yang dag par yongs su ma chad par </text></item>
<item><p>267a4</p><section>mdo sde</section><text>bskor bas de'i phyir de ma chad pa'i 'khor lo'o/ /chos kyi 'khor lo de rten cing 'brel par 'byung ba lugs dang 'thun par bskor bas de'i phyir de ni mi skye ba'i 'khor lo'o/ /'khor lo de gnyis kyis </text></item>
<item><p>267a5</p><section>mdo sde</section><text>mi skor te/ mig dang gzugs kyis bskor bas mi skor ba nas yid dang chos kyi bar gyis bskor bas mi skor ba'i bar du ste/ de'i phyir de mi gnyis pa'i 'khor lo'o/ /'khor lo de 'das pa'i chos </text></item>
<item><p>267a6</p><section>mdo sde</section><text>la dmigs pa'i rnam pas mi skor/ ma 'ongs pa dang / da ltar byung ba'i chos la dmigs pa'i rnam pas mi skor te/ de'i phyir de mi dmigs pa'i 'khor lo'o/ /'khor lo bdag tu lta ba </text></item>
<item><p>267a7</p><section>mdo sde</section><text>kun nas ldang bas mi skor/ sems can dang / srog dang / gso ba dang / gang zag tu lta ba kun nas ldang bas mi skor te/ de'i phyir de stong pa nyid kyi 'khor lo'o/ /'khor lo de mtshan ma la dmigs </text></item>
<item><p>267a8</p><section>mdo sde</section><text>pa'i 'du shes dang / spros pa yid la byed pas mi skor te/ de'i phyir de mtshan ma med pa'i 'khor lo'o/ /'khor lo de 'dod pa'i khams thob par bya ba'i phyir mi skor/ gzugs dang gzugs med pa'i </text></item>
<item><p>267b1</p><section>mdo sde</section><text>khams thob par bya ba'i phyir mi skor te/ de'i phyir de smon pa med pa'i 'khor lo'o/ /'khor lo de 'di dag ni so so'i skye bo'i chos/ 'di dag ni slob pa'i chos/ 'di dag ni mi slob pa'i chos/</text></item>
<item><p>267b2</p><section>mdo sde</section><text>rnam pa 'di lta bu 'di dag ni sangs rgyas kyi chos so zhes chos tha dad pa'i phyir mi skor te/ de'i phyir tha dad pa med pa'i 'khor lo'o/ /'khor lo de chos kyi brda la mi 'jug ste/ de'i phyir de gnas pa med </text></item>
<item><p>267b3</p><section>mdo sde</section><text>pa'i 'khor lo'o/ /bzhin bzangs dag chos kyi 'khor lo zhes bya ba ni don dam pa'i 'khor lo ste/ bden pa mi phyed pa'i rnam pas bskor ba'o/ /dus gsum mnyam pas ji lta ba bzhin gyi 'khor lo'o/ /</text></item>
<item><p>267b4</p><section>mdo sde</section><text>dngos por lta ba las rab tu 'das pa'i phyir dngos po med pa'i 'khor lo'o/ /lus dang sems ma 'dres shing yid dang rnam par shes pa dang bral bas dben pa'i 'khor lo'o/ /'gro ba lnga dang phrad pa ma yin </text></item>
<item><p>267b5</p><section>mdo sde</section><text>pas kun gzhi med pa'i 'khor lo'o/ /'byung ba chen po ngo bo nyid kyis dngos po med pas yang dag pa'i 'khor lo'o/ /yang dag par sbyor zhing slu ba ma yin pas mnyam pa'i 'khor lo'o/ /yi ge mi zad </text></item>
<item><p>267b6</p><section>mdo sde</section><text>pas mi zad pa'i 'khor lo'o/ /chos thams cad chos kyi dbyings su yang dag par 'du bas chos kyi dbyings kyi 'khor lo'o/ /sngon gyi mtha' ma yin par skor bas yang dag pa'i mtha'i 'khor lo'o/ /</text></item>
<item><p>267b7</p><section>mdo sde</section><text>ngo bo nyid kyis ngo bo nyid med pas de bzhin nyid kyi 'khor lo'o/ /rang gi yid la byed pa rgyun bcad pas mngon par 'du mi byed pa'i 'khor lo'o/ /'phags pa'i spyod yul thob par byed pa'i phyir 'dus </text></item>
<item><p>267b8</p><section>mdo sde</section><text>ma byas pa'i 'khor lo'o/ /nang kun du ston pas stong pa nyid kyi 'khor lo'o/ /phyi rol la mi 'jug pas mtshan ma med pa'i 'khor lo'o/ /phyi nang gi dang ma 'dres pas smon pa med pa'i 'khor </text></item>
<item><p>268a1</p><section>mdo sde</section><text>lo'o/ /brjod pa med pa'i tshul gyis brjod du med pa'i 'khor lo'o/ /bzhin bzangs dag chos kyi 'khor lo de de bzhin gshegs pas sems can gyi dbang po la bskor kyang rung / ma bskor </text></item>
<item><p>268a2</p><section>mdo sde</section><text>kyang rung brjod du med pa'i chos nyid 'di mi 'dor te/ bzhin bzangs dag 'di ni byang chub sems dpa'i chos kyi 'khor lo bskor ba zhes bya'o/ /chos kyi 'khor lo bskor ba 'di bstan pa'i tshe lha dang /</text></item>
<item><p>268a3</p><section>mdo sde</section><text>klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po de dag gis ca co dang ga zha'i sgra phyung ste 'di skad ces gsol to/ /de bzhin gshegs pas </text></item>
<item><p>268a4</p><section>mdo sde</section><text>'di 'dra ba'i chos kyi 'khor lo 'di bskor cing pha rol shes par mjed pa ni mjed dka' ba mjed pa'o/ /bcom ldan 'das nam mkha'i 'khor lo bskor ba de ni chos kyi 'khor lo skor ba'o/ /gang dag </text></item>
<item><p>268a5</p><section>mdo sde</section><text>gis 'tshal ba de dag gis kyang de dang mnyam pa nyid du 'tshal ba dang / bcom ldan 'das sems bskyed pa de dag la rjes su yi rang ngo / /gang dag chos kyi 'khor lo bskor ba 'di thos nas byang chub tu </text></item>
<item><p>268a6</p><section>mdo sde</section><text>sems bskyed par 'gyur ba de dag kyang chos kyi 'khor lo 'di lta bu skor bar 'gyur ro/ /de ltar bstan pa 'di thos nas 'khor de las srog chags khris bla na med pa yang dag par rdzogs pa'i byang </text></item>
<item><p>268a7</p><section>mdo sde</section><text>chub tu sems bskyed do/ /bzhin bzangs dag de la byang chub sems dpa' dam pa'i chos yongs su 'dzin pa gang zhe na/ bzhin bzangs dag dam pa'i chos yongs su 'dzin pa zhes bya ba ni chos thams cad </text></item>
<item><p>268a8</p><section>mdo sde</section><text>yang dag par sdud pa ste/ chos thams cad yang dag par sdud pa 'di ni dam pa'i chos yongs su 'dzin pa zhes bya'o/ /bzhin bzangs dag gzhan yang dam pa'i chos yongs su 'dzin pa ni gang de bzhin </text></item>
<item><p>268b1</p><section>mdo sde</section><text>gshegs pas spyod pa brgyad khri bzhi stong dang / chos kyi phung po brgyad khri bzhi stong bstan pa'i chos kyi phung po brgyad khri bzhi stong de dag sdud pa de ni dam pa'i chos yongs su 'dzin pa zhes bya'o/ /bzhin </text></item>
<item><p>268b2</p><section>mdo sde</section><text>bzangs dag ji ltar de bzhin gshegs pas byang chub mngon par sangs rgyas pa de bzhin du chos kyi 'khor lo bskor to/ /de bzhin du yongs su mya ngan las 'das so/ /de bzhin nyid ji lta ba dang / de bzhin </text></item>
<item><p>268b3</p><section>mdo sde</section><text>nyid gang yin pa de la chos thams cad kyi skye ba med/ 'gag pa med do/ /gang mi skye mi 'gag pa de la 'dzin pa med/ 'thab pa med/ rtsod pa med/ bstan pa med/ shin du brjod pa med do/ /gang brjod du </text></item>
<item><p>268b4</p><section>mdo sde</section><text>med pa de la dam pa'i chos bsdu ba gang yang med do/ /de'i phyir bsdu ba med/ yongs su 'dzin pa med pa ni dam pa'i chos shes bya'o/ /de nas klu'i rgyal po ma dros pa'i bu mya ngan med pa zhes bya bas bcom </text></item>
<item><p>268b5</p><section>mdo sde</section><text>ldan 'das la 'di skad ces gsol to/ /bcom ldan 'das bdag dam pa'i chos yongs su 'dzin pa la spobs so/ /bcom ldan 'das kyis bka' stsal pa/ mya ngan med pa khyod spobs par gyis </text></item>
<item><p>268b6</p><section>mdo sde</section><text>shig /gsol pa/ bcom ldan 'das 'di lta ste dper na rgya mtsho chen po na rin po che bdag gi ma mchis pa/ yongs su 'dzin pa ma mchis pa/ yongs su gzung ba ma mchis pa gang dag mchis pa </text></item>
<item><p>268b7</p><section>mdo sde</section><text>de dag bsrung bar bgyi ba ma lags mod kyi/ 'on kyang bcom ldan 'das ded dpon dang / ded dpon chen po gang dag lus dang srog la mi lta bar rin po che chen po de dag 'tshal ba'i slad du rgya mtsho </text></item>
<item><p>268b8</p><section>mdo sde</section><text>chen por zhugs pa de dag 'dzam bu'i gling du ma phyin par bar ma dor rgya mtsho'i nang du 'khyams par mi 'gyur bar shin du bsrung ba bgyis te/ de dag rgya mtshor zhugs shing 'ong ba dang 'gro ba'i </text></item>
<item><p>269a1</p><section>mdo sde</section><text>tshe bsrung ba chen po bgyis nas/ de ltar rin po che de dag 'dzam bu'i gling du phyin pa dang skye bo mang po 'tsho bar 'gyur ro/ /bcom ldan 'das de bzhin du de bzhin gshegs pas chos </text></item>
<item><p>269a2</p><section>mdo sde</section><text>gang mngon par rdzogs par sangs rgyas pa de shin du mngon par grub pa ma mchis te/ de ni lha dang bcas pa'i 'jig rten gang gis kyang yongs su gzung bar mi nus mod kyi/ 'on kyang bcom ldan </text></item>
<item><p>269a3</p><section>mdo sde</section><text>'das byang chub sems dpa' sems dpa' chen po gang dag 'di 'dra ba'i chos dkon mchog de bzhin nyid mngon par rdzogs par sangs rgyas pa mngon par rdzogs par byang chub par bgyi ba'i </text></item>
<item><p>269a4</p><section>mdo sde</section><text>slad du go cha 'tshal ba de dag shin du yongs su bsrung bar bgyis te/ skyes bu dam pa de dag shin du yongs su bzang na theg pa chen po 'dir nges par 'byung bar 'gyur ro/ /de dag byung bar gyur na chos kyi </text></item>
<item><p>269a5</p><section>mdo sde</section><text>'khor lo skor bar 'gyur te/ dam pa'i chos yongs su 'bar bar 'gyur ro/ /bcom ldan 'das de lta bas na gang 'di chos smra ba theg pa chen po la yang dag par zhugs pa rnams yongs su 'dzin pa </text></item>
<item><p>269a6</p><section>mdo sde</section><text>dang / bsrung ba dang / skyob pa dang / sbed pa dang / rim gro bgyid pa dang / bla ma'i yongs su spyad pa bgyid pa de ni dam pa'i chos yang dag phul yongs su 'dzin pa lags so/ /de nas bcom ldan 'das </text></item>
<item><p>269a7</p><section>mdo sde</section><text>kyis klu'i rgyal po'i bu mya ngan med pa la legs so zhes bya ba gnang ste/ mya ngan med pa legs so legs so/ /gang 'di chos smra ba theg pa chen po la yang dag par zhugs pa rnams yongs su </text></item>
<item><p>269a8</p><section>mdo sde</section><text>'dzin pa dang / kun du srung ba 'di ni dam pa'i chos yongs su 'dzin pa yin no/ /chos smra ba yongs su bzung bas dam pa'i chos yongs su bzung ba yin mod kyi/ 'on kyang mya ngan med pa </text></item>
<item><p>269b1</p><section>mdo sde</section><text>pa'i chos yongs su 'dzin pa bcu ste/ bcu gang zhe na/ khengs pa med pa dang / lhag pa'i nga rgyal med pa dang / g.yo ba med pa dang / chos don du gnyer ba dang / chos 'dod pa dang / chos yongs su tshol ba dang /</text></item>
<item><p>269b2</p><section>mdo sde</section><text>chos la so sor rtog pa dang / chos ston pa dang / chos la nan tan byed pa dang / chos sgrub par gnas shing mos la rnam par grol ba ste/ bcu po de dag ni dam pa'i chos yongs su 'dzin pa'o/ /</text></item>
<item><p>269b3</p><section>mdo sde</section><text>gzhan yang dam pa'i chos yongs su 'dzin pa bcu ste/ bcu gang zhe na/ mya ngan med pa 'di la rigs kyi bu 'am/ rigs kyi bu mos chos smra ba zhig yod par thos na phyogs der phyag 'tshal ba dang /</text></item>
<item><p>269b4</p><section>mdo sde</section><text>mthong bar dga' ba dang / 'ongs nas mgu bar byed pa dang / stan 'ding zhing gos dang zas sbyor ba dang / kun du srung bar byed pa dang / sti stang byas te bsnyen bkur byed pa dang / des bshad pa nyan pa </text></item>
<item><p>269b5</p><section>mdo sde</section><text>dang / ji ltar thos pa ltar gzhan dag la yang ston pa dang / de'i mi snyan pa 'gog pa dang / de'i bsngags pa brjod pa ste/ mya ngan med pa bcu po de dag ni dam pa'i chos yongs su 'dzin pa'o/ /mya ngan </text></item>
<item><p>269b6</p><section>mdo sde</section><text>med pa gzhan yang sbyin pa bzhi po 'di dag ni/ dam pa'i chos yongs su 'dzin par 'gyur ba ste/ bzhi gang zhe na/ gro ga dang / snag tshe dang / smyug gu dang / glegs bam sbyin pa dang / chos smra </text></item>
<item><p>269b7</p><section>mdo sde</section><text>ba rnams la gos dang / zas dang / mal cha dang / na ba'i gsos sman dang / yo byad sbyin pa dang / chos thos nas chos smra ba rnams la g.yo med par legs so zhes bya ba sbyin pa dang / chos sbyin </text></item>
<item><p>269b8</p><section>mdo sde</section><text>pa ni bzhi pa ste/ sbyin pa bzhi po de dag ni dam pa'i chos yongs su 'dzin par 'gyur ba'o/ /mya ngan med pa brtson 'grus bzhi po 'di dag ni dam pa'i chos yongs su 'dzin par 'gyur ba ste/</text></item>
<item><p>270a1</p><section>mdo sde</section><text>bzhi gang zhe na/ chos ston pa'i brtson 'grus dang / chos kun du tshol ba'i brtson 'grus dang / chos smra ba la snyen bkur bya ba'i brtson 'grus dang / dam pa'i chos spong ba'i sems can </text></item>
<item><p>270a2</p><section>mdo sde</section><text>rnams chos dang 'thun pas tshar gcad pa'i brtson 'grus te/ mya ngan med pa brtson 'grus bzhi po de dag ni dam pa'i chos yongs su 'dzin par 'gyur ba'o/ /de nas bcom ldan 'das kyis zhus pa lung bstan </text></item>
<item><p>270a3</p><section>mdo sde</section><text>pas klu gzhun nu lnga brgya po de dag tshim zhing mgu la yi rangs te/ bcom ldan 'das la bsnyen bkur bya ba dang / kun du spyad pa'i phyir gnyen dang 'khor du bcas pa dang / rang rang gi lus </text></item>
<item><p>270a4</p><section>mdo sde</section><text>phul nas 'di skad ces gsol to/ /deng slan chad yongs su mya ngan las 'das kyi bar du bdag cag bcom ldan 'das kyi zhabs 'bring na rtag par rgyun du mchis la 'di lta bu'i dam pa'i chos kun du </text></item>
<item><p>270a5</p><section>mdo sde</section><text>bsrung zhing sba ba'i slad du spro bar bgyi'o/ /bcom ldan 'das bdag cag ni de bzhin gshegs pa yongs su mya ngan las 'das nas sku ma gyes shing gcig tu mkhregs pa la mchod pa </text></item>
<item><p>270a6</p><section>mdo sde</section><text>bgyid pa dang / rin po che sna bdun gyi mchod rten bgyi bar 'tshal lo/ /de nas tshe dang ldan pa 'od srung chen pos klu gzhon nu de dag la 'di skad ces smras so/ /</text></item>
<item><p>270a7</p><section>mdo sde</section><text>de bzhin gshegs pa ni sems can thams cad la cher thugs rje che bas ring bsrel yungs 'bru tsam byin gyis brlab pa mdzad na/ rigs kyi bu dag de bzhin gshegs pa'i sku ma gyes shing gcig tu </text></item>
<item><p>270a8</p><section>mdo sde</section><text>mkhregs pa la mchod pa bya'o zhes de skad ces zer ba ni skye bo phal po che'i dge ba'i chos kyi bar chad byed par 'dod pa yin no/ /de nas klu gzhon nu lnga brgya po de dag gis tshe dang ldan pa 'od </text></item>
<item><p>270b1</p><section>mdo sde</section><text>srung chen po la 'di skad ces smras so/ /btsun pa 'od srung khyod de skad ma gsung shig /rang gi shes rab dang / de bzhin gshegs pa'i shes rab dang / ye shes mtshungs pa mnyam du </text></item>
<item><p>270b2</p><section>mdo sde</section><text>ma bsgrun cig /de bzhin gshegs pa ni thams cad mkhyen pa/ thams cad gzigs pa ste/ byin gyi brlabs dang rdzu 'phrul gyi rnam par 'phrul pa'i ye shes kyi stobs can te/ de </text></item>
<item><p>270b3</p><section>mdo sde</section><text>bzhed na stong gsum gyi stong chen po'i 'jig rten gyi khams kyi lha dang / klu dang / gnod sbyin gyi gnas thams cad du ma gyes shing gcig tu mkhregs pa'i sku byin gyis rlob ste/ de dag thams cad </text></item>
<item><p>270b4</p><section>mdo sde</section><text>kyis kyang gzhan ni ma yin gyi/ de bzhin gshegs pa la bdag cag mchod pa byed par shes so/ /btsun pa 'od srung chen po yang gang gi tshe de bzhin gshegs pa yongs su mya ngan las 'da' </text></item>
<item><p>270b5</p><section>mdo sde</section><text>ba de'i tshe sems can thams cad kyi sems mos pas sku gdung byin gyis rlab bo/ /btsun pa 'od srung chen po gal te de bzhin gshegs pa 'og min gyi gnas su yungs 'bru tsam gyi sku gdung gcig </text></item>
<item><p>270b6</p><section>mdo sde</section><text>byin gyis brlabs nas/ des 'dzam bu'i gling thams cad du khyab par snang ba de yang sangs rgyas kyi rnam par sprul ba'o/ /de nas tshe dang ldan pa rab 'byor gyis klu'i rgyal po'i bu de </text></item>
<item><p>270b7</p><section>mdo sde</section><text>dag la 'di skad ces smras so/ /rigs kyi bu dag de bzhin gshegs pa yongs su mya ngan las 'da' 'am/ smras pa/ btsun pa rab 'byor gang dag skyes pa de dag yongs su </text></item>
<item><p>270b8</p><section>mdo sde</section><text>mya ngan las 'da'o/ /smras pa/ rigs kyi bu dag khyod de bzhin gshegs pa skyes so snyam 'am/ smras pa/ de bzhin nyid ji ltar byung ba de ltar skyes so/ /smras pa/ gal te de bzhin </text></item>
<item><p>271a1</p><section>mdo sde</section><text>nyid ji ltar skye ba de ltar skyes na de la ni chos gang gi skye ba yang med do/ /smras pa/ btsun pa rab 'byor gang de bzhin nyid skye ba de sangs rgyas skye ba'o/ /smras pa/ gang sangs rgyas skye </text></item>
<item><p>271a2</p><section>mdo sde</section><text>ba 'di 'dra na yongs su mya ngan las 'da' ba ci 'dra/ smras pa/ btsun pa rab 'byor ji ltar skye ba med pa de ltar 'gag pa med do/ /de ltar chos kyi 'khor lo bskor ro/ /de ltar yongs su </text></item>
<item><p>271a3</p><section>mdo sde</section><text>mya ngan las 'da'o/ /bcom ldan 'das kyis gtam 'di bka' stsal cing bshad pa'i tshe mtsho chen po ma dros pa rin po che'i pad ma tshad shing rta'i 'khor lo tsam dri rab tu zhim pa 'dab ma brgya stong </text></item>
<item><p>271a4</p><section>mdo sde</section><text>du ma dang ldan pa rin po che'i dra bas g.yogs pas gang bar gyur to/ /de dag gi nang nas rin po che'i pad ma gcig shin du mdzes shing blta na rab tu sdug la mchog tu 'bar bar gyur to/ /tshe dang ldan pa </text></item>
<item><p>271a5</p><section>mdo sde</section><text>kun dga' bos pad ma bkod pa de dag mthong ngo / /mthong nas bcom ldan 'das la 'di skad ces gsol to/ /bcom ldan 'das 'di su'i ltas sngon du byung ba lags/ bcom ldan 'das kyis bka' stsal pa/</text></item>
<item><p>271a6</p><section>mdo sde</section><text>kun dga' bo cung zhig sdod dang mthong bar 'gyur ro zhes bcom ldan 'das kyis de skad ces gsungs nas ring por ma lon par 'og gi 'jig rten gyi khams bcom ldan 'das rin chen tog gi sangs </text></item>
<item><p>271a7</p><section>mdo sde</section><text>rgyas kyi zhing rin po che bkod pa'i 'jig rten gyi khams nas byang chub sems dpa' drug khri byung ste/ de dag rin po che'i pad ma de dag la skyil mo dkrung bcas nas 'khod par kun du snang ngo / /pad ma de la </text></item>
<item><p>271a8</p><section>mdo sde</section><text>yang 'jam dpal gzhon nur gyur pa 'dug par kun du snang ngo / /de nas thams cad dang ldan pa'i 'khor de ngo mtshar du gyur nas thal mo sbyar te/ byang chub sems dpa' de dag la phyag 'tshal nas/</text></item>
<item><p>271b1</p><section>mdo sde</section><text>'jam dpal gzhon nur gyur pa bar snang la 'phags pa dang / brgya byin dang / tshangs pa la sogs pa lha rnams de'i steng na rin po che'i gdugs 'dzin cing phyag 'tshal to/ /de nas 'jam dpal gzhon nu gyur pa dang </text></item>
<item><p>271b2</p><section>mdo sde</section><text>lhan cig lhags pa'i byang chub sems dpa' de dag kyang shing ta la bdun tsam du nam mkha' la 'phags nas bcom ldan 'das la mchod pa'i las kyi phyir sngon ma mthong ma thos pa'i me tog gi char nam </text></item>
<item><p>271b3</p><section>mdo sde</section><text>mkha'i ngos las rab tu phab po/ /me tog de dag las 'di lta bu'i sgra byung ste/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen tog bcom ldan 'das de/</text></item>
<item><p>271b4</p><section>mdo sde</section><text>bcom ldan 'das la gnod pa chung ngam/ nyam nga ba nyung ngam/ bskyod pa yang ngam/ 'tsho ba dang / stobs dang / bde ba la reg par gnas sam zhes snyun gsol to zhes de skad gsung ngo / /'jam dpal gzhon </text></item>
<item><p>271b5</p><section>mdo sde</section><text>nur gyur pa 'di byang chub sems dpa' brgyad khri dang lhan cig tu klu'i rgyal po ma dros pa'i rnam par dag pa'i lam gyi chos kyi sgo'i le'u nyan du mchis pa ste/ bcom ldan 'das kyis chos kyi bka' mchid </text></item>
<item><p>271b6</p><section>mdo sde</section><text>kyis yang dag par dga' bar mdzod cig ces sgra phyung ngo / /de nas 'jam dpal gzhon nur gyur pa dang / byang chub sems dpa' de dag bar snang de las babs nas bcom ldan 'das kyi zhabs la mgo bos </text></item>
<item><p>271b7</p><section>mdo sde</section><text>phyag 'tshal te/ rin po che'i pad ma de dag la 'khod do/ /de nas bcom ldan 'das kyis mkhyen bzhin du 'jam dpal gzhon nur gyur pa la 'di skad ces bka' stsal to/ /'jam dpal khyod ci sems </text></item>
<item><p>271b8</p><section>mdo sde</section><text>na byang chub sems dpa' rnams dang lhan cig tu 'dir 'ongs/ 'jam dpal gyis gsol pa/ bcom ldan 'das 'di na chos ston pa bdag cag bcom ldan 'das de bzhin gshegs pa rin chen </text></item>
<item><p>272a1</p><section>mdo sde</section><text>tog gi sangs rgyas kyi zhing rin po che bkod pa'i 'jig rten gyi khams na mchis pas thos nas bdag cag bcom ldan 'das la blta ba dang / chos kyi rnam grangs 'di nyan par 'tshal ba'i slad du </text></item>
<item><p>272a2</p><section>mdo sde</section><text>'dir mchis so/ /de nas bcom ldan 'das la tshe dang ldan pa 'od srung chen pos 'di skad ces gsol to/ /bcom ldan 'das bcom ldan 'das de bzhin gshegs pa rin chen tog gi sangs rgyas </text></item>
<item><p>272a3</p><section>mdo sde</section><text>kyi zhing 'jig rten gyi khams rin po che bkod pa de 'di nas thag ji srid mchis na skyes bu dam pa 'di dag 'di ltar myur bar 'dir mchis/ 'jam dpal gyis smras pa/ btsun pa 'od srung chen po gal te rdzu </text></item>
<item><p>272a4</p><section>mdo sde</section><text>'phrul gyi stobs phun sum tshogs pa khyod 'jig rten gyi khams der 'gro na tshe'i tshad zad cing yongs su mya ngan las 'das kyang sangs rgyas kyi zhing der mi phyin te/ 'jig rten gyi khams de 'di nas </text></item>
<item><p>272a5</p><section>mdo sde</section><text>de srid do/ /bcom ldan 'das kyis bka' stsal pa/ 'od srung chu bo gang gA'i klung drug bcu'i bye ma snyed kyi sangs rgyas kyi zhing 'das pa na 'jig rten gyi khams rin po che bkod pa zhes bya ba de nas </text></item>
<item><p>272a6</p><section>mdo sde</section><text>byang chub sems dpa' sems dpa' chen po 'di dag lhags so/ /gnas brtan gyis gsol pa/ bcom ldan 'das de dag ji srid kyi 'dir mchis/ 'jam dpal gyis smras pa/ gnas brtan </text></item>
<item><p>272a7</p><section>mdo sde</section><text>gyis sems len pa med par zag pa las ji srid kyis sems rnam par grol ba srid kyis so/ /gnas brtan gyis smras pa/ skyes bu dam pa de dag 'di 'dra bar mgyogs par lhags pa ni ngo mtshar to/ /</text></item>
<item><p>272a8</p><section>mdo sde</section><text>'jam dpal gyis smras pa/ gnas brtan 'od srung chen po'i sems ji srid kyis rnam par grol/ smras pa/ skad cig pa 'gyur ba srid kyis so/ /'jam dpal gyis smras pa/ gnas brtan gyi </text></item>
<item><p>272b1</p><section>mdo sde</section><text>sems rnam par grol lam/ smras pa/ 'jam dpal rnam par grol lo/ /'jam dpal gyis smras pa/ sems de gang gis bcings nas gang las rnam par grol/ gnas brtan gyis smras pa/ 'jam </text></item>
<item><p>272b2</p><section>mdo sde</section><text>dpal gal te sems bcings par gyur na ni rnam par mi ro grol te/ rnam par grol ba'i ye shes mthong bar mi 'gyur ro/ /smras pa/ btsun pa 'od srung chen po'i sems bcings pa med na rnam par </text></item>
<item><p>272b3</p><section>mdo sde</section><text>grol ba gang yin/ smras pa/ gang bcings pa med par yongs su shes pa de rnam par grol ba'o/ /smras pa/ btsun pa 'od srung chen po'i sems gang gis sems gang yongs su shes/ 'das pas sam/</text></item>
<item><p>272b4</p><section>mdo sde</section><text>'on te ma 'ongs pas sam/ 'on te da ltar byung bas sam/ gang ma 'ongs pa de ni ma phyin pa/ gang da ltar byung ba ni gnas pa med pa yin na sems gang gis sems gang yongs su shes/ smras pa/ 'jam </text></item>
<item><p>272b5</p><section>mdo sde</section><text>dpal 'di ni 'gog pa ste/ de la sems kyi 'grang ba gang yang med do/ /'jam dpal gyis smras pa/ btsun pa 'od srung sems 'gog pa yongs su shes sam/ smras pa/ sems 'gog pa ni yongs </text></item>
<item><p>272b6</p><section>mdo sde</section><text>su shes par mi nus so/ /smras pa/ sems de thams cad 'gog par ltung ba ste/ de'i phyir cung zad kyang yongs su shes par 'gyur ba med do/ /smras pa/ 'jam dpal khyod spobs par gyis shig /</text></item>
<item><p>272b7</p><section>mdo sde</section><text>kho bo la ni khyod la lan gdab pa'i nus pa med do/ /'jam dpal gyis smras pa/ btsun pa 'od srung chen po 'di la ji snyam du sems/ brag cha la spobs pa yod dam/ smras pa/ med do/ /de ci'i </text></item>
<item><p>272b8</p><section>mdo sde</section><text>phyir zhe na/ brag cha ni rten cing 'brel par 'byung ba'i phyir ro/ /smras pa/ btsun pa 'od srung chen po chos thams cad kyang brag cha lta bu ma yin nam/ smras pa/ 'jam dpal de de bzhin no/ /'jam </text></item>
<item><p>273a1</p><section>mdo sde</section><text>gyis smras pa/ btsun pa 'od srung chen po 'di la ji snyam du sems/ brag cha'i spobs pa bcad nus sam/ smras pa/ mi brjod pas de bcad do/ /smras pa/ btsun pa 'od srung chen po de de </text></item>
<item><p>273a2</p><section>mdo sde</section><text>bzhin te/ kun mi 'dri bas byang chub sems dpa'i spobs pa chad do/ /btsun pa 'od srung chen po gal te bskal par yongs su 'dri na yang kho bo yang bskal par spobs par 'gyur ro/ /de nas bcom </text></item>
<item><p>273a3</p><section>mdo sde</section><text>ldan 'das la tshe dang ldan pa 'od srung chen pos 'di skad ces gsol to/ /bcom ldan 'das ji ltar des bstan pas 'khor 'di dag gi yun ring po'i don dang / phan pa dang bde bar 'gyur ba dang /</text></item>
<item><p>273a4</p><section>mdo sde</section><text>chos nyid 'di mngon sum du 'gyur bar bgyi ba'i slad du 'jam dpal gzhon nur gyur pa la bskul du gsol/ de nas byang chub sems dpa'i 'khor der byang chub sems dpa' sems dpa' chen </text></item>
<item><p>273a5</p><section>mdo sde</section><text>po shes rab brtsegs shes bya ba 'dus par gyur te 'dug pa des 'jam dpal gzhon nur gyur pa la 'di skad ces smras so/ /'jam dpal gnas brtan 'od srung chen po 'di ci'i phyir sems zhing dman </text></item>
<item><p>273a6</p><section>mdo sde</section><text>pa dman pa lta bus ston/ 'di ci'i phyir gnas brtan zhes bya/ 'jam dpal gyis smras pa/ 'di ni nyan thos te 'jigs pa med pa ma yin no/ /shes rab brtsegs kyis smras pa/ ci 'di theg pa chen po </text></item>
<item><p>273a7</p><section>mdo sde</section><text>la ma zhugs sam/ smras pa/ rigs kyi bu de ni ma yin te/ 'di ni nyan thos kyi theg pas rnam par grol ba'o/ /smras pa/ 'jam dpal nyan thos kyi theg pa zhes bya ba 'di ji lta bu/ smras pa/ rigs kyi </text></item>
<item><p>273a8</p><section>mdo sde</section><text>bu bcom ldan 'das shAkya thub pa de bzhin gshegs pa theg pa gsum las brtsams te chos ston to/ /gsum gang zhe na/ nyan thos kyi theg pa dang / rang sangs rgyas kyi theg pa dang / theg pa chen po ste/</text></item>
<item><p>273b1</p><section>mdo sde</section><text>theg pa gsum po de dag go/ /de ci'i phyir zhe na/ sems can 'di dag ni dman pa la mos pa'i phyir ro/ /smras pa/ 'jam dpal stong pa nyid tshad med/ mtshan ma med pa tshad med/ smon pa med pa </text></item>
<item><p>273b2</p><section>mdo sde</section><text>tshad med na ci'i phyir nyi tshe ba'i 'du shes su mdzad/ smras pa/ rigs kyi bu de bzhin gshegs pa ni thabs la mkhas pa ste/ gang gi phyir stong pa nyid tshad med/ mtshan ma med pa tshad med/ smon pa med </text></item>
<item><p>273b3</p><section>mdo sde</section><text>pa tshad med kyang nyi tshe ba'i 'du shes kyis mos par mdzad do/ /smras pa/ 'jam dpal bdag phyir zhing dman pa la mos pa'i sems can rnams dang phang par 'gyur du 'ongs gis 'gro'o/ /'jam </text></item>
<item><p>273b4</p><section>mdo sde</section><text>dpal gyis smras pa/ rigs kyi bu re shig sdod la klu'i rgyal po ma dros pa'i spobs pa ji tsam pa dang / chos nyid tshad med pa yang nyon cig /de nas tshe dang ldan pa 'od srung chen pos byang chub sems </text></item>
<item><p>273b5</p><section>mdo sde</section><text>dpa' shes rab brtsegs la 'di skad ces smras so/ /rigs bu de bzhin gshegs pa rin chen tog de ci 'dra ba'i chos ston/ smras pa/ sangs rgyas dang byang chub sems dpa' rnams kyi gtam </text></item>
<item><p>273b6</p><section>mdo sde</section><text>ste/ ro gcig pa dang / tshad med pa'i chos las byung ba dang / phyir mi ldog pa dang / sangs rgyas nyid du 'byung ba dang / gzhan la mos pa ma yin pa dang / thams cad mkhyen pa'i ye shes su </text></item>
<item><p>273b7</p><section>mdo sde</section><text>yang dag par 'du'o/ /'jigs pa med pa ma yin pa'i sems can rnams ni der mi skye ste/ bcom ldan 'das de'i chos bstan pa ni de 'dra'o/ /de nas klu'i rgyal po ma dros pas 'jam dpal </text></item>
<item><p>273b8</p><section>mdo sde</section><text>gzhon nur gyur pa la 'di skad ces smras so/ /'jam dpal khyod de bzhin gshegs pa gang la blta bar 'dod de 'dir 'ongs/ ci gzugs de bzhin gshegs par blta 'am/ smras pa/ de ni </text></item>
<item><p>274a1</p><section>mdo sde</section><text>ma yin no/ /smras pa/ ci tshor ba dang / 'du shes dang / 'du byed dang / rnam par shes pa de bzhin gshegs par blta'am/ smras pa/ de ni ma yin no/ /smras pa/ ci gzugs kyi mi rtag </text></item>
<item><p>274a2</p><section>mdo sde</section><text>pa de bzhin gshegs par blta'am/ smras pa/ de ni ma yin no/ /smras pa/ ci tshor ba dang / 'du shes dang / 'du byed dang / rnam par shes pa'i mi rtag pa de bzhin gshegs par blta 'am/</text></item>
<item><p>274a3</p><section>mdo sde</section><text>smras pa/ de ni ma yin no/ /smras pa/ ci gzugs kyi sdug bsngal ba dang bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du mi byed pa de </text></item>
<item><p>274a4</p><section>mdo sde</section><text>bzhin gshegs par blta 'am/ smras pa/ de ni ma yin no/ /smras pa/ ci tshor ba dang / 'du shes dang / 'du byed dang / rnam par shes pa'i sdug bsngal ba dang / bdag med pa dang / zhi ba dang / stong </text></item>
<item><p>274a5</p><section>mdo sde</section><text>pa dang / mtshan ma med pa dang / smon pa med pa dang / mngon par 'du mi byed pa de bzhin gshegs par blta'am/ smras pa/ de ni ma yin no/ /smras pa/ ci gzugs kyi mtshan nyid de bzhin gshegs </text></item>
<item><p>274a6</p><section>mdo sde</section><text>par blta 'am/ rnam par shes pa'i mtshan nyid kyi bar du de bzhin gshegs par blta 'am/ smras pa/ de ni ma yin no/ /smras pa/ ci sha'i mig gis de bzhin gshegs par blta 'am/</text></item>
<item><p>274a7</p><section>mdo sde</section><text>smras pa/ de ni ma yin no/ /ci lha'i mig gis de bzhin gshegs par blta 'am/ smras pa/ de ni ma yin no/ /smras pa/ ci shes rab kyi mig gis de bzhin gshegs par blta 'am/ smras pa/ de ni </text></item>
<item><p>274a8</p><section>mdo sde</section><text>ma yin no/ /smras pa/ 'jam dpal de bzhin gshegs pa la blta ba ji lta bu yin/ 'jam dpal gyis smras pa/ klu'i bdag po de bzhin gshegs pa ci 'dra ba de 'dra bar de la blta'o/ /smras pa/</text></item>
<item><p>274b1</p><section>mdo sde</section><text>'jam dpal de bzhin gshegs pa ci 'dra/ smras pa/ klu'i bdag po de bzhin gshegs pa ni mi mnyam pa dang mnyam pa/ mtshungs pa med pa/ rab tu 'dra ba med pa'o/ /mi mnyam pa zhes bya ba de la </text></item>
<item><p>274b2</p><section>mdo sde</section><text>gnyen po med pa'o/ /mi mnyam pa dang mnyam pa zhes bya ba ni de la gnyen po mnyam pa yang med pa'o/ /mtshungs pa med ces bya ba ni gzugs kyi mtshan nyid ma yin pa'i phyir ro/ /rab tu 'dra ba med </text></item>
<item><p>274b3</p><section>mdo sde</section><text>ces bya ba ni rtags med cing mtshan ma med pa'i phyir ro/ /klu'i bdag po de bzhin gshegs pa ni de 'dra ste de ltar blta bar bya'i/ sha'i mig dang / lha'i mig dang / shes rab kyi mig gis blta ba ma </text></item>
<item><p>274b4</p><section>mdo sde</section><text>yin no/ /de ci'i phyir zhe na/ sha'i mig ni snang ba mthong ba yin la/ de bzhin gshegs pa ni mun pa dang snang ba ma yin pas sha'i mig gis de blta bar mi nus so/ /lha'i mig ni mngon par 'du byed </text></item>
<item><p>274b5</p><section>mdo sde</section><text>pa'i mtshan nyid yin la/ de bzhin gshegs pa ni shin du mngon par 'dus ma byas pas lha'i mig gis de blta bar mi nus so/ /shes rab kyi mig gis ni 'byung ba yongs su shes pa'i mtshan nyid yin la/</text></item>
<item><p>274b6</p><section>mdo sde</section><text>de bzhin gshegs pa ni shin du mi 'byung bas shes rab kyi mig gis de blta bar mi nus so/ /smras pa/ 'jam dpal de bzhin gshegs pa mthong ba shin du rnam par dag pa ji lta bu yin/ smras pa/</text></item>
<item><p>274b7</p><section>mdo sde</section><text>klu'i bdag po gang gi tshe mig gi rnam par shes pa'i rnam par shes pa dang / sems kyang mi skye la gzugs kyi rnam par shes pa'i rnam par shes pa dang / rnam par shes pa yang mi 'gog pa de tsam gyis na de </text></item>
<item><p>274b8</p><section>mdo sde</section><text>bzhin gshegs pa mthong ba shin du rnam par dag pa yin no/ /de nas byang chub sems dpa' sems dpa' chen po gang dag de bzhin gshegs pa rin chen tog gi sangs rgyas kyi zhing </text></item>
<item><p>275a1</p><section>mdo sde</section><text>nas lhags pa de dag ngo mtshar du gyur nas 'di skad ces smras so/ / gang dag gis klu'i rgyal pos zhus pa 'di thos pa dang / thos nas mos pa dang / mi dngang mi skrag la 'dzin pa dang /</text></item>
<item><p>275a2</p><section>mdo sde</section><text>ston pa'i skyes bu dam pa de dag ni de bzhin gshegs pa legs par mthong ba yin no/ /bdag cag kyang 'dir lhags shing tshul 'di thos pas bdag cag don med par ma gyur to/ /gang na </text></item>
<item><p>275a3</p><section>mdo sde</section><text>chos kyi rnam grangs 'di spyod pa'i grong dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor de dag na de bzhin gshegs pa yongs su mya ngan las mi </text></item>
<item><p>275a4</p><section>mdo sde</section><text>'da' ba dang / dam pa'i chos kyang nub par mi 'gyur bar rig par bya'o/ /chos kyi rnam grangs 'dis bdud kyi dkyil 'khor tshar gcad do/ /mu stegs can gyi gnas thams cad pham par </text></item>
<item><p>275a5</p><section>mdo sde</section><text>byas so/ /de nas klu'i rgyal po ma dros pas 'jam dpal gzhon nur gyur pa la 'di skad ces smras so/ /'jam dpal mi spyod pa la spyod pa'i byang chub sems dpa' byang chub rnyed dka' ba ma </text></item>
<item><p>275a6</p><section>mdo sde</section><text>yin no zhes bya na/ 'jam dpal ji ltar na byang chub sems dpa' mi spyod pa la spyod pa zhes bya/ 'jam dpal gyis smras pa/ klu'i bdag po gtong ba phun sum tshogs pa rnams kyi spyod pa'i stong </text></item>
<item><p>275a7</p><section>mdo sde</section><text>pa nyid gang yin pa de nyid ser sna can rnams kyi spyod pa'i stong pa nyid de/ spyod pa mnyam pa de ni mi spyod pa la spyod pa zhes bya'o/ /tshul khrims dang / bzod pa dang / brtson 'grus dang / bsam gtan yang de </text></item>
<item><p>275a8</p><section>mdo sde</section><text>bzhin no/ /shes rab dang ldan pa rnams kyi spyod pa'i stong pa nyid gang yin pa de nyid shes rab 'chal pa rnams kyi spyod pa'i stong pa'i stong pa nyid de/ spyod pa mnyam pa de ni mi spyod pa la spyod pa zhes bya'o/ /</text></item>
<item><p>275b1</p><section>mdo sde</section><text>klu'i rgyal po gzhan yang 'dod chags la spyod pa rnams kyi spyod pa'i stong pa nyid gang yin pa de nyid 'dod chags dang bral ba rnams kyi spyod pa'i stong pa nyid de/ spyod pa mnyam pa de ni mi spyod pa la spyod pa zhes </text></item>
<item><p>275b2</p><section>mdo sde</section><text>bya'o/ /zhe sdang la spyod pa rnams dang / gti mug la spyod pa rnams kyang de bzhin no/ /cha mnyam pa la spyod pa rnams kyi spyod pa'i stong pa nyid gang yin pa de nyid nyon mongs pa med pa rnams kyi spyod pa nyid de/</text></item>
<item><p>275b3</p><section>mdo sde</section><text>spyod pa mnyam pa de ni mi spyod pa la spyod pa zhes bya'o/ /klu'i bdag po gzhan yang de bzhin gshegs pas spyod pa brgyad khri bzhi stong dang / chos kyi phung po brgyad khri bzhi stong gang dag gsungs pa spyod pa brgyad </text></item>
<item><p>275b4</p><section>mdo sde</section><text>bzhi stong po de dag gi spyod pa'i stong pa nyid gang yin pa de nyid lags pa rnam par grol ba'i spyod pa'i stong pa nyid de/ spyod pa mnyam pa de ni mi spyod pa la spyod pa zhes bya'o/ /klu'i bdag po gzhan yang gang gi tshe </text></item>
<item><p>275b5</p><section>mdo sde</section><text>byang chub sems dpa' spyad pa spyod pa na spyod pa de la mi spyod pas spyod de/ spyad pa spyod pa de yang yang dag par rjes su mi mthong zhing mngon par zhen pa med pa la mi rtog cing rlom sems su mi byed de/ de'i phyir mi </text></item>
<item><p>275b6</p><section>mdo sde</section><text>spyod pa la spyod pa zhes bya'o/ /smras pa/ 'jam dpal ci'i phyir byang chub sems dpa' mi spyod pa la spyod pa zhes bya/ smras pa/ klu'i bdag po gang byang chub sems dpa'i sems dang po bskyed pa nas bzung </text></item>
<item><p>275b7</p><section>mdo sde</section><text>ste/ byang chub kyi snying po'i bar du dge ba'i spyod pa dang / mi skye ba'i spyod pa dang / dngos po med pa'i spyod pa dang / gzung ba med pa'i spyod pa dang / kun gzhi med pa'i spyod pa dang / nyon mongs pa med </text></item>
<item><p>275b8</p><section>mdo sde</section><text>pa'i spyod pa dang / ngo bo nyid med pa'i spyod pa dang / 'byung ba med pa'i spyod pa dang / rgyu ba med pa'i spyod pa dang / gnas pa med pa'i spyod pa dang / yang dag pa'i spyod pa dang / cho ga'i spyod pa dang / spyod </text></item>
<item><p>276a1</p><section>mdo sde</section><text>pa de lta bu la mos pa'i byang chub sems dpa' ni mi spyod pa'i spyod pa la spyod pa'o/ /gang gi tshe byang chub sems dpa' mi skye ba'i spyad pa la spyod par gyur pa na mtshan nyid med pa'i rjes su song </text></item>
<item><p>276a2</p><section>mdo sde</section><text>zhing rgyu ba med la shes rab la mos pas rnam par grol te/ rnam par grol nas kyang gnyis su med pa'i mtha' las kyang mi 'da' la yang dag pa'i mtha' yang mngon sum du 'gyur zhing yang dag pa'i </text></item>
<item><p>276a3</p><section>mdo sde</section><text>mtha' de mngon du byed pa yang ma yin te/ de'i phyir byang chub sems dpa' mi skye ba'i chos la bzod pa rab tu 'thob bo/ /de nas klu'i rgyal po ma dros pas yang 'jam dpal gzhon nur gyur pa la </text></item>
<item><p>276a4</p><section>mdo sde</section><text>'di skad ces smras so/ /'jam dpal mi skye ba'i chos la bzod pa thob pa ji lta bu/ smras pa/ gzugs mi skye bar bzod pa rab du thob pa ni mi skye ba la bzod pa rab tu thob pa zhes bya'o/ /de bzhin du </text></item>
<item><p>276a5</p><section>mdo sde</section><text>tshor ba dang / 'du shes dang / 'du byed dang / rnam par shes pa mi skye bar bzod pa rab tu thob pa ni mi skye ba la bzod pa rab tu thob pa zhes bya'o/ /chos thams cad kyi bar du mi skye bar bzod pa rab tu </text></item>
<item><p>276a6</p><section>mdo sde</section><text>thob pa ni mi skye ba la bzod pa rab tu thob pa zhes bya'o/ /klu'i bdag po gzhan yang byang chub sems dpa' mi skye ba la bzod pa rab tu thob pa des bzod pa rab tu 'thob ste/ de ni kun du 'gro ba zhes </text></item>
<item><p>276a7</p><section>mdo sde</section><text>bya'o/ /de rab tu thob pas sems can thams cad bzod pa rab tu thob pa nyid du yang dag par rjes su mthong ngo / /kun du 'gro ba yang mi skye ba nyid du yang dag par rjes su mthong ngo / /sems can thams </text></item>
<item><p>276a8</p><section>mdo sde</section><text>cad kyang ngo bo nyid du med pa yang dag par rjes su mthong ngo / /sems can thams cad ma skyes pa nyid du yang dag par rjes su mthong ngo / /sems can thams cad de'i mtshan nyid du yang dag </text></item>
<item><p>276b1</p><section>mdo sde</section><text>par rjes su mthong ngo / /mnyam pa nyid las gzhan chos phra rab kyang yang dag par rjes su mi mthong ngo / /bzod pa de yang skad cig pa'o/ /cis skad cig pa zhe na/ mig dang gzugs dang mig gi rnam par </text></item>
<item><p>276b2</p><section>mdo sde</section><text>shes pa nas yid dang chos dang yid kyi rnam par shes pa'i bar gyis so/ /ji ltar mig la sogs pa skad cig pa de bzhin du sngon gyi mtha'i bzod pa yang skad cig pa/ phyi ma'i mtha' dang da ltar byung </text></item>
<item><p>276b3</p><section>mdo sde</section><text>ba'i bzod pa yang skad cig pa'o/ /ji ltar dus gsum gyis bzod pa skad cig pa de bzhin du sems can thams cad kyang skad cig pa'o/ /cis skad cig pa zhe na/ 'dod chags dang / zhe sdang dang / gti </text></item>
<item><p>276b4</p><section>mdo sde</section><text>mug gi nyon mongs pa rnams kyis skad cig pa'o/ /ji ltar sems can thams cad skad cig pa de ltar phyin ci log gis nyon mongs pa skye ba gang yin pa de dag kyang skad cig pa'o/ /de ltar ye shes </text></item>
<item><p>276b5</p><section>mdo sde</section><text>dang ldan pa mi skye ba la bzod pa rab tu thob pa'i byang chub sems dpas ni sems can thams cad rnam par grol la nye bar yang dag par rjes su mthong ngo / /de ci'i phyir zhe na/ 'di ltar byang chub </text></item>
<item><p>276b6</p><section>mdo sde</section><text>sems dpa' de 'di snyam du sems te/ bdag gi nyon mongs pa ji ltar skad cig pa dang / ji ltar gsog yin pa ltar sems can thams cad kyi nyon mongs pa yang de ltar skad cig pa'o/ /de ltar gsog </text></item>
<item><p>276b7</p><section>mdo sde</section><text>go/ /rnam par grol ba la ni nyon mongs pa de dag gi rtsa ba med do/ /stobs med do/ /gal te de dag shin du rnam par grol ba ma yin na ni su yang mya ngan las 'das par mi 'gyur ba zhig na/ gang </text></item>
<item><p>276b8</p><section>mdo sde</section><text>gi phyir de dag shin du rnam par grol ba de'i phyir de dag rnam par grol ba'i ngo bo nyid du gnas so/ /de ltar ye shes dang ldan pa'i byang chub sems dpa' ni sems can yongs su smin par byed pa la </text></item>
<item><p>277a1</p><section>mdo sde</section><text>skyo ba med do/ /de ci'i phyir zhe na/ chos thams cad bcings pa med pas rang bzhin gyis rnam par grol bar yang dag par rjes su mthong ba'i phyir ro/ /de 'di snyam du sems te/ sems </text></item>
<item><p>277a2</p><section>mdo sde</section><text>can 'di dag ni rang bzhin gyis shin du kun nas nyon mongs pa can ma yin la/ rang bzhin gyis rnam par grol ba ma yin na sgro btags pa'i nyon mongs pas kun nas nyon mongs so/ /sems can 'di dag </text></item>
<item><p>277a3</p><section>mdo sde</section><text>ni rang bzhin gyis shin du kun nas nyon mongs pa can ma yin la rang bzhin gyis rnam par grol ba ma yin na yang dag pa ma yin pa yongs su rtog pas kun nas nyon mongs so/ /sems can 'di </text></item>
<item><p>277a4</p><section>mdo sde</section><text>dag ni rang bzhin gyis shin du kun nas nyon mongs pa can ma yin la rang bzhin gyis rnam par grol ba yin na/ 'du shes dang / sems dang / yid la byed pas kun nas nyon mongs so/ /klu'i bdag po </text></item>
<item><p>277a5</p><section>mdo sde</section><text>mi skye ba'i chos la bzod pa rab tu thob pa'i byang chub sems dpa' ni sangs rgyas kyi yul yang 'thob/ so so'i skye bo dang / slob pa dang / mi slob pa dang / rang sangs rgyas kyi yul la yang mi gnas/</text></item>
<item><p>277a6</p><section>mdo sde</section><text>yul thams cad kyang spong / yul la 'dod chags kyi chags pa'ang med/ yul la zhe sdang gis sdang ba yang med/ yul la gti mug gis rmongs pa yang med do/ /yul la 'dod chags dang bral </text></item>
<item><p>277a7</p><section>mdo sde</section><text>pa yang ma yin la/ 'dod chags dang bral ba'i mtha' la yang gnas shing sems can yongs su smin par bya ba dang / rang gi yul la nyon mongs pa med par longs spyod pa'i phyir yul thams cad kyang </text></item>
<item><p>277a8</p><section>mdo sde</section><text>mi spong ngo / /de bdud kyi yul la yang rgyu zhing sangs rgyas kyi yul gyi ngo bo nyid kyi mtshan nyid kyis mi 'dor ro/ /chos kyi dbyings kyi yul yang rnam par 'khrug par mi byed la sems can gyi khams </text></item>
<item><p>277b1</p><section>mdo sde</section><text>kyi yul la yang gnas so/ /chos thams cad yul med cing yul dang bral bar yang rab tu shes shing las kyi yul la yang 'jug go/ /shes rab kyis las byas shing las kyi rnam par smin pa med par yang so </text></item>
<item><p>277b2</p><section>mdo sde</section><text>sor rtog la mngon par 'du byed pa'i yul la yang mngon par 'du byed do/ /mngon par 'du mi byed pa'i yul la yang mi 'jug la btang snyoms pa yang ma yin no/ /dge ba mngon par 'du byed pa dang / chos </text></item>
<item><p>277b3</p><section>mdo sde</section><text>thams cad ma skyes par yang yang dag par rjes su mthong la/ 'phags pa'i skyon med pa la 'jug pa yang ma yin no/ /de skad ces smras pa dang / klu'i rgyal po ma dros pas 'jam dpal gzhon </text></item>
<item><p>277b4</p><section>mdo sde</section><text>nur gyur pa la 'di skad ces smras so/ /'jam dpal byang chub sems dpa' 'phags pa'i skyon med pa la mi 'jug ces de smras na/ byang chub sems dpa' skyon med pa la 'jug pa gang yin/</text></item>
<item><p>277b5</p><section>mdo sde</section><text>smras pa/ klu'i bdag po phyir mi ldog pa la 'jug pa'i byang chub sems dpa' ni skyon med pa la 'jug pa'o/ /klu'i bdag po yid la byed pa thams cad la nga'i ba med par byang chub sems dpas </text></item>
<item><p>277b6</p><section>mdo sde</section><text>rab tu shes kyang ngar 'dzin pa dang / nga yir 'dzin par zhugs pa'i sems can rnams kyi ched du brtson 'grus rtsom mo/ /smras pa/ 'jam dpal byang chub sems dpa' ngar 'dzin pa dang / nga yir </text></item>
<item><p>277b7</p><section>mdo sde</section><text>'dzin pa gang las rnam par grol te/ ngar 'dzin pa dang / nga yir 'dzin pas bcings pa'i sems can rnams la snying rje skyed pa gang yin/ smras pa/ phung po lngar sgro btags pa la gnas pa'i </text></item>
<item><p>277b8</p><section>mdo sde</section><text>byang chub sems dpa' ngar 'dzin pa dang / nga yir 'dzin pa rab tu shes shing phung po dang / khams dang / skye mched kyis rlom sems su yang mi byed la/ phung po dang / khams dang / skye mched la </text></item>
<item><p>278a1</p><section>mdo sde</section><text>gnas pa'i sems can rnams kyi ched du bsams bzhin du srid pa'ang len te/ de skye la 'du byed thams cad mi skye bar yang yang dag par rjes su mthong / skye ba dang / mi skye ba'i phyir </text></item>
<item><p>278a2</p><section>mdo sde</section><text>skye ba dang / mi skye ba thams cad kyang yang dag par rjes su mthong ngo / /klu'i bdag po shes rab kyis ni byang chub sems dpa'i skyon med pa la 'jug pa ste/ thabs kyis kyang zhugs pas srid </text></item>
<item><p>278a3</p><section>mdo sde</section><text>par 'gro ba rnams su kun du snang ngo / /klu'i bdag po stong pa nyid ni byang chub sems dpa'i skyon med pa la 'jug pa ste/ thabs kyis kyang zhugs pas lta bar ltung ba'i sems can rnams la </text></item>
<item><p>278a4</p><section>mdo sde</section><text>snying rje chen po skyed do/ /mtshan ma med pa ni byang chub sems dpa'i skyon med pa la 'jug pa ste/ thabs kyis kyang zhugs pas rnam par rtog pa la spyod pa'i sems can rnams la snying rje chen </text></item>
<item><p>278a5</p><section>mdo sde</section><text>po skyed do/ /smon pa med pa ni byang chub sems dpa'i skyon med pa la 'jug pa ste/ thabs kyis kyang zhugs pas smon lam la spyod pa'i sems can rnams la snying rje chen po skyed do/ /</text></item>
<item><p>278a6</p><section>mdo sde</section><text>klu'i bdag po byang chub sems dpa' bdag med pa'i chos la yang 'jug la sems can thams cad kyang mi rtag pa nyid dang / srog med pa dang / gang zag med pa la yang 'jug la byang </text></item>
<item><p>278a7</p><section>mdo sde</section><text>chub kyi sems kyang mi brjed pa dang / 'dus ma byas pa'i chos la yang 'jug la skyes bu chen po'i mtshan sum bcu rtsa gnyis kyis dge ba'i rtsa ba yang sogs pa dang / shin du zhi zhing nye bar yang </text></item>
<item><p>278a8</p><section>mdo sde</section><text>zhi la ma rig pa shin du ma zhi zhing nye bar zhi ba yang ma zhi ba dang / bag la nyal yang dag par 'jom la sngon gyi dam bcas pa yang mi 'dor ba dang / sems dang / yid dang / rnam par shes </text></item>
<item><p>278b1</p><section>mdo sde</section><text>pa dang bral la thams cad mkhyen pa'i sems la yang mnyam par bzhag pa dang / nga rgyal thams cad kyang yang dag par 'joms la sems can thams cad kyi dbang po rtogs pa la yang mkhas pa dang /</text></item>
<item><p>278b2</p><section>mdo sde</section><text>'phags pa'i yon tan yang brjod la 'phags pa'i ma yin pa'i chos la gnas par yang brtson pa dang / spros pa yang med la spros pa la yang 'jug pa dang / nye bar yang zhi la nye bar ma zhi ba yang </text></item>
<item><p>278b3</p><section>mdo sde</section><text>yongs su 'dzin pa dang / mi g.yo zhing rnam par mi g.yo ba yang rgyun mi gcod la sangs rgyas kyi zhing gi rgyan rnam par bsgrub par yang nye bar gnas pa ni klu'i bdag po byang chub sems dpa'i skyon med pa </text></item>
<item><p>278b4</p><section>mdo sde</section><text>'jig rten las 'das pa ste/ 'jig rten las ldog pa yang ma yin pa'o/ /klu'i bdag po de ltar gang shes rab dang / thabs dang ldan pa dang 'phags pa'i ting nge 'dzin 'di ni byang chub sems dpa'i </text></item>
<item><p>278b5</p><section>mdo sde</section><text>skyon med pa la 'jug pa'o/ /klu'i bdag po 'di lta ste/ dper na nyan thos kyi skyon med pa la 'jug pa ni log par mi ltung ba'i chos te rgyun tu zhugs pa zhes bya'o/ /klu'i bdag po de bzhin du </text></item>
<item><p>278b6</p><section>mdo sde</section><text>byang chub sems dpa'i skyon med pa la 'jug pa ni log par mi ltung ba'i chos te phyir mi ldog pa zhes bya'o/ /klu'i bdag po nyan thos kyi skyon med pa la 'jug pa ni mi 'da' ste/ gdon mi za bar </text></item>
<item><p>278b7</p><section>mdo sde</section><text>'bras bu thob par byed pa'o/ /byang chub sems dpa'i skyon med pa la 'jug pa ni 'da' ba ste/ nyan thos kyi 'bras bu thob par mi byed kyi byang chub kyi snying po'i 'bras bu dang nye bar byed pa'o/ /de'i phyir nyan </text></item>
<item><p>278b8</p><section>mdo sde</section><text>thos kyi skyon med pa ni tshad du bya ba'o/ /byang chub sems dpa'i ni tshad du bya ba ma yin pa'o/ /klu'i bdag po 'di lta ste/ dper na skyes bu gnyis shig g.yang sa chen por ltung ba las de la skyes bu gcig </text></item>
<item><p>279a1</p><section>mdo sde</section><text>ni 'di 'dra ba'i stobs dang / brtson 'grus dang / brtul ba dang / thabs dang / sngon gyi sbyor ba dang / rigs pa dang ldan par gyur pa zhig pas ltung yang brtson 'grus chen po'i stobs kyis </text></item>
<item><p>279a2</p><section>mdo sde</section><text>g.yang sa chen po de nas drangs nas slar g.yang sa chen po de'i khar phyin te gnas so/ /gcig shos ni stobs bskyed pa chung la thabs la mi mkhas pas ltung ba de bzhin du/ klu'i bdag po byang chub </text></item>
<item><p>279a3</p><section>mdo sde</section><text>sems dpa' yang shes rab kyi stobs bskyed pas chos thams cad stong pa nyid dang / mtshan ma med pa dang / smon pa med pa dang / mngon par 'du byed pa med par rnam par lta zhing nye bar rtog la </text></item>
<item><p>279a4</p><section>mdo sde</section><text>sems can thams cad la dmigs pa'i snying rje chen pos yang dag par btang ba'i thabs la mkhas pas yang thams cad mkhyen pa'i sems la gnas so/ /nyan thos kyi theg pa can ni chos la </text></item>
<item><p>279a5</p><section>mdo sde</section><text>so sor brtags nas 'bras bu mngon du byed do/ /klu'i bdag po g.yang sa chen po zhes bya ba de ni 'dus ma byas kyi chos kyi tshig bla dgas so/ /brtson 'grus kyi stobs dang ldan pa'i skyes bu zhes bya </text></item>
<item><p>279a6</p><section>mdo sde</section><text>ba de ni byang chub sems dpa'i tshig bla dgas so/ /g.yang du lhung nas slar bzlog ma nus pa zhes bya ba de ni nyan thos kyi theg pa can gyi tshig bla dgas so/ /klu'i bdag po gang dag skyon med pa </text></item>
<item><p>279a7</p><section>mdo sde</section><text>'di thos pa de ni nges par bla na med pa yang dag par rdzogs pa'i byang chub tu 'byung zhing byang chub sems dpa'i skyon med pa dang yang nye bar 'gyur ro/ /de nas bcom ldan 'das la klu'i rgyal po'i </text></item>
<item><p>279a8</p><section>mdo sde</section><text>bu rnam par 'phrul pa zhes bya bas 'di skad ces gsol to/ /bcom ldan 'das bdag zang zing ma mchis pa'i sems kyis chos kyi rnam grangs 'di ring du gnas par bgyi ba dang / dam pa'i chos </text></item>
<item><p>279b1</p><section>mdo sde</section><text>yongs su gzung ba'i slad du byang chub tu sems bskyed cing / sangs rgyas dang / chos dang / dge 'dun la skyabs su mchi'o/ /bdag sangs rgyas kyi ye shes kyis sems kyi rang bzhin gyis byang chub kyi rang </text></item>
<item><p>279b2</p><section>mdo sde</section><text>bzhin dang / byang chub kyi rang bzhin gyis chos thams cad kyi rang bzhin mngon par yang dag par khong du chud par bgyis te rab tu bshad par bgyi'o/ /bcom ldan 'das gang dag rnam par dag pa'i </text></item>
<item><p>279b3</p><section>mdo sde</section><text>lam gyi chos kyi sgo'i le'u 'di mi nyan pa de dag ni bdud kyis byin gyis brlabs pa lags so/ /de ci'i slad du zhe na/ bcom ldan 'das chos kyi rnam grangs 'di la nges par 'byung ba'i byang chub </text></item>
<item><p>279b4</p><section>mdo sde</section><text>sems dpa' ni 'byung ba'i lam thams cad du nges par 'byung lags pa'i slad du'o/ /de nas tshe dang ldan pa rab 'byor gyis klu'i rgyal po'i bu rnam par 'phrul pa la 'di skad ces smras so/ /</text></item>
<item><p>279b5</p><section>mdo sde</section><text>rigs kyi bu khyod kyis gang sems kyi rang bzhin gyis byang chub mngon par rdzogs par 'tshang rgya zhes bya ba de la sems kyi rang bzhin de gang yin/ smras pa/ btsun pa rab 'byor gyi rang bzhin gang yin </text></item>
<item><p>279b6</p><section>mdo sde</section><text>pa'i rang bzhin de sems kyi rang bzhin no/ /smras pa/ rab 'byor gyi rang bzhin ji lta bu/ smras pa/ gang 'dod chags dang / zhe sdang dang / gti mug gi rang bzhin no/ /smras pa/ 'dod chags </text></item>
<item><p>279b7</p><section>mdo sde</section><text>dang / zhe sdang dang / gti mug gi rang bzhin ji lta bu/ smras pa/ rtog pa dang / rnam par rtog pa'i rang bzhin no/ /de ci'i phyir zhe na/ rab 'byor 'di la ji snyam du sems/ rtog pa med par 'dod chags </text></item>
<item><p>279b8</p><section>mdo sde</section><text>dang / zhe sdang dang / gti mug skye bar 'gyur ram/ smras pa/ de ni ma yin no/ /smras pa/ gang mi rtog cing rnam par mi rtog pa de mi skye ba'o/ /gang mi skye ba de rang bzhin te/ 'di ni 'dod chags dang /</text></item>
<item><p>280a1</p><section>mdo sde</section><text>zhe sdang dang / gti mug rnams kyi rang bzhin no/ /btsun pa rab 'byor gyis sems kyi rang bzhin zhes bya ba de gang yin zhes smras pa la 'od gsal ba de ni sems kyi rang bzhin no/ /gang </text></item>
<item><p>280a2</p><section>mdo sde</section><text>sems kyi 'od gsal ba de la 'dod chags dang / zhe sdang dang / gti mug med do/ /smras pa/ rigs kyi bu nyon mongs pa gang dag skye ba de dag skye ba na gang las skye/ smras pa/ btsun pa rab 'byor phyin ci log </text></item>
<item><p>280a3</p><section>mdo sde</section><text>las nyon mongs pa rnams skye mod kyi/ sems kyi rang bzhin ni nam yang kun nas nyon mongs pa ma yin no/ /btsun pa rab 'byor gal te sems kyi rang bzhin kun nas nyon mongs pa can yin du zin na </text></item>
<item><p>280a4</p><section>mdo sde</section><text>gang yang shin du rnam par dag par mi 'gyur ba zhig na/ gang gi phyir sems kyi rang bzhin kun nas nyon mongs pa can ma yin pa de'i phyir nyon mongs pa yongs su shes pas rnam par dag pa zhes bya'o/ /</text></item>
<item><p>280a5</p><section>mdo sde</section><text>rab 'byor gyis smras pa/ rigs kyi bu ji ltar na nyon mongs pa rnams yongs su shes pa yin/ smras pa/ btsun pa rab 'byor rkyen yod par gyur na skye'i rkyen med na mi skye bar tshul bzhin yid la </text></item>
<item><p>280a6</p><section>mdo sde</section><text>byed pa ni nyon mongs pa rnams yongs su shes pa'o/ /smras pa/ rigs kyi bu ji ltar na byang chub sems dpa' tshul bzhin la rab tu brtson pa yin/ smras pa/ btsun pa rab 'byor gang gi tshe byang chub </text></item>
<item><p>280a7</p><section>mdo sde</section><text>sems dpa' sbyor ba thams cad dang mi ldan par gnas pa de'i tshe tshul bzhin la brtson pa yin no/ /btsun pa rab 'byor gzhan yang gang gi tshe byang chub sems dpa' sems dpa' chen po </text></item>
<item><p>280a8</p><section>mdo sde</section><text>nyan thos dang rang sangs rgyas la rnam par grol ba'i chos ston kyang rnam par grol ba der mi ltung ba 'di yang byang chub sems dpa'i tshul bzhin la sbyor ba'o/ /btsun pa rab 'byor gzhan yang </text></item>
<item><p>280b1</p><section>mdo sde</section><text>gang gi tshe byang chub sems dpa' sems dpa' chen po rang gi nyon mongs pa dben pas sems can thams cad kyi nyon mongs pa dben par khong du chud pa de yang de'i tshul bzhin la sbyor ba'o/ /gzhan </text></item>
<item><p>280b2</p><section>mdo sde</section><text>yang gang gi tshe byang chub sems dpa' sbyor ba la sbyor ba ma yin pa dang / sbyor ba ma yin pa la sbyor bar mthong ba de yang byang chub sems dpa'i tshul bzhin la sbyor ba'o/ /de nas tshe dang ldan pa rab 'byor </text></item>
<item><p>280b3</p><section>mdo sde</section><text>gyis klu'i rgyal po'i bu rnam par 'phrul pa la 'di skad ces smras so/ /rigs kyi bu byang chub sems dpa'i sbyor ba la sbyor ba ma yin pa dang / sbyor ba ma yin pa la sbyor bar mthong ba ji lta bu/</text></item>
<item><p>280b4</p><section>mdo sde</section><text>smras pa/ btsun pa rab 'byor chos kyi dbyings gnyis su med pa'i tshul gyis gang mig dang / gzugs nas yid dang chos kyi bar de dag ni sbyor bar mi blta'o/ /sbyor ba ma yin pa zhes bya ba ni khams </text></item>
<item><p>280b5</p><section>mdo sde</section><text>sum du nying mtshams mi sbyor ba ste/ de la byang chub sems dpa' thabs kyi nying mtshams sbyor ba de ni sbyor ba zhes bya'o/ /btsun pa rab 'byor de ltar rab tu brtson pa'i byang chub sems dpa' </text></item>
<item><p>280b6</p><section>mdo sde</section><text>ni tshul bzhin la rab tu brtson pa zhes bya'o/ /de nas bcom ldan 'das kyis klu'i rgyal po'i bu de la legs so zhes bya ba gnang ste/ skyes bu dam pa khyod kyis ji ltar sangs rgyas kyi mthus </text></item>
<item><p>280b7</p><section>mdo sde</section><text>byang chub sems dpa' tshul bzhin la sbyor ba 'di de ltar bstan pa ni legs so legs so/ /byang chub sems dpa' gang dag theg pa chen po 'di la tshul bzhin de lta bu la rab tu brtson pa </text></item>
<item><p>280b8</p><section>mdo sde</section><text>de dag ni thams cad mkhyen pa nyid du nges pa yin par blta'o/ /de nas bcom ldan 'das la klu'i rgyal po'i bu rnam par 'phrul pas 'di skad ces gsol to/ /bcom ldan 'das ji ltar na </text></item>
<item><p>281a1</p><section>mdo sde</section><text>byang chub sems dpa' sems dpa' chen po zang zing ma mchis pa'i sems kyis sangs rgyas dang / chos dang / dge 'dun la skyabs su mchis pa lags/ bka' stsal pa/</text></item>
<item><p>281a2</p><section>mdo sde</section><text>rigs kyi bu gang gi phyir byang chub sems dpas chos thams cad bdag med pa dang / sems can med pa dang / srog med pa dang / gang zag med par dang / gang zag med par shes nas gzugs </text></item>
<item><p>281a3</p><section>mdo sde</section><text>su ma yin/ mchen du ma yin/ chos su ma yin par de bzhin gshegs pa yang dag par rjes su mthong ba de lta bu ni zang zing med pa'i sems kyis sangs rgyas la skyabs su song ba yin no/ /</text></item>
<item><p>281a4</p><section>mdo sde</section><text>de bzhin gshegs pa'i chos nyid gang yin pa de ni chos kyi dbyings so/ /chos kyi dbyings gang yin pa de ni thams cad kyi rjes su song ba zhes bya ste/ de ltar chos thams cad chos kyi dbyings </text></item>
<item><p>281a5</p><section>mdo sde</section><text>kyi rjes su song bar mthong ba de lta bu ni zang zing med pa'i sems kyis chos la skyabs su song ba yin no/ /gang chos kyi dbyings 'dus ma byas par rab tu bsgom pa dang / nyan thos kyi theg </text></item>
<item><p>281a6</p><section>mdo sde</section><text>pa la 'dus ma byas pa ston pa dang / 'dus byas dang / 'dus ma byas gnyis su med pa 'di lta bu ni zang zing med pa'i sems kyis dge 'dun la skyabs su song ba yin no/ /bstan pa </text></item>
<item><p>281a7</p><section>mdo sde</section><text>'di bshad pa'i tshe klu'i rgyal po'i bu rnam par 'phrul pas rjes su 'thun pa'i chos la bzod pa rab tu thob par gyur to/ /de nas klu'i rgyal po ma dros pa chung ma'i 'khor dang bcas/ gnyen </text></item>
<item><p>281a8</p><section>mdo sde</section><text>dang 'khor du bcas te/ dngos po thams cad kyis sangs rgyas dang / chos dang / dge 'dun la skyabs su song nas rang gi gnas bcom ldan 'das dge slong gi dge 'dun dang bcas pa la </text></item>
<item><p>281b1</p><section>mdo sde</section><text>phul te 'di skad ces gsol to/ /bcom ldan 'das bdag smon lam 'debs pa ni 'di lags te/ gang bdag gi gnas 'di nas klung chen po bzhi rgya mtsho chen po bzhir 'bab pa'i rgya mtsho </text></item>
<item><p>281b2</p><section>mdo sde</section><text>chen po de dag dang / bcom ldan 'das klung chen po 'di dag la 'tshal ba'i sems can rkang gnyis pa dang / rkang bzhi pa dang / rkang mangs dang / ri dgas dang / bya gang lags pa de dag rgyu des bla na </text></item>
<item><p>281b3</p><section>mdo sde</section><text>med pa yang dag par rdzogs pa'i byang chub tu gyur cig /gang dag byang chub tu smon pa de dag kyang rgyu des rnam par grol bar gyur cig /de nas de'i tshe sangs rgyas bcom ldan 'das kyis 'dzum pa </text></item>
<item><p>281b4</p><section>mdo sde</section><text>mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de nas bcom ldan 'das kyi zhal gyi sgo nas kha dog du ma'i 'od zer byung nas mtha' yas mu </text></item>
<item><p>281b5</p><section>mdo sde</section><text>med pa'i 'jig rten gyi khams 'od kyis khyab par byas te/ slar log nas de bzhin gshegs pa'i dbu'i gtsug tu nub bo/ /de nas tshe dang ldan pa kun dga' bos bcom ldan 'das la tshigs </text></item>
<item><p>281b6</p><section>mdo sde</section><text>su bcad de gsol pa/ mtshungs pa ma mchis gzugs mnga' mthong na dga'/ /skyes mchog bcom ldan skyes bu khyu mchog pa/ /'jig rten 'das la 'jig rten sgron ma yi/ /'od gzi </text></item>
<item><p>281b7</p><section>mdo sde</section><text>bzhad pa'i don 'di bdag la gsungs/ /bsod nams brgya mnga' bsod nams lhag pa po/ /ye shes kyis 'phags ye shes snang mdzad pa/ /chos dbang mi mtshungs chos kyi bka' mchid </text></item>
<item><p>281b8</p><section>mdo sde</section><text>can/ /bcom ldan ci yi don du bzhad pa ston/ /bden pa gzigs shing rtag tu bden la dgyes/ /dbang po zhi ba zhi gnas pha rol phyin/ /zhi la rab zhi zhi gnas dgyes pa po/ /gzhan don yon </text></item>
<item><p>282a1</p><section>mdo sde</section><text>tan mthar phyin bdag la gsungs/ /'jam pa'i gsung can tshangs pa'i dbyangs 'byin pa/ /bya mchog mang po'i sgra dang sil snyan sgra/ /sgra dbyangs yan lag thams cad rdzogs pa'i </text></item>
<item><p>282a2</p><section>mdo sde</section><text>dbyangs/ /thub pa bzhed par sbyor ba bdag la gsungs/ /thub pa shes rab 'byung gnas shes rab grol/ /rtag tu mnyam bzhag 'khrul pa'i thugs mi mnga'/ /thams cad mkhyen </text></item>
<item><p>282a3</p><section>mdo sde</section><text>pa sems can spyod la mkhas/ /mtshungs med bzhed pa'i don ni legs par gsungs/ /ye shes mi phyed dbang gi mthar phyin pa/ /rdzu 'phrul mtha' yas pa yi stobs ston cing / /</text></item>
<item><p>282a4</p><section>mdo sde</section><text>stobs bcu mnga' ba dbang gi pha rol gshegs/ /bde bar gshegs khyod ci slad 'dir 'dzum ston/ /sku 'od dpal gyis snang ba mdzad pa po/ /khyod kyi 'od kyis gzhan 'od </text></item>
<item><p>282a5</p><section>mdo sde</section><text>gsal mi 'gyur/ /ji ltar rgyal ba'i 'od ni mnga' ba ltar/ /nyi zla zhugs dang nor bu'i ma lags so/ /bsod nams chen po the tsom mi mnga' ba/ /rdzogs pa'i byang chub sems </text></item>
<item><p>282a6</p><section>mdo sde</section><text>dpa' phyogs gsal mdzad/ /bcom ldan ci slad bzhed pa ston pa de/ /mi mtshungs ye shes mnga' bas bdag lung ston/ /de skad ces gsol pa dang / bcom ldan 'das </text></item>
<item><p>282a7</p><section>mdo sde</section><text>kyis tshe dang ldan pa kun dga' bo la 'di skad ces bka' stsal to/ /kun dga' bo klu'i rgyal po ma dros pa de bzhin gshegs pa la 'di 'dra ba'i bkod pa 'di dag gis mchod pa byed pa mthong ngam/</text></item>
<item><p>282a8</p><section>mdo sde</section><text>gsol pa/ bcom ldan 'das mthong lags so/ /bcom ldan 'das kyis bka' stsal pa/ klu'i rgyal po ma dros pa 'dis byang chub bsgrub pa'i phyir sangs rgyas bye ba phrag dgu bcu rtsa dgu'i gan du tshangs par spyod </text></item>
<item><p>282b1</p><section>mdo sde</section><text>pa spyad do/ /gang gi tshe de bzhin gshegs pa mar me mdzad kyis nga la khyod ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung </text></item>
<item><p>282b2</p><section>mdo sde</section><text>bstan pa de'i tshe de'i dus na klu'i rgyal po 'di tshong dpon gyi bu rnam par dag pa'i blo gros shes bya bar gyur te/ des nga lung bstan pa thos nas smon lam btab pa/ bdag kyang ma 'ongs pa'i dus na ji ltar khye'u </text></item>
<item><p>282b3</p><section>mdo sde</section><text>blo gros bzang po 'di lung bstan pa bzhin du lung ston par gyur cig ces smras so/ /kun dga' bo klu'i rgyal po ma dros pa 'di ji ltar da ltar nga la 'bul ba de bzhin du bskal pa bzang po'i de bzhin </text></item>
<item><p>282b4</p><section>mdo sde</section><text>gshegs pa thams cad la yang rang gi gnas brgyan nas 'bul bar 'gyur te/ de bzhin gshegs pa de dag thams cad kyis kyang de'i lhag pa'i bsam pa mkhyen nas rnam par dag pa'i lam </text></item>
<item><p>282b5</p><section>mdo sde</section><text>gyi chos kyi rnam grangs 'di 'chad par 'gyur ro/ /sa phyogs 'di nyid du de bzhin gshegs pa log par dad sel dang / gser thub dang / 'od srung yang bzhugs nas rnam par dag pa'i lam </text></item>
<item><p>282b6</p><section>mdo sde</section><text>gyi chos kyi sgo'i le'u 'di gsungs so/ /klu'i bdag po ma dros pa 'di bskal pa bzang po'i de bzhin gshegs pa thams cad la mchod pa byed par 'gyur chos gang nyan par 'gyur ro/ /de'i 'og </text></item>
<item><p>282b7</p><section>mdo sde</section><text>tu de bzhin gshegs pa grangs med pa mnyes par byed par 'gyur/ tshangs par spyad pa yang spyod par 'gyur/ dam pa'i chos kyang yongs su 'dzin par 'gyur te/ bskal pa grangs med pa bdun stong </text></item>
<item><p>282b8</p><section>mdo sde</section><text>lnga brgya na de bzhin gshegs pa dgra bcom pa yang dag par rdzogs pa'i sangs rgyas ma dros pa zhes bya ba nyid du 'gyur ro/ /kun dga' bo de bzhin gshegs pa ma dros pa byang chub thob pa'i tshe sems can gang </text></item>
<item><p>283a1</p><section>mdo sde</section><text>yang 'dod chags kyi gdung ba 'am/ zhe sdang gi gdung ba 'am/ gti mug gi gdung ba 'am/ pha rol gyi gdung bas gdung bar mi 'gyur te/ sems can de dag thams cad kyang nges par tshe'i tshad du 'gyur </text></item>
<item><p>283a2</p><section>mdo sde</section><text>ro/ /kun dga' bo de bzhin gshegs pa ma dros pa'i tshe'i tshad ni lo bye ba phrag brgyad bcur 'gyur ro/ /kun dga' bo de bzhin gshegs pa ma dros pa'i sangs rgyas kyi zhing ni bai dUr+ya las grub par 'gyur </text></item>
<item><p>283a3</p><section>mdo sde</section><text>te/ sa chen po de ni 'dzam bu'i gling gi gser gyi pad mas khebs par 'gyur/ lha dang mi de dag gi longs spyod dang / yongs su spyad pa dang / bza' ba dang / btung ba yang bsams pa tsam gyis 'byor bar </text></item>
<item><p>283a4</p><section>mdo sde</section><text>'gyur/ mi de dag thams cad mngon par shes pa lngas nam mkha' la 'gro bar 'gyur/ dga' ldan gyi lha rnams kyi longs spyod dang / yongs su spyod pa ci 'dra bar mi de dag gi yang de 'dra bar 'gyur </text></item>
<item><p>283a5</p><section>mdo sde</section><text>ro/ /sems can de dag gnyis kyis gnyis sbyor ba ma yin gyi/ de dag thams cad chos kyi dga' ba la dga' zhing mos par 'gyur/ nyon mongs pa rnams kyang rab tu zhi bar 'gyur ro/ /</text></item>
<item><p>283a6</p><section>mdo sde</section><text>de bzhin gshegs pa de yang yongs su mi skyo bar chos ston par 'gyur ro/ /ji ltar da ltar nga rdzu 'phrul gyi cho 'phrul thams cad kyis chos ston pa ltar de sha thang bar chos ston par mi 'gyur ro/ /</text></item>
<item><p>283a7</p><section>mdo sde</section><text>sems can de dag kyang chos brjod pa tsam gyis 'dul bar 'gyur ro/ /de ci'i phyir zhe na/ sa 'di ltar sangs rgyas kyi zhing de na lha dang mi rnams la chos kyi gtam gcig ston par 'gyur ba'i phyir ro/ /</text></item>
<item><p>283a8</p><section>mdo sde</section><text>sangs rgyas kyi zhing de na nyin mtshan zhes so sor bgrang du med par 'gyur/ de ci'i phyir zhe na/ kun dga' bo de bzhin gshegs pa ma dros pa de'i rang gi lus las 'od bkye bas thams cad dang ldan pa'i sangs </text></item>
<item><p>283b1</p><section>mdo sde</section><text>rgyas kyi zhing de gsal bas khyab par 'gyur ro/ /de nas sems can de dag 'di snyam du de bzhin gshegs pa chos kyi bka' mchid mdzad par 'gyur ro snyam du sems par 'gyur zhing de dag 'od des bskul ba </text></item>
<item><p>283b2</p><section>mdo sde</section><text>dang chos nyan pa'i phyir nam mkha' las 'dong bar 'gyur ro/ /de ltar de dag 'dus nas de bzhin gshegs pa de shing ta la bdun srid du steng gi bar snang la 'phags te/ nam mkha' la gnas pa'i seng ge'i khri la 'dug </text></item>
<item><p>283b3</p><section>mdo sde</section><text>nas sems can de dag la chos ston par 'gyur ro/ /de der 'dug pa dang sangs rgyas kyi zhing de thams cad du snang bar 'gyur te/ dper na zla ba nya ba'i dkyil 'khor bzhin no/ /de na dge ba'i rtsa ba yongs su smin pa'i sems </text></item>
<item><p>283b4</p><section>mdo sde</section><text>can de dag 'di snyam du ji ltar bcom ldan 'das de'i seng ge'i khri gnas med pa de bzhin du chos thams cad kyang gnas med de nam mkha'i ngo bo nyid do snyam du sems par 'gyur te/ de dag de nyid kyis mngon par rtogs par </text></item>
<item><p>283b5</p><section>mdo sde</section><text>'gyur/ bzod pa yang rab tu 'thob par 'gyur ro/ /de bzhin gshegs pa de ni rdo rje'i sgo la 'jug pa zhes bya ba'i chos kyi rnam grangs ston to/ /'di lta ste/ dper na rdo rje ni gang dang gang du bab pa de dang de dag 'jom mo/ /</text></item>
<item><p>283b6</p><section>mdo sde</section><text>de bzhin du de bzhin gshegs pa de'i chos bstan pa yang bag la nyal dang kun nas ldang ba thams cad 'jom mo/ /kun dga' bo de bzhin gshegs pa ma dros pa de gang gi tshe yongs su mya ngan las 'da' ba de'i tshe byang chub </text></item>
<item><p>283b7</p><section>mdo sde</section><text>sems dpa' smon lam khyad par 'phags shes bya ba 'di nga'i 'og tu de bzhin gshegs pa kun du snang ba zhes bya bar 'gyur te/ sangs rgyas kyi zhing yang 'di 'dra ba nyid du 'gyur ro zhes byang chub sems dpa' smon lam </text></item>
<item><p>283b8</p><section>mdo sde</section><text>khyad par 'phags pa lung bstan nas yongs su mya ngan las 'da'o/ /de nas klu'i rgyal po ma dros pa'i bu rtag tu dad pa thob ces bya ba des nor bu rin po che'i gdugs rin po ches spras pa de bzhin gshegs pa la phul lo/ /phul nas </text></item>
<item><p>284a1</p><section>mdo sde</section><text>'di skad ces gsol to/ /bcom ldan 'das de'i tshe de'i dus na byang chub sems dpa' smon lam khyad par 'phags shes bgyi bar 'gyur ba de gang lags/ de nas bcom ldan 'das kyis klu'i rgyal po'i bu rtag tu dad </text></item>
<item><p>284a2</p><section>mdo sde</section><text>pa thob kyi lhag pa'i bsam pa mkhyen nas tshe dang ldan pa kun dga' bo la bka' stsal pa/ kun dga' bo de'i tshe de'i dus na byang chub sems dpa' smon lam khyad par 'phags shes bya bar 'gyur ba de gzhan yin pa snyam du khyod </text></item>
<item><p>284a3</p><section>mdo sde</section><text>sems na de ltar mi blta'o/ /de ci'i phyir zhe na/ kun dga' bo klu'i rgyal po'i bu rtag tu dad pa thob pa 'di nyid de'i tshe de'i dus na byang chub sems dpa' smon lam khyad par 'phags shes bya bar 'gyur te/ bcom ldan 'das </text></item>
<item><p>284a4</p><section>mdo sde</section><text>ma dros pa de'i 'og tu de bzhin gshegs pa dgra bcom pa yang dag par rdzogs pa'i sangs rgyas kun du snang ba zhes bya ba 'jig rten du 'byung ngo / /bcom ldan 'das kyis zhus pa lung bstan cing rnam par dag pa'i lam gyi chos </text></item>
<item><p>284a5</p><section>mdo sde</section><text>kyi rnam grangs 'di mthar phyin pa'i dus shes nas phyogs bcu nas 'dus pa'i byang chub sems dpa' sems dpa' chen po de dag dang / brgya byin dang / tshangs pa dang / 'jig rten skyong ba dang / lha dang / klu dang / gnod sbyin dang / dri za </text></item>
<item><p>284a6</p><section>mdo sde</section><text>dang / lha ma yin dang / nam mkha' lding dang / mi 'am ci dang / lto 'phye chen po rnams tshim zhing mgu la yi rangs shing rab tu dga' ste/ dga' ba dang yid bde ba skyes nas mngon par dga' ste stan las langs nas/ bcom ldan 'das </text></item>
<item><p>284a7</p><section>mdo sde</section><text>la tshul bzhin du mchod de/ rang rang gi sangs rgyas kyi zhing dang rang rang gi gnas su dong ngo / /de nas klu'i rgyal po ma dros pa bu dang chung ma dang bcas/ gnyen dang 'khor du bcas te klu'i rgyal po lha srung du mngon par sprul nas </text></item>
<item><p>284a8</p><section>mdo sde</section><text>bcom ldan 'das kyi gzhal med khang rnam pa'i mchog thams cad dang ldan pa yang mngon par sprul te/ bcom ldan 'das der bzhugs su gsol nas/ byang chub sems dpa'i dge 'dun dang bcas/ nyan thos kyi dge </text></item>
<item><p>284b1</p><section>mdo sde</section><text>'dun dang bcas par bkod de rang gi gnas nas byung nas bcom ldan 'das kyi zhabs 'bring du song ste/ des bcom ldan 'das byang chub sems dpa' dang bcas/ nyan thos kyi dge 'dun dang bcas pa bya rgod phung po'i </text></item>
<item><p>284b2</p><section>mdo sde</section><text>ri la bskyal nas bcom ldan 'das kyis gnang ste rang gi gnas su song ngo / /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo chos kyi rnam grangs 'di zung shig /gsol pa/</text></item>
<item><p>284b3</p><section>mdo sde</section><text>bdag gis gzung lags so/ /bcom ldan 'das kyis bka' stsal pa/ kun dga' bo de'i phyir rnam par dag pa'i lam gyi chos kyi rnam grangs 'khor bzhi po dag la rgyun mi 'chad par ston cing / de ltar na khyod dam </text></item>
<item><p>284b4</p><section>mdo sde</section><text>pa'i chos yongs su gzung ba byas par 'gyur ro/ /de nas bcom ldan 'das klu'i rgyal po ma dros pa'i gnas nas bya rgod phung po'i ri la gshegs so zhes rgyal po'i khab kyi bram ze dang / khyim bdag rnams kyis thos </text></item>
<item><p>284b5</p><section>mdo sde</section><text>nas de dag thams cad dad pa thob ste/ lhan cig tu bcom ldan 'das ga la ba der dong ngo / /de dag de ltar phyin pa dang / sangs rgyas bcom ldan 'das kyis rnam par dag pa'i lam gyi chos kyi rnam grangs 'di </text></item>
<item><p>284b6</p><section>mdo sde</section><text>nyid las brtsams te/ de lta de ltar chos bstan nas 'khor de las srog chags khris byang chub tu sems bskyed do/ /srog chags lnga stong ni chos la chos kyi mig skyes so/ /bcom ldan 'das kyis de skad ces bka' </text></item>
<item><p>284b7</p><section>mdo sde</section><text>stsal pa dang / tshe dang ldan pa kun dga' bo dang / nyan thos chen po de dag dang / lha dang / mi dang / lha ma yin dang / dri zar bcas pa'i 'jig rten bcom ldan 'das kyis gsungs pa la yi rangs te/ mngon par bstod do/ /</text></item>
<item><p>284b8</p><section>mdo sde</section><text>'phags pa klu'i rgyal po ma dros pas zhus pa zhes bya ba theg pa chen po'i mdo/ rdzogs so// // rgya gar gyi mkhan po dzi na mi tra dang / dA na shI la dang / ban de ye shes sde dang / yi ge pa dpon gling rma la sogs pas/ zhu chen </text></item>
<item><p>285a1</p><section>mdo sde</section><text>bgyis te gtan la phab pa/ / @#/ /rgya gar skad du/ Ar+ya dru ma ki na na ra rA dza pa ri prits+tshA nA ma ma hA yA sU tra/ bod skad du/ 'phags pa mi 'am ci'i rgyal po sdong pos zhus pa zhes bya ba theg pa chen </text></item>
<item><p>285a2</p><section>mdo sde</section><text>po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na ri bya rgod kyi phung po la </text></item>
<item><p>285a3</p><section>mdo sde</section><text>dge slong drug khri nyis stong gi dge slong gi dge 'dun chen po dang / byang chub sems dpa' sems dpa' chen po phal cher phyogs bcu'i 'jig rten gyi khams nas 'dus pa bdun khri nyis stong thams cad kyang mngon </text></item>
<item><p>285a4</p><section>mdo sde</section><text>par shes pas mngon par shes pa/ gzungs rab tu thob pa/ spobs pa chags pa med pa/ ting nge 'dzin rab tu thob pa/ dran pa dang / blo gros dang / rtogs pa dang / mos pa dang / ngo tsha shes pa dang / khrel yod pa </text></item>
<item><p>285a5</p><section>mdo sde</section><text>phun sum tshogs pa/ bsam pa rdo rje ltar brtan zhing mi phyed pa/ sangs rgyas kyi chos thams cad la sbyor ba phun sum tshogs pa/ lhag pa'i bsam pa khyad par du 'phags pa la zhugs pa/ bdag nyid byang </text></item>
<item><p>285a6</p><section>mdo sde</section><text>chub kyi sems mi 'dor ba/ sems can gzhan byang chub kyi sems yang dag par 'dzin du 'jug pa/ sbyin pa dang / dul ba dang / sdom pa dang / des pa dang / bzod pa dang / sdug pa'i dngos </text></item>
<item><p>285a7</p><section>mdo sde</section><text>po thams cad yongs su gtong ba dang / yongs su bsngo ba'i cho ga shes pa/ lus dang / ngag dang / sems dang / tshul khrims kyi rgyan gyis legs par brgyan pa/ sems can </text></item>
<item><p>285a8</p><section>mdo sde</section><text>thams cad la sems snyoms pa dang / bzod pa dang des pa'i stobs kyi go cha shin du bgos pa/ bskal pa bye ba khrag khrig brgya stong phrag grangs med par brtson 'grus shin du brtsams pa/</text></item>
<item><p>285b1</p><section>mdo sde</section><text>bsam gtan dang / rnam par thar pa dang / ting nge 'dzin dang / snyoms par 'jug pa dang / mngon par shes pa'i ye shes kyis rnam par rol pa/ tshig thams cad rab tu dbye ba la spobs pa chags </text></item>
<item><p>285b2</p><section>mdo sde</section><text>pa med pa'i shes rab dang / ye shes la mkhas pa/ ri rab kyi ri ltar sems g.yo ba med pa/ sa dang / chu dang / me dang / rlung dang / ri ltar rjes su chags pa dang / khong khro ba dang bral </text></item>
<item><p>285b3</p><section>mdo sde</section><text>ba byams pa chen po la gnas te 'od zer thogs pa med pa/ snying rje chen po la gnas te sems can thams cad kyi bya ba gcig la brtson pa/ dga' ba chen po la gnas te chos la dga' </text></item>
<item><p>285b4</p><section>mdo sde</section><text>zhing mgu ba dang ldan pa/ btang snyoms chen po la gnas par brtson pa/ gnyis su med pa'i ye shes rab tu thob pa/ 'jig rten gyi chos brgyad po rnyed pa dang / ma rnyed pa dang / grags </text></item>
<item><p>285b5</p><section>mdo sde</section><text>pa dang / ma grags pa dang / bstod pa dang / smad pa dang / bde ba dang / sdug bsngal las rab tu 'das pa/ pha rol rgol ba ngan pa'i tshogs can gyi tshogs thams cad kun du rab tu 'jom pa/</text></item>
<item><p>285b6</p><section>mdo sde</section><text>bdud dang phyir rgol ba bcom pa/ u dum ba ra'i me tog mthong ba ltar shin du 'byung bar dka' ba/ gsol ba ma btab par sems can thams cad la dge ba'i bshes gnyen byed pa/</text></item>
<item><p>285b7</p><section>mdo sde</section><text>rab tu yongs su mya ngan las 'da' ba'i bshes gnyen byed pa/ seng ge'i sgra chen po sgrogs pa/ sangs rgyas kyi chos zab mo dang mi 'jigs pa sgrogs pa/ de bzhin </text></item>
<item><p>285b8</p><section>mdo sde</section><text>gshegs pa'i phyag rgyas btab pa/ mi 'khrugs par phyad par lung ston pa/ ji ltar smras pa de bzhin byed pa/ de kho na'i chos kyi tshul la brtson pa 'od kyis nyi ma dang zla ba mog mog por byed pa/</text></item>
<item><p>286a1</p><section>mdo sde</section><text>phyogs bcur sgra bsgrags pa/ sangs rgyas kyi chos thams cad la sems pa/ chos dkon mchog gi mdzod yang dag par 'dzin pa/ dkon mchog gsum gyi rigs mi gcod par yid la byed pa/</text></item>
<item><p>286a2</p><section>mdo sde</section><text>sangs rgyas kyi zhing mtha' yas pa 'da' ba la mkhas pa/ shin du rnam par phye ba rnam par 'byed pa gnas pa'i blo dang ldan pa mthong ba dang / thos pa don yod pas rnam par gnon pa/ rtag par rgyun du sems </text></item>
<item><p>286a3</p><section>mdo sde</section><text>can yongs su smin par byed pa la brtson pa/ shes rab dang thabs la mkhas pa'i mchog thob pa/ sems can thams cad kyi dbang po mchog dang mchog ma yin pa shes pas ci rigs par chos ston pa/ sems can </text></item>
<item><p>286a4</p><section>mdo sde</section><text>thams cad kyi spyod pa la lta ba'i cho ga la mkhas pa/ sems can thams cad kyi 'jug pa dang btag pa la bde blag du mkhas pa/ mi 'jigs pa chen pos 'jigs pa med pa/ rga ba dang / na ba dang / 'chi ba dang /</text></item>
<item><p>286a5</p><section>mdo sde</section><text>nyon mongs pa rab tu zhi bar byed pa/ sangs rgyas bye ba khrag khrig brgya stong dpag tu med pa la dge ba'i rtsa ba bskrun pa/ mtshan dang dpe byad bzang po yongs su rdzogs pa'i bsod nams dang / ye shes kyi tshogs </text></item>
<item><p>286a6</p><section>mdo sde</section><text>bsags pa/ stong pa nyid dang / mtshan ma med pa dang / smon pa med pa'i chos thams cad la mos pa la/ smon pa med pa sems can dang / chos thams cad sgyu ma dang smig rgyu dang / rmi lam dang / chu zla dang /</text></item>
<item><p>286a7</p><section>mdo sde</section><text>mig yor dang / brag cha dang / nam mkha' dang mtshungs par mos pa/ sgra skad thams cad nges pa'i tshig gis ston pa'i ye shes la mkhas pa/ chos dang / don dang nges pa'i tshig dang / spobs pa so so yang dag par </text></item>
<item><p>286a8</p><section>mdo sde</section><text>rig pa thob pa/ 'jig rten las 'das pa'i shes rab kyi dbang po mngon sum du gyur pa/ shugs chen po 'dzin pa'i stobs bcu la nye bar gyur pa/ sha'i mig dang / lha'i mig dang shes rab kyi mig dang / chos kyi </text></item>
<item><p>286b1</p><section>mdo sde</section><text>mig dang / sangs rgyas kyi spyan snang ba thob pa/ lam gyi yan lag gi tshogs shin du bsags pa'i lam thams cad la 'jug pa'i ye shes la mkhas pa/ byang chub sems dpa'i sde snod snang ba la 'jug pa'i cho ga </text></item>
<item><p>286b2</p><section>mdo sde</section><text>shes pa/ phyir mi ldog pa'i chos kyi 'khor lo bskor ba/ mtshan nyid kyi phyag brgya'i ting nge 'dzin rab tu thob pa/ rdo rje dkyil 'khor gyi ting nge 'dzin la 'jug pa'i ye shes la mkhas pa/ chos thams cad la dbang byed </text></item>
<item><p>286b3</p><section>mdo sde</section><text>pa'i ting nge 'dzin mngon du gyur pa/ chos dkon mchog gi sgron ma 'dzin pa/ sems can thams cad kyi sems kyi rgyud la rnam par lta ba/ sems can thams cad kyi sems kyi bsam pa la rnam par lta bar mkhas pa </text></item>
<item><p>286b4</p><section>mdo sde</section><text>sems can thams cad la sangs rgyas kyi ye shes kyi bya bas so sor nye bar gnas pa rnam pa'i mchog thams cad dang ldan pa'i yon tan rin po che thams cad kyis brgyan pa/ bskal pa thams cad du bldags pa </text></item>
<item><p>286b5</p><section>mdo sde</section><text>yongs su brjod kyang mthar mi phyin pa sha stag la 'di lta ste/ byang chub sems dpa' sems dpa' chen po dga' byed dang / dga' 'byung dang / lag na rin po che dang / rin chen me tog dang / rin po che'i tog </text></item>
<item><p>286b6</p><section>mdo sde</section><text>dang / mthong dga' dang / mig gis mthong dga' dang / mdzes pa'i blo gros dang / dga' zhing mchog tu dga' byed dang / sa 'dzin dang / spyan ras gzigs dbang phyug dang / mthu chen thob dang / dpal chen dang /</text></item>
<item><p>286b7</p><section>mdo sde</section><text>bdud thul dang / me tog man dA ra ba'i dri dang / rlung lha dang / bden dga' dang / mnyam lta dang / ri rab rtse 'dzin dang / ri rab brtsegs dang / ri rab mchog dang / dra ba can gyi 'od dang / rgyal ba'i blo gros dang / skye bar </text></item>
<item><p>286b8</p><section>mdo sde</section><text>tshim byed dang / 'gro ba 'dzin dang lha'i rgyal pos mchod dang / mchog gi blo gros dang thogs med sems dang / skya reng blo gros dang mi skyob pa dang / dpag med rin chen mdzod dang / 'od kyi tog dang 'od dpal dang /</text></item>
<item><p>287a1</p><section>mdo sde</section><text>sgron ma'i rgyal po dang / byang chub blo gros dang / 'od kyi yang dag brgyan dang / sna tshogs me tog dang / lha'i rgyal po dang / lha'i tshul gyis lta ba dang / dpung bzang dang / legs par bsam </text></item>
<item><p>287a2</p><section>mdo sde</section><text>pa sems dpa' dang / 'khor lo rab gnas rkang pa dang / mi g.yo rkang pas rnam par gnon dang / rdo rje'i rkang pas rnam par gnon dang / rkang pas 'jig rten gsum rnam par gnon dang / dga' spobs dang </text></item>
<item><p>287a3</p><section>mdo sde</section><text>spobs myur dang / spobs pa mi 'chad pa dang / spobs pa byin gyis brlabs dang / 'jam sgra dang / sems can thams cad tshim byed dang / tshangs dbyangs dang / bzang skyong dang rin chen 'byung gnas dang /</text></item>
<item><p>287a4</p><section>mdo sde</section><text>ded dpon bzang po dang / mis byin dang chu lha dang / byams pa dang 'jam dbyangs dang / byang chub sems dpa' sems dpa' chen po 'jam dpal gzhon nu gyur pa la sogs pa byang chub sems dpa' bdun khri </text></item>
<item><p>287a5</p><section>mdo sde</section><text>nyis stong dang thabs gcig tu bzhugs so/ /gang stong gsum gyi stong chen po'i 'jig rten gyi khams 'di'i brgya byin dang / tshangs pa dang / 'jig rten skyong ba dang / de las gzhan pa lha dang klu dang gnod sbyin dang /</text></item>
<item><p>287a6</p><section>mdo sde</section><text>dri za dang lha ma yin dang / nam mkha' lding dang / mi 'am ci dang lto 'phye chen po dang / mi dang mi ma yin pa rnams bcom ldan 'das la lta ba dang / phyag bya ba dang bsnyen bkur ba dang / chos mnyan pa'i phyir 'khor de nyid du </text></item>
<item><p>287a7</p><section>mdo sde</section><text>'dus par gyur te 'dug go/ /de nas byang chub sems dpa' sems dpa' chen po lha'i cod pan zhes bya ba 'khor de nyid du 'dus pa des/ byang chub sems dpa'i 'khor chen po de 'dus par rig nas stan las langs te/</text></item>
<item><p>287a8</p><section>mdo sde</section><text>bla gos phrag pa gcig la gzar nas/ bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas pus mo g.yas pa'i lha nga sa la gtsugs te/ bcom ldan 'das </text></item>
<item><p>287b1</p><section>mdo sde</section><text>ga la ba de logs su thal mo sbyar ba btud nas/ bcom ldan 'das la tshigs su bcad pa 'di dag gis mngon par bstod do/ /'jig rten 'das pa 'jig rten sgron ma mdzad/ /khyod ni 'jig rten don mdzad blo gros </text></item>
<item><p>287b2</p><section>mdo sde</section><text>ldan/ /snang ba brnyes shing nyon mongs dri bsal ba/ /'jig rten snang mdzad khyod la phyag 'tshal lo/ /sbyin la dgyes shing stobs bcu mchog mnga' ba/ /dul ba 'dul ba gdul ba'i pha rol phyin/ /bcom ldan lha dang </text></item>
<item><p>287b3</p><section>mdo sde</section><text>mi dang klus mchod pa/ /gdul ba'i mthar phyin khyod la phyag 'tshal lo/ /mtshan mchog 'gro ba mang po'i don mdzad pa/ /mdom gang 'od ni gser gyi kha dog lta/ /dge ba'i mtshan gyi dam pa'i gzugs mnga' ba/ /</text></item>
<item><p>287b4</p><section>mdo sde</section><text>srid gsum mtshungs med khyod la phyag 'tshal lo/ /pha rol phyin pas gzhan gyi tshogs 'joms shing / /pha rol rgol ba'i rgol 'joms mi g.yo ba/ /sems can gzhan gyi sems dang spyod la mkhas/ /thugs </text></item>
<item><p>287b5</p><section>mdo sde</section><text>rje mchog mnga' khyod la phyag 'tshal lo/ /dgra bcom rgyal po nyon mongs rdul bsal ba/ /'tsho ba dag cing brtul zhugs tshul khrims gnas/ /lha yi lha mchog dri med dri ma bral/ /pha rol tshogs 'joms khyod la </text></item>
<item><p>287b6</p><section>mdo sde</section><text>phyag 'tshal lo/ /bde gshegs rin chen mchog tu dga' mdzad pa/ /dgon par rtag gnas rtag tu dgon par dgyes/ /rdul skyon gti mug rnyog pa mi mnga' ba/ /nam mkha' mnyam thugs khyod la phyag 'tshal lo/ /</text></item>
<item><p>287b7</p><section>mdo sde</section><text>chu bo bzhi rgal bden bzhi bka' mchid gsung / /mig sbyin bdud rtsi chos kyi dka' mchid can/ /'gro ba'i don mdzad 'jig rten gsum rgyu ba/ /'khor lo zhabs mnga' khyod la phyag 'tshal lo/ /lha dang mis mchod pa yi mthu bo che/ /</text></item>
<item><p>287b8</p><section>mdo sde</section><text>mgon po lha yi dbang po bdun 'joms pa/ /mi dang lha klu tshogs kyis mnod pa yi/ /mi mchog dam pa khyod la phyag 'tshal lo/ /rtag tu bde sdug dam pa'i chos la dgyes/ /mnyam thugs 'gro ba kun la byams pa'i thugs/ /chos la </text></item>
<item><p>288a1</p><section>mdo sde</section><text>mnyam gnas mi rnams kha lo sgyur/ /yon tan mthar phyin khyod la phyag 'tshal lo/ /snyan pa'i sgra dbyangs rnam par dag dang ldan/ /tshangs pa'i sgra dbyangs lta bur 'jam pa'i gsung / /thams cad dbyangs kyi </text></item>
<item><p>288a2</p><section>mdo sde</section><text>yan lag gsung tshul rdzogs/ /bden pa snyan gsung khyod la phyag 'tshal lo/ /stong pa mtshan ma med cing smon dang bral/ /zab mo blta dka' shin du rtogs par dka'/ /thar la 'jug par mkhas pa blo gros ldan/ /thar </text></item>
<item><p>288a3</p><section>mdo sde</section><text>pa'i lam dgyes khyod la phyag 'tshal lo/ /rgyu la rten pa mkhas pa'i bcom ldan 'das/ /mtha' gnyis lta ba rtag tu mi mnga' ba/ /las kyi rnam smin 'bras bu kho na gsung / /lha'i mun bral khyod la phyag 'tshal lo/ /</text></item>
<item><p>288a4</p><section>mdo sde</section><text>gang nas ma byon gang du'ang gshegs ma lags/ /rtag tu dben pa'i chos rnams rab gsung ba/ /smig rgyu rgyu bzhin nga yi mi mnga' ba/ /dge ba'i chos tshul khyod la phyag 'tshal lo/ /skye ba mi skye gang du'ang skye ma lags/ /</text></item>
<item><p>288a5</p><section>mdo sde</section><text>skye dang 'jig dang gang du'ang mi bas pa/ /chos kyi gnas nyid ji lta'i gnas la gnas/ /gnas la mi gnas rgyal la phyag 'tshal lo/ /de bzhin kho na de bzhin yang dag gsung / /rtag tu mi g.yo de bzhin nyid la bzhugs/ /</text></item>
<item><p>288a6</p><section>mdo sde</section><text>ri rab rgyal mtshan rdo rje 'dra ba'i sku/ /mi g.yo ri rab mtshungs la phyag 'tshal lo/ /sku ni dben zhing mnyam thugs blo ldan pa/ /grags pa mtha' yas 'jig rten gsum grags pa/ /skyes bu mchog la zhu ba zhus pa rnams/ /</text></item>
<item><p>288a7</p><section>mdo sde</section><text>'jig rten zla bas myur du skabs dbyer gsol/ /de nas byang chub sems dpa' sems dpa' chen po lha'i cod pan gyis tshul dang 'thun pa'i tshigs su bcad pa 'di dag gis bcom ldan 'das la mngon par bstod nas 'di </text></item>
<item><p>288a8</p><section>mdo sde</section><text>skad ces gsol to/ /bcom ldan 'das gal te bdag gis zhus pa lung bstan pa'i slad du/ de bzhin gshegs pa dgra bcom pa yang dag par rdzogs pa'i sangs rgyas kyis skabs dbye bar gnang na bcom ldan 'das la bdag </text></item>
<item><p>288b1</p><section>mdo sde</section><text>phyogs 'ga' zhig zhu'o/ /de skad ces gsol pa dang / bcom ldan 'das kyis byang chub sems dpa' sems dpa' chen po lha'i cod pan la 'di skad ces bka' stsal to/ /rigs kyi bu khyod de bzhin gshegs pa </text></item>
<item><p>288b2</p><section>mdo sde</section><text>dgra bcom pa yang dag par rdzogs pa'i sangs rgyas la ci dang ci 'dod pa dris shig dang / nges dri ba dris pa de dang de'i lung bstan pas khyod kyi sems rangs par bya'o/ /de skad ces bka' stsal pa dang / byang chub sems dpa' </text></item>
<item><p>288b3</p><section>mdo sde</section><text>sems dpa' chen po lha'i cod pan gyis bcom ldan 'das la legs so zhes gsol te/ bcom ldan 'das kyi ltar nyan cing bcom ldan 'das la 'di skad ces gsol to/ /bcom ldan 'das ji ltar na byang chub </text></item>
<item><p>288b4</p><section>mdo sde</section><text>sems dpa' spobs pa sna tshogs kyi rgyan dang ldan pa rnams lags/ ji ltar na byang chub sems dpa' chos zab mo rnam par gdon mi za ba la 'jug pa shes pa la mkhas pa rnams lags/ ji ltar na byang </text></item>
<item><p>288b5</p><section>mdo sde</section><text>chub sems dpa' sems can thams cad kyi dbang po mchog dang mchog ma lags pa shes pa la mkhas pa rnams lags/ ji ltar na byang chub sems dpa' so so ci rig par chos ston pa la mkhas pa rnams </text></item>
<item><p>288b6</p><section>mdo sde</section><text>lags/ ji ltar na byang chub sems dpa' sems can thams cad la sems kyi bsam pa mnyam zhing spyod pa shes pa la 'jug par mkhas pa rnams lags/ ji ltar na byang chub sems dpa' rgyu dang dbye ba dang /</text></item>
<item><p>288b7</p><section>mdo sde</section><text>las kyi rnam par smin pa la 'jug pa shes pa la brjed pa ma mchis par spyod pa rnams lags/ ji ltar na byang chub sems dpa' sbyin pa'i rgyan gyis brgyan pa rnams lags/ ji ltar na byang chub sems </text></item>
<item><p>288b8</p><section>mdo sde</section><text>dpa' tshul khrims kyi rgyan gyis brgyan pa rnams lags/ ji ltar na byang chub sems dpa' bzod pa'i rgyan gyis brgyan pa rnams lags/ ji ltar na byang chub sems dpa' brtson 'grus kyi rgyan gyis </text></item>
<item><p>289a1</p><section>mdo sde</section><text>brgyan pa rnams lags/ ji ltar na byang chub sems dpa' bsam gtan gyi rgyan gyis brgyan pa rnams lags/ ji ltar na byang chub sems dpa' shes rab kyi rgyan gyis </text></item>
<item><p>289a2</p><section>mdo sde</section><text>brgyan pa rnams lags/ ji ltar na byang chub sems dpa' tshangs pa'i lam la mkhas pa rnams lags/ ji ltar na byang chub sems dpa' mngon par shes pa las mi nyams pa rnams </text></item>
<item><p>289a3</p><section>mdo sde</section><text>lags/ ji ltar na byang chub sems dpa' g.yul las rnam par rgyal ba rnams lags/ ji ltar na byang chub sems dpa' rgal nas pha rol thang la gnas pa rnams lags/ ji ltar </text></item>
<item><p>289a4</p><section>mdo sde</section><text>na byang chub sems dpa' nyan thos dang / rang sangs rgyas thams cad dang / sems can thams cad kyi spyod lam yang ston la mtshungs par spyod par yang rnam par mi rtog pa rnams lags/</text></item>
<item><p>289a5</p><section>mdo sde</section><text>ji ltar na byang chub sems dpa' 'khor ba la yang lta la mya ngan las 'das pa la yang mi gnas pa rnams lags/ ji ltar na byang chub sems dpa' khams sna tshogs la yang rnam par lta la chos </text></item>
<item><p>289a6</p><section>mdo sde</section><text>kyi dbyings las kyang mi g.yo ba rnams lags/ ji ltar na byang chub sems dpa' don yang mi 'dor la gnod par yang kun du gda' ba rnams lags/ ji ltar na byang chub sems dpa' </text></item>
<item><p>289a7</p><section>mdo sde</section><text>bsod nams kyi nor dang ldan la thabs kyis nor ma mchis pa rnams lags/ ji ltar na byang chub sems dpa' a zhes bgyi ba'i sgos rnam pa ma mchis pa'i sgor 'jug pa rnams lags/</text></item>
<item><p>289a8</p><section>mdo sde</section><text>ji ltar na byang chub sems dpa' sangs rgyas kyi chos thams cad mngon sum du 'gyur ba rnams lags/ ji ltar na byang chub sems dpa' chos rnam par gdon mi za ba rnams la rnam par phye ba </text></item>
<item><p>289b1</p><section>mdo sde</section><text>shin du rnam par 'byed pa rnams lags/ ji ltar na byang chub sems dpa' 'jig rten gyi bya ba dang 'thun par zhugs kyang nyon mongs pa thams cad kyis mi gos pa rnams lags/ ji ltar na </text></item>
<item><p>289b2</p><section>mdo sde</section><text>byang chub sems dpa' gzhan dag gis bltar mi mthong ba'i chos kyi dbang phyug rnams lags/ ji ltar na byang chub sems dpa' de bzhin gshegs pa mthong ba dang mi 'bral ba rnams lags/</text></item>
<item><p>289b3</p><section>mdo sde</section><text>ji ltar na byang chub sems dpa' shin du dul zhing mi 'khrugs pa'i chos can rnams lags/ ji ltar na byang chub sems dpa' chos rnams blangs pa ma mchis par slob dpon rnams lags/</text></item>
<item><p>289b4</p><section>mdo sde</section><text>ji ltar na byang chub sems dpa' sems can thams cad kyi ston par gyur pa rnams lag / ji ltar na byang chub sems dpa' sangs rgyas thams cad kyi chos kyi 'khor lo rjes su bskor </text></item>
<item><p>289b5</p><section>mdo sde</section><text>ba rnams lags/ ji ltar na byang chub sems dpa' sangs rgyas kyi chos thams cad dbang bskur ba thob pa rnams lags/ de skad ces gsol pa dang bcom ldan 'das kyis byang </text></item>
<item><p>289b6</p><section>mdo sde</section><text>chub sems dpa' sems dpa' chen po lha'i cod pan la legs so zhes bya ba gnang ste/ rigs kyi bu legaso legs so/ /rigs kyi bu khyod skye bo mang po la phan pa dang /</text></item>
<item><p>289b7</p><section>mdo sde</section><text>skye bo mang po la bde ba dang / 'jig rten la snying brtse ba dang / skye bo phal po che'i don dang / lha dang mi rnams la phan pa dang / bde ba'i phyir zhugs pa dang / rigs kyi bu khyod da ltar gyi dang /</text></item>
<item><p>289b8</p><section>mdo sde</section><text>ma 'ongs pa'i sems can rnams rjes su gzung ba dang / theg pa chen po 'di yun ring du gnas par bya ba'i phyir/ rigs kyi bu khyod de bzhin gshegs pa la gang don 'di yongs su </text></item>
<item><p>290a1</p><section>mdo sde</section><text>'dri bar sems pa ni legs so/ /rigs kyi bu de'i phyir shin du legs par nyon la yid la zung shig dang nges khyod la bshad do/ /bcom ldan 'das legs so zhes gsol </text></item>
<item><p>290a2</p><section>mdo sde</section><text>nas/ byang chub sems dpa' sems dpa' chen po lha'i cod pan bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /rigs kyi bu byang chub </text></item>
<item><p>290a3</p><section>mdo sde</section><text>sems dpa' chos bzhi dang ldan na spobs pa sna tshogs kyi rgyan dang ldan pa rnams yin no/ /bzhi gang zhe na/ 'di lta ste/ sems can thams cad la 'od zer thogs pa med pa rnams </text></item>
<item><p>290a4</p><section>mdo sde</section><text>rin po che dang sdug pa'i dngos po thams cad yongs su gtang zhing yid 'gyod pa med pa rnams yin/ chos smra ba gzhan dag gis bshad pa mi zlog cing rjes su yid rang ste dga' ba dang / mgu ba dang /</text></item>
<item><p>290a5</p><section>mdo sde</section><text>dang ba dang mchog tu dga' ba thob nas legs so zhes bya ba sbyin pa dang / chos mnyan pa 'am/ chos bgro ba 'am/ de bzhin gshegs pa'i mchod rten gyi phyir ram/ mtshan mo 'dug par </text></item>
<item><p>290a6</p><section>mdo sde</section><text>bskul na mchog tu dga' ba dang ldan pa dang / byang chub kyi sems kyi lhag pa'i bsam pa dang / zang zing med pa'i sems kyi chos kyi sbyin pa sbyin ste/ rigs kyi bu byang chub sems dpa' </text></item>
<item><p>290a7</p><section>mdo sde</section><text>chos 'di bzhi dang ldan na spobs pa sna tshogs rgyan dang ldan pa rnams yin no/ /rigs kyi bu byang chub sems dpa' chos bzhi dang ldan na chos zab mo rnam par gdon mi za ba la 'jug pa shes pa la </text></item>
<item><p>290a8</p><section>mdo sde</section><text>mkhas pa rnams yin no/ /bzhi gang zhe na/ rten cing 'brel par 'byung ba dang rjes su 'thun pa dang / bdag gi rang bzhin ltar sems can thams cad kyi rang bzhin rtogs pa dang / 'du byed thams cad gar yang mi </text></item>
<item><p>290b1</p><section>mdo sde</section><text>'gro/ gang nas kyang ma 'ongs par rab tu shes pa dang / chos thams cad nam mkha'i phyag rgyas btab par mos pa ste/ rigs kyi bu byang chub sems dpa' chos 'di bzhi dang ldan na chos zab mo rnam par </text></item>
<item><p>290b2</p><section>mdo sde</section><text>gdon mi za ba la 'jug pa shes pa la mkhas pa rnams yin no/ /rigs kyi bu byang chub sems dpa' chos bzhi dang ldan na sems can thams cad kyi dbang po mchog dang mchog ma yin pa shes pa la mkhas pa rnams </text></item>
<item><p>290b3</p><section>mdo sde</section><text>yin no/ /bzhi gang zhe na/ chos kyi dbyings kyi sgo shin du sbyangs pa dang / sgrib pa med pa'i sgo mngon sum du gyur pa dang / mngon par shes pas rnam par rtse ba shes pa dang / sems las su rung zhing ting nge </text></item>
<item><p>290b4</p><section>mdo sde</section><text>'dzin phun sum tshogs pa ste/ rigs kyi bu byang chub sems dpa' chos 'di bzhi dang ldan na sems can thams cad kyi dbang po mchog dang / mchog ma yin pa shes pa la mkhas pa rnams yin no/ /</text></item>
<item><p>290b5</p><section>mdo sde</section><text>rigs kyi bu byang chub sems dpa' chos bzhi dang ldan na so so ci rigs par chos ston pa la mkhas pa rnams yin no/ /bzhi gang zhe na/ so so yang dag par rig pa shes pa dang / sems can gzud pa shes </text></item>
<item><p>290b6</p><section>mdo sde</section><text>pa dang / chos rab tu rnam par 'byed pa'i shes pa dang / bdag gis sems sbyangs pas sems can thams cad kyi sems sbyangs par rab tu shes pa ste/ rigs kyi bu byang chub sems dpa' chos 'di bzhi dang </text></item>
<item><p>290b7</p><section>mdo sde</section><text>ldan na so so ci rigs par chos ston pa la mkhas pa rnams yin no/ /rigs kyi bu byang chub sems dpa' chos bzhi dang ldan na sems can thams cad la sems kyi bsam pa mnyam zhing spyod pa shes pa la 'jug </text></item>
<item><p>290b8</p><section>mdo sde</section><text>par mkhas pa rnams yin no/ /bzhi gang zhe na/ shes rab kyi 'dzud pa dang / ye shes chags pa med pa dang / thabs kyis zhugs pas sgrib pa thams cad rgyun bcad pa dang / blo shin du sbyangs pa ste/ rigs kyi bu </text></item>
<item><p>291a1</p><section>mdo sde</section><text>byang chub sems dpa' chos 'di bzhi dang ldan na sems can thams cad la sems kyi bsam pa mnyam zhing / spyod pa shes pa la 'jug par mkhas pa rnams yin no/ /rigs kyi bu byang chub </text></item>
<item><p>291a2</p><section>mdo sde</section><text>sems dpa' chos bzhi dang ldan na rgyu dang / bya ba dang las kyi rnam par smin pa la 'jug par shes pa la brjed pa med par spyod pa rnams yin no/ /bzhi gang zhe na/ chad par smra ba ma yin pa dang / rtag par smra ba </text></item>
<item><p>291a3</p><section>mdo sde</section><text>ma yin pa dang / rgyu dang bya ba dang las kyi 'bras bu la yang dag par ji lta ba bzhin du 'jug pa dang / chos la chos nyid du byed cing chos la chos su smra'i 'di la bdag dang bdag gir mi smra ba ste/ de ltar bya ba la </text></item>
<item><p>291a4</p><section>mdo sde</section><text>'jug pas rgyu dang bya ba dang las kyi 'bras bu ma rung bar mi byed pa ste/ rigs kyi bu byang chub sems dpa' chos 'di bzhi dang ldan na/ rgyu dang bya ba dang las kyi rnam par smin pa la 'jug pa shes pa la brjed pa </text></item>
<item><p>291a5</p><section>mdo sde</section><text>med par spyod pa rnams yin no/ /rigs kyi bu byang chub sems dpa' chos bzhi dang ldan na sbyin pa'i rgyan gyis brgyan pa rnams yin no/ /bzhi gang zhe na/ mtshan kyis legs par brgyan pa rnams yin/</text></item>
<item><p>291a6</p><section>mdo sde</section><text>dpe byad bzang pos rnam par spras pa rnams yin/ gzugs lta bas mi ngoms pa rnams yin/ lag na rin po che thob pas longs spyod mi zad pa ste/ rigs kyi bu byang chub sems dpa' chos 'di </text></item>
<item><p>291a7</p><section>mdo sde</section><text>bzhi dang ldan na sbyin pa'i rgyan gyis brgyan pa rnams yin no/ /rigs kyi bu byang chub sems dpa' chos bzhi dang ldan na/ tshul khrims kyi rgyan gyis brgyan pa rnams yin no/ /bzhi gang zhe na/ 'khor los </text></item>
<item><p>291a8</p><section>mdo sde</section><text>bsgyur ba'i rgyal por 'gyur zhing byang chub kyi sems kyis brgyan pa dang / lha'i dbang po brgya byin du 'gyur zhing byang chub kyi sems kyis brgyan pa dang / mi 'jed kyi bdag po tshangs par 'gyur zhing byang chub kyi sems </text></item>
<item><p>291b1</p><section>mdo sde</section><text>kyis brgyan pa dang / ngan 'gro thams cad yang dag par bcad nas lha dang mir skye ba yongs su bzung bar gyur cing byang chub kyi sems kyis brgyan pa yin te/ rigs kyi bu byang chub sems dpa' chos 'di bzhi dang </text></item>
<item><p>291b2</p><section>mdo sde</section><text>ldan na tshul khrims kyi rgyan gyis brgyan pa rnams su rig par bya'o/ /rigs kyi bu byang chub sems dpa' chos bzhi dang ldan na bzod pa'i rgyan gyis brgyan pa rnams yin no/ /bzhi gang zhe na/ tshangs pa'i skad dang </text></item>
<item><p>291b3</p><section>mdo sde</section><text>sgra dbyangs lta bu dang ldan pa rnams yin/ ka la ping ka'i sgra dang / rnga sgra lta bu dang ldan pa rnams yin/ skye bo mang pos mthong na sdug cing yid du 'ong ba rnams yin/ dge ba'i chos rnams la yi dam la brtan </text></item>
<item><p>291b4</p><section>mdo sde</section><text>pa rnams yin te/ rigs kyi bu byang chub sems dpa' chos 'di bzhi dang ldan na bzod pa'i rgyan gyis brgyan pa rnams su rigs par bya'o/ /rigs kyi bu byang chub sems dpa' chos bzhi dang ldan na brtson 'grus </text></item>
<item><p>291b5</p><section>mdo sde</section><text>kyi rgyan gyis brgyan par rig par bya'o/ /bzhi gang zhe na/ dam bcas pa nyams 'og tu chud par bya ba'i chog shes pas dge ba'i chos rnams la yi dam la brtan pa rnams yin/ pha rol gyis mnan pa med </text></item>
<item><p>291b6</p><section>mdo sde</section><text>pas rdo rje yi lus rab tu thob pa rnams yin/ bya ba ci yod ces bya ba la mos pas gsol ba ma btab par sems can thams cad la dge ba'i bshes gnyen byed pa rnams yin/ thos pa'i tshogs bsags </text></item>
<item><p>291b7</p><section>mdo sde</section><text>pas mi ngoms pa'i phyir yid yongs su mi skyo ba rnams yin te/ rigs kyi bu byang chub sems dpa' chos 'di bzhi dang ldan na/ brtson 'grus kyi rgyan gyis brgyan pa rnams su rig par bya'o/ /rigs kyi </text></item>
<item><p>291b8</p><section>mdo sde</section><text>bu byang chub sems dpa' chos bzhi dang ldan na bsam gtan gyi rgyan gyis brgyan pa rnams yin no/ /bzhi gang zhe na/ mi rgod pa rnams yin/ ma khengs pa rnams yin/ mu cor smra ba med pa rnams yin/ cang </text></item>
<item><p>292a1</p><section>mdo sde</section><text>shes kyi sems mi 'dor ba rnams yin te/ rigs kyi bu byang chub sems dpa' chos 'di bzhi dang ldan na bsam gtan gyi rgyan gyis brgyan pa rnams yin no/ /rigs kyi bu byang chub sems dpa' </text></item>
<item><p>292a2</p><section>mdo sde</section><text>chos bzhi dang ldan na shes rab kyi rgyan gyis brgyan pa rnams yin no/ /bzhi gang zhe na/ 'di lta ste/ bdag dang sems can dang / srog dang gso ba dang / skyes bu dang gang zag tu smra ba med pa rnams yin/ spobs pa </text></item>
<item><p>292a3</p><section>mdo sde</section><text>chags pa med pa rnams yin/ tshig thams cad rab tu dbye ba bstan pa shes pa la mkhas pa rnams yin/ chos thams cad la som nyi med cing the tsom dang bral ba rnams yin te/ rigs kyi bu byang chub </text></item>
<item><p>292a4</p><section>mdo sde</section><text>sems dpa' chos 'di bzhi dang ldan na shes rab kyi rgyan gyis brgyan pa rnams yin no/ /rigs kyi bu byang chub sems dpa' chos bzhi dang ldan na tshangs pa'i lam la mkhas pa rnams yin no/ /bzhi gang zhe na/</text></item>
<item><p>292a5</p><section>mdo sde</section><text>'di lta ste/ sems can thams cad kyi dpung gnyen bya ba'i phyir mngon par bsgrubs pa'i byams pa dang / sems can thams cad yongs su smin par bya ba'i phyir mngon par bsgrubs pa'i snying rje chen po dang / chos </text></item>
<item><p>292a6</p><section>mdo sde</section><text>thams cad la dga' bas mngon par bsgrubs pa'i dga' ba dang / de bzhin gshegs pa'i ye shes kyi phyir mngon par bsgrubs pa'i btang snyoms te/ rigs kyi bu byang chub sems dpa' chos 'di bzhi dang ldan </text></item>
<item><p>292a7</p><section>mdo sde</section><text>na tshangs pa'i lam la mkhas pa rnams yin no/ /rigs kyi bu byang chub sems dpa' chos bzhi dang ldan na mngon par shes pa las mi nyams pa rnams yin no/ /bzhi gang zhe na/ 'di lta ste/ bsam gtan </text></item>
<item><p>292a8</p><section>mdo sde</section><text>bzhi sdud pa'i shes pa dang / gzugs med pa'i snyoms par 'jug pa bzhi bsgrubs pa'i thabs shes pa dang / rang gis sems la dbang sgyur ba'i chos shes pa dang / sangs rgyas la blta ba'i phyir sangs rgyas kyi </text></item>
<item><p>292b1</p><section>mdo sde</section><text>zhing mtha' yas par 'gro ba ste/ rigs kyi bu byang chub sems dpa' chos 'di bzhi dang ldan na mngon par shes pa las mi nyams pa rnams yin no/ /rigs kyi bu byang chub sems dpa' chos bzhi dang ldan na </text></item>
<item><p>292b2</p><section>mdo sde</section><text>g.yul las rnam par rgyal ba rnams yin no/ /bzhi gang zhe na/ 'di lta ste/ nang nye bar zhi ba dang / phyi rol du mi rgyu ba dang / chos thams cad la sgyu ma lta bu rab tu rtog pa'i shes pa dang / ye shes kyi stobs </text></item>
<item><p>292b3</p><section>mdo sde</section><text>can yin gyi nyon mongs pa'i stobs can ma yin pa ste/ rigs kyi bu byang chub sems dpa' chos 'di bzhi dang ldan na g.yul las/ rnam par rgyal ba rnams yin no/ /rigs kyi bu byang chub </text></item>
<item><p>292b4</p><section>mdo sde</section><text>sems dpa' chos bzhi dang ldan na rgal nas pha rol thang la gnas pa rnams yin no/ /bzhi gang zhe na/ 'di lta ste/ 'dod pa'i chu bo yang rab tu shes la 'dod chags dang bral ba/ yang mngon sum du mi byed </text></item>
<item><p>292b5</p><section>mdo sde</section><text>pa dang / srid pa'i chu bo yang rab tu shes la bsams bzhin du yang skye ba dang / lta ba'i chu bo yang rab tu shes la lta ba'i bcings bas bcings pa yang mi 'dor ba dang / ma rigs pa'i chu bo yang rab tu shes </text></item>
<item><p>292b6</p><section>mdo sde</section><text>la rten cing 'brel bar 'byung ba'i rjes su 'thun par yang byed pa ste/ rigs kyi bu byang chub sems dpa' chos 'di bzhi dang ldan na rgal nas pha rol thang la gnas pa rnam yin no/ /rigs kyi bu </text></item>
<item><p>292b7</p><section>mdo sde</section><text>byang chub sems dpa' chos bzhi dang ldan na nyan thos dang rang sangs rgyas thams cad dang / sems can thams cad kyi spyod lam yang ston la mtshungs par spyod pa yang rnam par mi rtog pa rnams yin no/</text></item>
<item><p>292b8</p><section>mdo sde</section><text>bzhi gang zhe na 'di lta ste/ sgyu ma lta bu'i ting nge 'dzin shin du yongs su bsgrubs pa dang / chos thams cad rnam par bsgrubs pas so sor nye bar gnas pa'i mtshan nyid du shin du brtags pa dang /</text></item>
<item><p>293a1</p><section>mdo sde</section><text>mngon par shes pa lngas rnam par rtse ba shes pa dang ldan pa dang / yid kyi lus mngon par bsgrubs pa la mkhas pa ste/ rigs kyi bu byang chub sems dpa' chos 'di bzhi dang ldan na nyan </text></item>
<item><p>293a2</p><section>mdo sde</section><text>thos dang / rang sangs rgyas thams cad dang / sems can thams cad kyi spyod lam yang ston la mtshungs par spyod par yang rnam par mi rtog pa rnams yin no rigs kyi bu byang chub sems dpa' chos bzhi </text></item>
<item><p>293a3</p><section>mdo sde</section><text>dang ldan na 'khor ba la yang lta la mya ngan las 'das pa la yang mi gnas pa rnams yin no/ /bzhi gang zhe na 'di lta ste/ sangs rgyas kyi byin gyis brlabs dang / snying rje chen po'i sems dang / thabs la </text></item>
<item><p>293a4</p><section>mdo sde</section><text>mkhas pa dang / sngon gyi yi dam mi 'dor ba ste/ rigs kyi bu byang chub sems dpa' chos bzhi dang ldan na 'khor ba la yang lta la mya ngan las 'das pa yang mi gnas pa rnams yin no/ /rigs kyi bu </text></item>
<item><p>293a5</p><section>mdo sde</section><text>byang chub sems dpa' chos bzhi dang ldan na khams sna tshogs la yang rnam par lta la chos kyi dbyings las kyang mi g.yo'o/ /bzhi gang zhe na/ 'di lta ste/ sems can rang bzhin med pas chos rang </text></item>
<item><p>293a6</p><section>mdo sde</section><text>bzhin med par rtog pa dang / chos rang bzhin med pas sems can rang bzhin med par rtog pa dang / sems can rang bzhin med pas sangs rgyas kyi chos rang bzhin med par mos pa dang / sems can rang bzhin </text></item>
<item><p>293a7</p><section>mdo sde</section><text>med pa la som nyi med cing the tsom dang bral ba yin te/ rigs kyi bu byang chub sems dpa' chos 'di bzhi dang ldan na khams sna tshogs la yang rnam par lta la chos kyi dbyings las kyang mi g.yo'o/ /rigs kyi bu </text></item>
<item><p>293a8</p><section>mdo sde</section><text>byang chub sems dpa' chos bzhi dang ldan na don yang mi 'dor la gnod par yang kun du snang ngo / /bzhi gang zhe na 'di lta ste/ bsam pa mya ngan las 'das par song ba rnams yin/ sbyor ba 'khor bar song ba rnam yin/</text></item>
<item><p>293b1</p><section>mdo sde</section><text>sangs rgyas kyi chos thams cad yongs su bskang ba la bsam pa song ba rnams yin/ nyan thos dang / rang sangs rgyas kyi yul la yang kun du snang ba rnams yin te/ rigs kyi bu byang chub sems dpa' chos </text></item>
<item><p>293b2</p><section>mdo sde</section><text>'di bzhi dang ldan na don yang mi 'dor la gnod par yang kun du snang ngo / /rigs kyi bu byang chub sems dpa' chos bzhi dang ldan na bsod nams kyis nor dang ldan la thabs kyi nor med pa rnams yin no/ /</text></item>
<item><p>293b3</p><section>mdo sde</section><text>bzhi gang zhe na/ 'di lta ste/ rgya chen po la mos pa'i sems can 'dul ba'i phyir bsod nams kyis 'khor los sgyur ba dang / brgya byin dang tshangs pa'i bsod nams kyang nye bar ston pa dang / 'gro ba </text></item>
<item><p>293b4</p><section>mdo sde</section><text>phal pa 'dul ba'i phyir dbul zhing dman par yang nye bar ston pa dang / slong ba mthong na bdog pa thams cad gtong zhing / nor med par yang 'gyur ba dang / nor chen po dang ldan pa mthong na bsod nams </text></item>
<item><p>293b5</p><section>mdo sde</section><text>kyis longs spyod zad mi shes par yang nye bar ston pa ste/ rigs kyi bu byang chub sems dpa' chos 'di bzhi dang ldan na bsod nams kyis nor dang ldan pa yin la/ thabs kyis nor med pa rnams yin no/ /</text></item>
<item><p>293b6</p><section>mdo sde</section><text>rigs kyi bu byang chub sems dpa' chos bzhi dang ldan na a zhes bya ba'i sgos rnam pa med pa'i sgo la 'jug pa rnams yin no/ /bzhi gang zhe na 'di lta ste/ 'du byed thams cad mi rtag par shes </text></item>
<item><p>293b7</p><section>mdo sde</section><text>pa sbyong ba dang / 'du byed thams cad gzod ma nas sdug bsngal lo zhes byang chub rab tu rnyed pa dang / chos thams cad bdag med do zhes lta bar gyur pa yongs su sbyong ba dang / mya ngan las 'das pa </text></item>
<item><p>293b8</p><section>mdo sde</section><text>ni gzod ma nas zhi ba zhes ye shes la 'jug pa ste/ rigs kyi bu byang chub sems dpa' chos 'di bzhi dang ldan na/ a zhes bya ba'i sgos rnam pa med pa'i sgo la 'jug pa rnams yin no/ /rigs </text></item>
<item><p>294a1</p><section>mdo sde</section><text>kyi bu byang chub sems dpa' chos bzhi dang ldan na sangs rgyas kyi chos tham cad mngon sum du 'gyur ba yin no/ /bzhi gang zhe na 'di lta ste/ shes rab kyi mig shin du rnam par dag pa rnams </text></item>
<item><p>294a2</p><section>mdo sde</section><text>yin/ chos kyi mig gis snang ba thob pa rnams yin/ sangs rgyas kyi spyan mngon sum du gyur pa rnams yin/ sangs rgyas kyi chos thams cad la dbang bskur ba thob pa rnams yin te/ rigs kyi bu byang </text></item>
<item><p>294a3</p><section>mdo sde</section><text>chub sems dpa' chos 'di bzhi dang ldan na sangs rgyas kyi chos mngon sum du 'gyur ba rnams yin no/ /rigs kyi bu byang chub sems dpa' chos bzhi dang ldan na/ chos rnam par gdon mi za ba/ rnams la </text></item>
<item><p>294a4</p><section>mdo sde</section><text>rnam par phye ba shin du rnam par 'byed pa rnams yin no/ /bzhi gang zhe na/ 'di lta ste so so yang dag par rig pa shes pa sgrib pa med pa dang / bden pa bzhi rnam par dgod pa shes pa dang / rton pa la gnas </text></item>
<item><p>294a5</p><section>mdo sde</section><text>su shes pa dang / gzungs la g.yeng ba med par shes pa ste/ rigs kyi bu byang chub sems dpa' chos 'di bzhi dang ldan na chos rnam par gdon mi za ba rnams la rnam par phye ba shin du rnam par 'byed </text></item>
<item><p>294a6</p><section>mdo sde</section><text>pa rnams yin no/ /rigs kyi bu byang chub sems dpa' chos bzhi dang ldan na 'jig rten gyi bya ba dang / 'thun par zhugs kyang nyon mongs pa thams cad kyis mi gos pa rnams yin no/ /</text></item>
<item><p>294a7</p><section>mdo sde</section><text>bzhi gang zhe na/ 'di lta ste 'jig rten gyi chos mngon sum du gyur pa dang / 'jig rten las sems can yang dag par sgrol ba dang / rjes su chags pa dang / khong khro ba spong ba dang /</text></item>
<item><p>294a8</p><section>mdo sde</section><text>gzod ma nas rnam par dag cing 'od gsal bas kyang rang bzhin gyis nyon mongs pa med pa yin te/ rigs kyi bu byang chub sems dpa' chos bzhi dang ldan na 'jig rten gyi bya ba dang </text></item>
<item><p>294b1</p><section>mdo sde</section><text>'thun par zhugs kyang nyon mongs pa thams cad kyis mi gos pa rnams yin no/ /rigs kyi bu byang chub sems dpa' chos bzhi dang ldan na gzhan dag gis bltar mi mthong ba'i chos kyi dbang phyug rnam </text></item>
<item><p>294b2</p><section>mdo sde</section><text>yin no/ /bzhi gang zhe na 'di lta ste/ sems kyi dbang phyug dang / shes rab kyi dbang phyug dang / ye shes kyi dbang phyug dang / thabs kyi dbang phyug ste/ rigs kyi bu byang chub sems dpa' chos 'di bzhi dang </text></item>
<item><p>294b3</p><section>mdo sde</section><text>ldan na gzhan dag gis bltar mi mthong ba'i chos kyi dbang phyug rnams yin no/ /rigs kyi bu byang chub sems dpa' chos bzhi dang ldan na/ de bzhin gshegs pa mthong ba dang mi 'bral ba rnams yin no/ /</text></item>
<item><p>294b4</p><section>mdo sde</section><text>bzhi gang zhe na 'di lta ste/ sems can rnams sangs rgyas mthong ba yang dag par 'dzin du 'jug pa dang / sems can rnams chos nyan pa yang dag par 'dzin du 'jug pa dang / sems can rnams byang chub kyi </text></item>
<item><p>294b5</p><section>mdo sde</section><text>sems yang dag par 'dzin du 'jug pa dang / sangs rgyas rjes su dran pa'i ting nge 'dzin dang mi 'bral ba yin te/ rigs kyi bu byang chub sems dpa' chos 'di bzhi dang ldan na de bzhin gshegs pa mthong ba dang mi </text></item>
<item><p>294b6</p><section>mdo sde</section><text>'bral ba rnams yin no/ /rigs kyi bu byang chub sems dpa' chos bzhi dang ldan na shin du dul zhing mi 'khrugs pa'i chos can rnams yin no/ /bzhi gang zhe na 'di lta ste/ 'phags pa 'jig rten las </text></item>
<item><p>294b7</p><section>mdo sde</section><text>'das pa'i shes rab kyis rnam par grol ba ye shes mthong ba mngon sum du gyur pa dang / bden pa la nye bar brtags pas chos thams cad ji lta ba bzhin pa dang / bag chags kyi mtshams sbyor ba thams cad yang </text></item>
<item><p>294b8</p><section>mdo sde</section><text>dag par gcod pa la mkhas par gyur pa dang / nyon mongs pas mi 'khrugs pa'i chos can te/ rigs kyi bu byang chub sems dpa' chos bzhi dang ldan na shin du dul zhing mi 'khrugs pa'i chos can rnams yin no/ /</text></item>
<item><p>295a1</p><section>mdo sde</section><text>rigs kyi bu byang chub sems dpa' chos bzhi dang ldan na chos rnams blangs pa med par slob dpon rnams yin no/ /bzhi gang zhe na/ 'di lta ste/ sems can thams cad la phan pa'i dngos po phun </text></item>
<item><p>295a2</p><section>mdo sde</section><text>sum tshogs pa rnams yin/ sems can yongs su smin par bya ba la brtan zhing bsam pa sgyu med pa rnams yin/ bdag gis bde ba la mi chags pa rnams yin/ gang ye shes yongs su tshol ba de yang /</text></item>
<item><p>295a3</p><section>mdo sde</section><text>sems can thams cad kyi ched du yin gyi bdag 'ba' shig gi phyir ma yin pa ste/ rigs kyi bu byang chub sems dpa' chos 'di bzhi dang ldan na chos rnams blangs pa med par slob dpon rnams yin no/ /rigs </text></item>
<item><p>295a4</p><section>mdo sde</section><text>kyi bu byang chub sems dpa' chos bzhi dang ldan na sems can thams cad kyi ston par gyur pa rnams yin no/ /bzhi gang zhe na/ 'di lta ste/ bdag gi don btang zhing gzhan gyi don byed pa rnams yin/ bdag gi </text></item>
<item><p>295a5</p><section>mdo sde</section><text>bde ba thams cad gtong zhing sems can rnams la chos kyi bde ba sbyin pa rnam yin/ ji ltar thos pa'i chos ston pa la ngal ba med pa rnams yin/ chos kyi 'tsho bas 'tsho'i zang zing gis 'tsho ba ma yin pa ste/ rigs </text></item>
<item><p>295a6</p><section>mdo sde</section><text>kyi bu byang chub sems dpa' chos 'di bzhi dang ldan na sems can thams cad kyi rton par gyur pa rnams yin no/ /rigs kyi bu byang chub sems dpa' chos bzhi dang ldan na/ sangs rgyas thams cad kyi chos kyi 'khor </text></item>
<item><p>295a7</p><section>mdo sde</section><text>lo rjes su bskor ba rnams yin no/ /bzhi gang zhe na/ 'di lta ste/ gzungs rab tu thob pa dang / spobs pa rgyun mi 'chad pa dang / sems can gyi bsam pa shes pa la 'jug pa dang / mya ngan las 'das pa'i lam du </text></item>
<item><p>295a8</p><section>mdo sde</section><text>khrid cing mi phyed pa'i chos ston pa yin te/ rigs kyi bu byang chub sems dpa' chos 'di bzhi dang ldan na sangs rgyas thams cad kyi chos kyi 'khor lo rjes su bskor ba rnams yin no/ /rigs kyi bu byang chub sems </text></item>
<item><p>295b1</p><section>mdo sde</section><text>dpa' chos bzhi dang ldan na sangs rgyas kyi chos thams cad la dbang bskur ba thob pa rnams yin no/ /bzhi gang zhe na/ 'di lta ste/ spyod pa thams cad las rab tu 'das pa rnams yin/ byang chub sems dpa'i spyod pa las mi </text></item>
<item><p>295b2</p><section>mdo sde</section><text>ldog cing mi skye ba'i chos la bzod pa rab tu thob pa rnams yin/ bsams bzhin du tshe dang / 'chi 'pho dang / skye ba yang ston la phyir mi ldog pa'i phyag rgyas kyang btab pa rnams yin/ de bzhin gshegs pa'i phyag </text></item>
<item><p>295b3</p><section>mdo sde</section><text>rgya la yang dag par gzhol zhing sa bcur nges par byung na/ sa nas sar 'phar ba la mkhas pa yin te/ rigs kyi bu byang chub sems dpa' chos 'di bzhi dang ldan na sangs rgyas kyi chos thams cad la dbang bskur </text></item>
<item><p>295b4</p><section>mdo sde</section><text>ba thob pa rnams yin no/ /bcom ldan 'das kyis bzhis bsgrub pa'i chos kyi rnam grangs 'di bshad pa na/ stong gsum gyi stong chen po'i 'jig rten gyi khams 'di rnam pa drug tu g.yos nas snang ba chen pos </text></item>
<item><p>295b5</p><section>mdo sde</section><text>kyang 'jig rten gyi khams khyab par gyur to/ /steng gi bar snang las lha bye ba khrag khrig brgya stong gis lha'i glu dbyangs blangs te/ lha'i me tog mAn dA ra ba'i char rab tu phab nas 'di skad ces kye ma'o bcom ldan </text></item>
<item><p>295b6</p><section>mdo sde</section><text>'das kyis 'dir sangs rgyas bcom ldan 'das rnams kyi bla na med pa yang dag par rdzogs pa'i byang chub bzhi pa bsgrub pa'i/ chos kyi rnam grangs 'di las bstan pa 'di ni bskal pa bye ba khrag khrig grangs med pa nas </text></item>
<item><p>295b7</p><section>mdo sde</section><text>bsgrubs pa lags so/ /bcom ldan 'das gang bzhi pa sgrub pa'i chos kyi rnam grangs 'di nyan pa dang / mnyan nas mos pa dang / mos nas 'dzin pa dang / 'chang ba dang klog pa dang / kun chub par bgyid pa </text></item>
<item><p>295b8</p><section>mdo sde</section><text>dang / gzhan dag la yang ston pa dang / byang chub kyi sems dang mi 'bral ba'i sems can de dag ni dge ba'i rtsa ba/ ngan ngon dang ldan pa ma lags te/ de dag ni ji ltar de bzhin gshegs pa dgra bcom pa yang </text></item>
<item><p>296a1</p><section>mdo sde</section><text>dag par rdzogs pa'i sangs rgyas da ltar seng ge'i sgra sgrog pa bzhin du lha dang mi dang / lha ma yin gyi 'jig rten gyi mdun du seng ge'i sgra sgrog par 'gyur ro/ /bcom ldan 'das bdag cag </text></item>
<item><p>296a2</p><section>mdo sde</section><text>kyang bzhi pa sgrub pa'i chos kyi rnam grangs 'di thos pas rnyed pa legs par rnyed do/ /zhes ched du brjod pa ched du brjod do/ /bcom ldan 'das kyis bzhi pa bsgrub pa'i chos kyi rnam grangs 'di bshad pa na/</text></item>
<item><p>296a3</p><section>mdo sde</section><text>lha dang mi'i srog chags brgyad khri bzhi stong ni/ bla na med pa yang dag par rdzogs pa'i byang chub tu sems skyes so/ /byang chub sems dpa' khri nyis stong ni mi skye ba'i chos la bzod pa rab tu thob par gyur to/ /</text></item>
<item><p>296a4</p><section>mdo sde</section><text>de nas bcom ldan 'das la byang chub sems dpa' sems dpa' chen po lha'i cod pan gyis 'di skad ces gsol to/ /bcom ldan 'das gang dag de bzhin gshegs pa/ yongs su mya ngan las 'das pa'i </text></item>
<item><p>296a5</p><section>mdo sde</section><text>mdo sde 'di lta bu 'di 'dzin pa dang / gzhan dag la rgya cher rab tu ston pa'i byang chub sems dpa' de dag chos du dang ldan par 'gyur/ bcom ldan 'das kyis bka' stsal pa/ rigs kyi bu gang dag de bzhin </text></item>
<item><p>296a6</p><section>mdo sde</section><text>gshegs pa yongs su mya ngan las 'das pa'i mdo sde 'di lta bu 'di 'dzin pa dang / gzhan dag la yang rgya cher yang dag par ston pa'i/ byang chub sams dpa' de dag ni chos brgyad dang ldan par 'gyur ro/ /</text></item>
<item><p>296a7</p><section>mdo sde</section><text>brgyad gang zhe na/ 'di lta ste/ de dag yang dag par rdzogs pa'i byang chub la bsam pa nges te/ bsam pa phun sum tshogs par 'gyur ba dang / sems can thams cad la zhe sdang ba'i sems med de/</text></item>
<item><p>296a8</p><section>mdo sde</section><text>shin du byams pa bsgom pa bsgoms par 'gyur ba dang / sems can thams cad yongs su smin par bya ba la gnas te/ snying rje chen po la gnas par 'gyur ba dang / chos 'dod de chos don du gnyer bar </text></item>
<item><p>296b1</p><section>mdo sde</section><text>'gyur ba dang / thos pa tshol bas mi ngoms te mtsho chen rgya mtsho lta bur 'gyur ba dang / lus dang srog 'dor zhing dam pa'i chos yongs su 'dzin par 'gyur ba dang / bsod nams kyi tshogs bsags te/</text></item>
<item><p>296b2</p><section>mdo sde</section><text>dge ba'i rtsa ba brtan par 'gyur ba dang / sangs rgyas kyi byin gyi brlabs kyis byin gyis brlabs te smon lam gyis yang dag par byung bar 'gyur ba dang / 'khor gyi nang du 'jigs pa med pas bdud dang phyir </text></item>
<item><p>296b3</p><section>mdo sde</section><text>rgol ba bcom par 'gyur ba ste/ rigs kyi bu gang de bzhin gshegs pa yongs su mya ngan las 'das pa'i mdo sde 'di lta bu 'di 'dzin pa dang / gzhan dag la rgya cher ston pa'i byang chub sems dpa' de dag </text></item>
<item><p>296b4</p><section>mdo sde</section><text>ni chos brgyad po 'di dag dang ldan par 'gyur ro/ /de nas de'i tshe sangs rgyas kyi mthus stong gsum gyi stong chen po'i 'jig rten gyi khams 'di rnam pa drug tu g.yos par gyur to/ /stong gsum gyi stong </text></item>
<item><p>296b5</p><section>mdo sde</section><text>chen po'i 'jig rten gyi khams 'di na gang dag sa phyogs mtho dma' can dang / ri nag po dang / chu mig dang / mtsho dang lteng ka dang / rgya mtsho chen po de dag thams cad mi snang bar gyur to/ /sa chen po </text></item>
<item><p>296b6</p><section>mdo sde</section><text>'di thams cad kyang lag mthil ltar mnyam par gnas par gyur to/ /chu na gnas pa'i sems can rnams la yang gnod pa med par gyur to/ /stong gsum gyi stong chen po'i 'jig rten gyi khams </text></item>
<item><p>296b7</p><section>mdo sde</section><text>'di na shing gang dag lo brgya lon pa de dag thams cad las kyang me tog dang / 'bras bu sna tshogs skyes par gyur nas/ bcom ldan 'das ga la ba de logs su btud mngon par btud nas phyag 'tshal bar </text></item>
<item><p>296b8</p><section>mdo sde</section><text>gyur to/ /de ma yin pa shing gzhan thams cad las kyang me tog dang / 'bras bu sna tshogs skyes nas bcom ldan 'das ga la ba de logs su btud mngon par btud nas phyag 'tshal bar gyur to/ /sa chen </text></item>
<item><p>297a1</p><section>mdo sde</section><text>po las pad ma tshad shing rta'i 'khor lo tsam sna tshogs blta na sdug pa kha dog dang ldan pa dri dang ldan pa yid du 'ong ba skyes so/ /snang ba chen pos kyang stong gsum gyi stong chen po'i 'jig rten </text></item>
<item><p>297a2</p><section>mdo sde</section><text>gyi khams 'di gsal bar gyur to/ /mi snang zhing ma dkrol bar steng gi bar snang las lha'i sil snyan dang / glu dbyangs kyi sgra byung ste grags par gyur to/ /ri'i rgyal po gangs can dang / ri'i rgyal po </text></item>
<item><p>297a3</p><section>mdo sde</section><text>spos kyi ngad ldang las kyang lha'i me tog sna tshogs sngon dri me mnam pa rnams kyang mchog gi dri langs par gyur te/ dri des stong gsum gyi stong chen po'i 'jig rten gyi khams 'dir dri zhim po bsnam par </text></item>
<item><p>297a4</p><section>mdo sde</section><text>gyur to/ /ri'i rgyal po gangs can dang / ri'i rgyal po spos kyi ngad ldang de las me tog gi char chen po bab ste/ de dag bcom ldan 'das kyi 'khor gyi dkyil 'khor gang na ba der mngon par babs nas </text></item>
<item><p>297a5</p><section>mdo sde</section><text>sa chen po 'dir me tog gi char de dag gis pus mo man cad nub par gyur to/ /me tog gi shing de dag las me tog sna tshogs kyi char rab tu 'bab cing / sil snyan dang / glu dbyangs sna tshogs kyi sgra dag </text></item>
<item><p>297a6</p><section>mdo sde</section><text>kyang byung ngo / /steng gi bar snang la rin po che sna tshogs kyi gdugs dpag tshad brgya stong phrag bcu'i tshad tsam kun du gnas par gyur to/ /rin po che'i gdugs de las mu tig gi do shal dang /</text></item>
<item><p>297a7</p><section>mdo sde</section><text>rin po che'i dril bu g.yer ka'i dril bu sna tshogs kyi dra ba 'phyang bar gyur to/ /dril bu g.yer ka'i dra ba'i sgra yid du 'ong ba/ yid dga' bar byed pa/ chags par byed pa des stong gsum gyi stong chen </text></item>
<item><p>297a8</p><section>mdo sde</section><text>po'i 'jig rten gyi khams 'di go bar byas par gyur to/ /de nas tshe dang ldan pa shA ri'i bus bcom ldan 'das la 'di skad ces gsol to/ /bcom ldan 'das dga' bar bgyid pa/ mgu bar bgyid pa'i </text></item>
<item><p>297b1</p><section>mdo sde</section><text>mtshan ma rgya chen po 'di lta bu 'di dang / stong gsum gyi stong chen po'i 'jig rten gyi khams 'di rgyan thams cad kyis brgyan par gyur pa dga' ba 'di su'i snga ltas lags/ bcom ldan 'das kyis </text></item>
<item><p>297b2</p><section>mdo sde</section><text>bka' stsal pa/ shA ri'i bu 'di ni mi 'am ci'i rgyal po sdong po ri spos kyi ngad ldang nas 'khor mi 'am ci stong phrag du ma dang 'khor dri za stong phrag du ma dang / 'khor lha stong phrag du ma dang bcas te </text></item>
<item><p>297b3</p><section>mdo sde</section><text>'ong ba de'i snga ltas so/ /de skad gsungs ma thag tu de nas skad cig de la mi 'am ci'i rgyal po sdong po sil snyan dang / glu dbyangs len pa brgyad khri bzhi stong dang / 'khor brgya stong du mas bskor </text></item>
<item><p>297b4</p><section>mdo sde</section><text>nas steng gi bar snang la me tog gi chu bo'i char 'bebs shing / bcom ldan 'das ga la ba der 'ongs te phyin nas 'khor dang bcas pas/ bcom ldan 'das kyi zhabs la phyag 'tshal te/</text></item>
<item><p>297b5</p><section>mdo sde</section><text>bcom ldan 'das la lan gsum bskor ba byas nas bcom ldan 'das kyi spyan sngar 'dug go/ /de nas bcom ldan 'das kyi spyan sngar mi 'am ci'i rgyal po sdong po bdag nyid kyis pi bang gi </text></item>
<item><p>297b6</p><section>mdo sde</section><text>khog pa bai dUr+ya las byas pa/ 'dzam bu'i gling gi gser gyi sab le'u can/ sa le sbram dang / nor bu dang / rin po che du mas spras pa/ sngon gyi las kyi rnam par smin pas yongs su sbyangs pa </text></item>
<item><p>297b7</p><section>mdo sde</section><text>blangs te/ sil snyan brgyad khri bzhi stong po de dag dang lhan cig tu grag par byed do/ /mi 'am ci'i rgyal po sdong pos pi bang de blangs ma thag tu de nas pi bang gi sgra des stong gsum gyi stong chen po'i 'jig </text></item>
<item><p>297b8</p><section>mdo sde</section><text>rten gyi khams dbyangs kyis go bar gyur to/ /pi bang gi sgra des 'dod pa na spyod pa'i rgyud kyi sgra dang / glu'i sgra dang / lha'i glu dbyangs kyi sgra rnams zil gyis mnan te mi gsal bar gyur to/ /de nas </text></item>
<item><p>298a1</p><section>mdo sde</section><text>pi bang gi sgra bskul bas 'dod pa na spyod pa'i lha'i bu de dag gis/ lha'i rol mo bor te bcom ldan 'das ga la ba der lhags so/ /mi 'am ci'i rgyal po sdong pos pi bang de blangs ma thag tu de nas </text></item>
<item><p>298a2</p><section>mdo sde</section><text>stong gsum gyi stong chen po'i 'jig rten gyi khams 'di'i shing dang / ri'i rgyal po ri rab dang / gangs can dang / spos kyi ngad ldang dang btang bzung dang / btang zung chen po dang / de ma yin pa gzhan ri nag po rnam </text></item>
<item><p>298a3</p><section>mdo sde</section><text>dang / rtswa dang shing gel pa dang sman dang / nags tshal ji snyed pa de dag thams cad ldeg /rab tu ldeg /kun du rab tu ldeg go/ /g.yo rab tu g.yo/ kun du rab tu g.yo'o/ /'gul rab tu 'gul/ kun du </text></item>
<item><p>298a4</p><section>mdo sde</section><text>rab tu 'gul lo 'di lta ste dper na chang gis ra ro ba'i mi 'khyar/ rab tu 'khyar/ kun tu rab tu 'khyar ba de bzhin du shing de dag thams cad dang / ri thams cad kyang 'dud/ kun du rab tu 'dud do// // bam po gnyis pa/ mi 'am ci'i rgyal po sdong pos pi bang khog pa bai dUr+ya las byas pa </text></item>
<item><p>298a5</p><section>mdo sde</section><text>blangs ma thag tu/ de nas bcom ldan 'das kyi 'khor gyi dkyil 'khor der 'dus pa'i nang nas phyir mi ldog pa'i byang chub sems dpa' ma gtogs par 'dod chags dang bral ba'i dge slong dang / dge </text></item>
<item><p>298a6</p><section>mdo sde</section><text>slong ma dang / dge bsnyen dang dge bsnyen ma dang / lha dang klu dang gnod sbyin dang / dri za dang lha ma yin dang / nam mkha' lding dang / mi 'am ci dang lto 'phye chen po dang / brgya byin dang tshangs pa dang / 'jig </text></item>
<item><p>298a7</p><section>mdo sde</section><text>rten skyong ba dang mi dang mi ma yin pa dang / rnam par thar pa brgyad la bsam gtan pa'i dgra bcom pa dang / thams cad dang ldan pa'i 'khor gyis pi bang gi sgra de thos pa dang / pi bang gi sgra de ma bzod nas rang </text></item>
<item><p>298a8</p><section>mdo sde</section><text>rang gi stan las langs te 'dar/ rab tu 'dar kun du rab tu 'dar ro/ /'dud rab tu 'dud/ kun du rab tu 'dud do/ /gar byed rab tu gar byed/ kun du rab tu gar byed do/ /nyan thos chen po de </text></item>
<item><p>298b1</p><section>mdo sde</section><text>dag thams cad kyang rang rang gi stan la mi dga' ste/ 'gul/ rab tu 'gul zhing spyod lam yang 'khrugs nas byis pa chung ngu bzhin du gar byed pa lta bur ston to/ /de nas byang chub sems dpa' lha'i </text></item>
<item><p>298b2</p><section>mdo sde</section><text>cod pan gyis nyan thos chen po de dag thams cad la 'di skad ces smras so/ /tshe dang ldan pa nyan thos chen po dag nyon mongs pa dang bral ba/ rnam par thar pa brgyad la bsam gtan pa bden pa bzhi </text></item>
<item><p>298b3</p><section>mdo sde</section><text>mthong bar gyur pa yin na/ ci'i phyir rang gi lus 'jog par mi nus shing / tshe dang ldan pa dag byis pa chung ngu bzhin du gar byed pa lta bur ston/ nyan thos chen po de dag gis smras pa/ rigs kyi </text></item>
<item><p>298b4</p><section>mdo sde</section><text>bu mi 'am ci'i rgyal po sdong pos pi bang 'di blangs pa dang / sil snyan dang / glu dbyangs sbyar bas pi bang gi sgra des bdag cag la dbang med par bdag cag gi lus/ rang rang gi stan la 'dug par mi dga' </text></item>
<item><p>298b5</p><section>mdo sde</section><text>'dar rab tu 'dar/ kun du rab tu 'dar te/ sems rnam par gzhag par yang ma nus so/ /de nas byang chub sems dpa' lha'i cod pan gyis gnas brtan 'od srung chen po la 'di skad ces smras so/ /btsun </text></item>
<item><p>298b6</p><section>mdo sde</section><text>pa 'od srung chen po rgas gtugs 'khogs pa/ 'dod pa nyung ba chog shes pa/ sbyangs pa'i yon tan 'dzin pa dang / lha dang mi dang / lha ma yin du bcas pa'i 'jig rten gyi mchod rten du gyur pa yin na/</text></item>
<item><p>298b7</p><section>mdo sde</section><text>ci'i phyir rang gi lus 'dzin par mi nus shing / gnas brtan du gyur kyang byis pa chung ngu bzhin du gar byed pa lta bur ston/ gnas brtan 'od srung chen pos smras pa/ rigs kyi bu dper na dmu rlung </text></item>
<item><p>298b8</p><section>mdo sde</section><text>phyad pa'i rlung langs pa na shing dang / nags dang / ri thams cad gang gis bdag rnam par gzhag pa'i stobs med mthu med de/ de dag thams cad mi 'dod bzhin du g.yo rab tu g.yo/ 'gul rab tu 'gul </text></item>
<item><p>299a1</p><section>mdo sde</section><text>lo/ /rigs kyi bu de bzhin du gang 'di mi 'am ci'i rgyal po sdong pos pi bang blangs pa de'i sgra thos pas bdag cag dmu rlung phyad pas rin po che bdas pa bzhin du bdag 'dzin ma nus par gyur to/ /</text></item>
<item><p>299a2</p><section>mdo sde</section><text>de ci'i phyir zhe na/ skyes bu dam pa 'di'i smon lam dang / bsod nams dang ye shes kyi khyad par ni 'di 'dra ste/ des nyan thos kyi bsod nams dang ye shes dang / gzi brjid thams cad zil gyis non to/ /</text></item>
<item><p>299a3</p><section>mdo sde</section><text>byang chub sems dpa' lha'i cod pan gyis smras pa/ btsun pa 'od srung chen po phyir mi ldog pa'i byang chub sems dpa' rnams kyi dpal dang / gzi brjid dang stobs la gang gi phyir pi bang gi sgra des bskul ba </text></item>
<item><p>299a4</p><section>mdo sde</section><text>'am/ bskyod par mi nus pas btsun pa 'od srung chen po su zhig bla na med pa yang dag par rdzogs pa'i byang chub tu sems mi skyed/ de ci'i phyir zhe na/ gang nyi tshe'i ye shes dang ldan pa rnams kyi stobs dang </text></item>
<item><p>299a5</p><section>mdo sde</section><text>gzi brjid de ni pi bang gi sgra 'dis zil gyis non to/ /gang theg pa chen po la zhugs pa rnams kyi stobs dang / gzi brjid de la ni zil gyis gnon par mi nus pa la ltos/ de nas mi 'am ci'i rgyal po </text></item>
<item><p>299a6</p><section>mdo sde</section><text>sdong pos pi bang gi sgra de sgrog pa na sangs rgyas kyi mthu dang / mi 'am ci'i rgyal po sdong po'i sngon gyi smon lam gyi byin gyi brlabs kyis pi bang de dang sil snyan brgyad khri bzhi stong po de dag las tshigs su </text></item>
<item><p>299a7</p><section>mdo sde</section><text>bcad pa 'di dag byung ngo / /tha ma 'bring dang de bzhin mchog rnams kyi/ /chos rnams thams cad mnyam zhing chos rnams dben/ /zhi ba stong pa mi 'gyur 'khrugs pa med/ /gzod nas dag ste dri med nam </text></item>
<item><p>299a8</p><section>mdo sde</section><text>mkha' bzhin/ /gang dag da ltar gyi dang 'das pa yi/ /sems can kun mnyam sems can sems can med/ /sems can skad du sgra rnams 'byung ba yang / /chos kyi sgra dang mtshungs te de yang med/ /zhing rnam </text></item>
<item><p>299b1</p><section>mdo sde</section><text>thams cad zhing mnyam zhing min te/ /bar snang dang ni mtshungs shing mnyam par snang / /'phel ba ma yin mi zad ma skyes te/ /gsob gsog nam mkha' lta bur rnam par dag /sangs rgyas kun mnyam </text></item>
<item><p>299b2</p><section>mdo sde</section><text>sangs rgyas sangs rgyas min/ /chos dbyings nges par 'dres pa med pa ste/ /tshul khrims shes rab ye shes rnam grol mnyam/ /mtshan nyid gcig ste mtshan mnyam mtshan nyid med/ /nyon mongs </text></item>
<item><p>299b3</p><section>mdo sde</section><text>thams cad nyon mongs ma yin grol/ /rtog dang rtog pa kun rtog rnam par rtog /nang na rgyu ba ma yin phyi rol min/ /'du shes mdud pa phyin ci log las gyur/ /rnam par rtog pas chos dbyings ming btag </text></item>
<item><p>299b4</p><section>mdo sde</section><text>pa/ /ming de nyid kyang gzhan min de bzhin min/ /ming dang gzugs kyi rang bzhin rjes rtogs pa/ /de dag rtag tu mi chags 'jig rten spyod/ /gang rnams 'das pa'i bde gshegs grangs med pa/</text></item>
<item><p>299b5</p><section>mdo sde</section><text>de dag gis ni gang gsungs chos mang po/ /gzod nas zad cing dengs dang 'jigs las dben/ /de dag yul dang phyogs su 'gro ma yin/ /chos 'di dag ni yi ge las byung ste/ /yi ge gang dag </text></item>
<item><p>299b6</p><section>mdo sde</section><text>zad can zad pa'i chos/ /yi ge zad pa'i chos nyid shes pas na/ /chos rnams kun la rnam par rtog mi byed/ /sems kyi rgyud ni rgyud mnyam rgyud ma yin/ /rang bzhin gzhan dang gzhan te chags pa med/ /</text></item>
<item><p>299b7</p><section>mdo sde</section><text>sems dang sems byung chos mtha' med shes pas/ /'phags pa rnams ni mnyam pa'i chos la 'jug /mtha' dang mtha' med kun chad rnam par chad/ /thog ma tha ma bar ma mnyam gyur pa/ /dus </text></item>
<item><p>299b8</p><section>mdo sde</section><text>gsum dag ni dben pas shes pa mnyam/ /shes pa de yang mtha' yod ma yin no/ /skye bo rtag tu ming dang gzugs la chags/ /mtha' dang mtha' med lta bas gos pa rnams/ /rgyu dang rkyen las byung bar shes </text></item>
<item><p>300a1</p><section>mdo sde</section><text>pas na/ /bdag dang sems can rnam par rtog ma yin/ /bdag las ldang ba rtag tu ldang ma yin/ /chos de kun nas bslang ba med pa ste/ /gang dag ldang dang ldang ba med rtog pa/ /de dag bzod pa </text></item>
<item><p>300a2</p><section>mdo sde</section><text>mnyam nyid rjes 'thun pa/ /chos kun rtag tu bdag med rang bzhin te/ /sprin dang glog dang nam mkha' lta bu gsog /bdag dang sems can rtag tu rang bzhin stong / /'di ni gzungs kyi phyag rgyar 'jug pa'o/ /</text></item>
<item><p>300a3</p><section>mdo sde</section><text>chos rnams mtshan nyid gcig ste mtshan nyid med/ /gang gis thar pa'i sgo gsum rnam rtogs nas/ /thug pa med pa'i chos rnams ston byed kyang / /chos la yongs su rtog pa mi byed do/ /tha ma 'bring dang </text></item>
<item><p>300a4</p><section>mdo sde</section><text>de bzhin mchog rnams kyi/ /chos 'di dag ni yi ge las byung ste/ /yi ge rnams la rnam par rtog mi byed/ /de lta bur ni don rnams bshad pa yin/ /don dang tshig 'bru gnyis la mi 'jug ste/ /gnyis med rtag </text></item>
<item><p>300a5</p><section>mdo sde</section><text>tu don ni sgra dang bral/ /gang gis mtha' 'di dben par shes pa ni/ /de'i sngon gyi mtha' ni nye bar chad/ /gang dag sngon mtha' nye bar chad pa rnams/ /'gro ba'i don du 'dus byas rnams la spyod/ /yang dag </text></item>
<item><p>300a6</p><section>mdo sde</section><text>mtha' ni rtag tu mtha' med shes/ /de'i byams dang snying rje shin tu dag /gang gi byams dang snying rje rnam dag pa/ /sdug bsngal dang ni bde ba mtshungs mnyam sbyor/ /rgod dang khengs pa ma yin brtan pa yi/ /</text></item>
<item><p>300a7</p><section>mdo sde</section><text>skyes bu mchog de don gyi cho ga shes/ /chos kyi tshul 'di zhi zhing dben pa ste/ /'chang ba na ni dga' ba 'thob par 'gyur/ /nam yang 'phel ba med cing 'bri ba med/ /chos nyid 'di ni ngar 'dzin med cing zhi/ /bar </text></item>
<item><p>300a8</p><section>mdo sde</section><text>snang lam gyi sgra ni gzungs med de/ /gang gis bshad pa med kyang grags par gyur/ /gang gis bshad dang gang la bshad pa rnams/ /de dag thams cad dbang can brdzun pa yin/ /tshigs su bcad pa mngon par sgrub pa 'di bshad pa na/</text></item>
<item><p>300b1</p><section>mdo sde</section><text>byang chub sems dpa' brgya stong mi skye ba'i chos la bzod pa rab tu thob par gyur to/ /de nas bcom ldan 'das la byang chub sems dpa' lha'i cod pan gyis 'di skad ces gsol to/ /bcom ldan 'das tshigs su bcad </text></item>
<item><p>300b2</p><section>mdo sde</section><text>pa 'di lta bu 'di dag ga las byung / /bcom ldan 'das kyis bka' stsal pa/ rigs kyi bu khyod kyis mi 'am ci'i rgyal po la dris shig dang / des de'i lan glon par 'gyur ro/ /de nas byang chub sems </text></item>
<item><p>300b3</p><section>mdo sde</section><text>dpa' lha'i cod pan gyis mi 'aM ci'i rgyal po sdong po la 'di skad ces smras so/ /mi 'am ci'i bdag po tshigs su bcad pa mngon par bsgrub pa 'di dag ga las byung / smras pa/ sems can thams cad kyi sgra ga las </text></item>
<item><p>300b4</p><section>mdo sde</section><text>byung ngo / /smras pa/ mi 'am ci'i bdag po sems can thams cad kyi sgra ga las byung / smras pa/ rigs kyi bu sems can thams cad kyi sgra ni nam mkha' las 'byung ngo / /smras pa/ mi 'am ci'i </text></item>
<item><p>300b5</p><section>mdo sde</section><text>bdag po sems can thams cad kyi sgra khong pa'i nang nas mi 'byung ngam/ smras pa/ rigs kyi bu de la ji snyams du sems/ sems can thams cad kyi sgra lus kyi nang gi khong nas byung ngam/</text></item>
<item><p>300b6</p><section>mdo sde</section><text>'on te sems las byung / smras pa/ mi 'am ci'i bdag po lus las kyang ma yin/ sems las kyang ma yin no/ /de ci'i phyir zhe na/ lus ni blun pa g.yo ba med pa/ byed pa med pa rtswa dang bong ba dang </text></item>
<item><p>300b7</p><section>mdo sde</section><text>rtsig pa dang shing dang / mig yor lta bu'o/ /sems ni gzugs med pa bstan du med pa/ thogs pa med pa/ rnam par rig pa med pa ste/ sgyu ma lta bu 'o smras pa/ rigs kyi bu lus dang sems ma </text></item>
<item><p>300b8</p><section>mdo sde</section><text>gtogs par gzhan gang nas sgra 'byung bar 'gyur/ smras pa mi 'am ci'i bdag po sems can rnams kyi sgra ni yid la byed pa las 'byung bar btags so/ /smras pa gal te nam mkha' med na sgra ga las </text></item>
<item><p>301a1</p><section>mdo sde</section><text>'byung / smras pa/ mi 'am ci'i bdag po nam mkha' ma gtogs par gzhan gang nas sgra 'byung bar 'gyur/ smras pa rigs kyi bu de'i phyir rnam grangs 'dis sgra ji snyed pa de dag thams cad ni </text></item>
<item><p>301a2</p><section>mdo sde</section><text>nam mkha' las 'byung bar rig par bya'o/ /nam mkha'i ngo bo nyid ni sgra ste/ rnam par rig ma thag tu 'gag go/ /'gags nas nam mkha'i ngo bo nyid du yang dag gnas so/ /de'i phyir chos thams cad ni nam mkha' dang </text></item>
<item><p>301a3</p><section>mdo sde</section><text>mnyam zhes bya ste rnam par rig pa med pa rnam par shes par shes par bya ba ma yin mod kyi sgra dang sgra'i brdas brjod do/ /brjod pa de yang tha snyad do/ /gang sgras brjod pa 'di 'dra bar rab tu shes pa de ni chos gang la yang mngon par </text></item>
<item><p>301a4</p><section>mdo sde</section><text>mi chags so/ /gang mngon par mi chags pa de ni rnam par mi 'phro'o/ /gang rnam par mi 'phro ba de mi 'khor ro/ /gang mi 'khor ba de mi phyed pa'o/ /gang mi phyed pa de mi skye'o/ /gang mi skye ba de mi 'jig par </text></item>
<item><p>301a5</p><section>mdo sde</section><text>'dod do/ /gang mi 'jig pa de dang ba'o/ /gang dang ba de dag pa'o/ /gang dag pa de dri ma med pa'o/ /gang dri ma med pa de 'od gsal ba'o/ /gang 'od gsal ba de sems kyi rang bzhin gang yin pa de 'jug pa'o/ /</text></item>
<item><p>301a6</p><section>mdo sde</section><text>gang 'jug pa de mtshan ma thams cad gnon pa'o/ /gang mtshan ma thams cad gnon pa de skyon med pa la 'jug pa zhes bya'o/ /byang chub sems dpa'i skyon med pa la 'jug pa gang yin pa de ni mi skye ba'i chos la bzod </text></item>
<item><p>301a7</p><section>mdo sde</section><text>pa rab tu thob pa ste/ des na skyon med pa la zhugs pa'i byang chub sems dpa' mi skye ba'i chos la bzod pa rab tu thob pa zhes bya'o/ /gang bzod pa rab tu thob pa des thams cad bzod de/ de stong par </text></item>
<item><p>301a8</p><section>mdo sde</section><text>yang bzod de gang zag tu yang bzod do/ /de ci'i phyir zhe na/ gang zag las stong pa gzhan ma yin te/ gang zag nyid stong pa gzhan ma yin te/ gang zag nyid stong pa'o/ /de mtshan mar yang bzod de mtshan </text></item>
<item><p>301b1</p><section>mdo sde</section><text>ma med par bzod pa'o/ /de ci'i phyir zhe na/ mtshan ma'i ngo bo nyid mtshan ma med pa'o/ /de smon par yang bzod/ de smon pa med pa yang bzod do/ /de ci'i phyir zhe na/ smon lam gyi ngo bo nyid kyi mtshan nyid smon pa </text></item>
<item><p>301b2</p><section>mdo sde</section><text>med pa'o/ /de sems can thams cad rang bzhin gyis yongs su mya ngan las 'das par yang bzod de sems can rnams 'chi 'pho ba dang skye bar yang bzod do/ /de ci'i phyir zhe na/ 'chi 'pho dang skye ba ni sgyu ma'i ngo bo nyid </text></item>
<item><p>301b3</p><section>mdo sde</section><text>do/ /rigs kyi bu de ltar mi skye ba'i chos la bzod pa rab tu thob pa'i byang chub sems dpa' ni 'gag pa med pa ste/ chos thams cad dang 'gal ba med pa yin no/ /bdag bzod pa'i rjes su 'gro yang sems </text></item>
<item><p>301b4</p><section>mdo sde</section><text>can thams cad kyi rjes su 'gro bas kyang 'gro/ bdag bzod pa rjes su 'gro yang chos thams cad kyi rjes su 'gro bas kyang 'gro ste/ 'ong ba yang med/ 'gro ba yang med do/ /chos thams cad chos kyi dbyings </text></item>
<item><p>301b5</p><section>mdo sde</section><text>la gnas par yang yang dag pa ji lta ba bzhin du rab tu shes so/ /ji ltar chos kyi dbyings la gnas pa de ltar sems can thams cad gnas te/ gang gi gnas de 'thob pa'i gnas med pa'i tshul gyis rjes su thob </text></item>
<item><p>301b6</p><section>mdo sde</section><text>pa de sgra'i brda'i tha snyad kyi sgra nye bar bzung nas/ mi skye ba'i chos la bzod pa dang ldan pa zhes bya'o/ /mi skye ba'i chos la bzod pa ni gang gis kyang brjod pa 'am/ bsnyad pa 'am/ bstan par mi </text></item>
<item><p>301b7</p><section>mdo sde</section><text>nus so/ /de ci'i phyir zhe na/ don de ni brjod du med pa/ sgra med pa/ bshad du med pa yin yang brjod du med pa'i don brjod pas bstan pa 'di rigs kyi bu de bzhin gshegs pa'i che ba nyid do/ /</text></item>
<item><p>301b8</p><section>mdo sde</section><text>de nas bcom ldan 'das la byang chub sems dpa' lha'i cod pan gyis 'di skad ces gsol to/ /bcom ldan 'das kye ma mi 'am ci'i rgyal po sdong po/</text></item>
<item><p>302a1</p><section>mdo sde</section><text>'di ji tsam du chos zab mo la bzod pa ston par spobs pa dang / 'di lta bur rgya che ba'i yul la nye bar spyod cing longs spyod pas 'byor ba dang / chos ston pas zab mo' bzod pa 'di lta bu dang ldan pa ni ngo </text></item>
<item><p>302a2</p><section>mdo sde</section><text>mtshar to/ /bcom ldan 'das mi 'am ci'i rgyal po sdong pos de bzhin gshegs pa dgra bcom pa yang dag par rdzogs pa'i sangs rgyas ji snyed cig la dge ba'i rtsa ba bskrun na des 'di spobs pa 'di lta bu grub </text></item>
<item><p>302a3</p><section>mdo sde</section><text>par gyur bcom ldan 'das kyis bka' stsal pa/ rigs kyi bu gang gA'i klung gi bye ma snyed kyi 'jig rten gyi khams kyi skar ma'i gzugs ji snyed pa bgrang ba'i tshul gyis tshad gzung bar nus sam/ de bzhin du mi 'am </text></item>
<item><p>302a4</p><section>mdo sde</section><text>ci'i rgyal po sdong po 'dis yang dag par rdzogs pa'i sangs rgyas ji snyed cig la dge ba'i rtsa ba bskrun pa dang / bla na med pa yang dag par rdzogs pa'i byang chub btsal ba'i phyir de bzhin gshegs pa de dag gi gan na tshangs </text></item>
<item><p>302a5</p><section>mdo sde</section><text>par spyod pa spyad pa'i de bzhin gshegs pa dgra bcom pa yang dag par rdzogs pa'i sangs rgyas de dag kyang tshad gzung bar mi nus te/ des na 'di'i spobs pa 'di 'dra'o/ /de nas byang chub sems dpa' lha'i cod pan gyis </text></item>
<item><p>302a6</p><section>mdo sde</section><text>mi 'am ci'i rgyal po sdong po la 'di skad ces smras so/ /mi 'am ci'i bdag po khyod de bzhin gshegs pa dgra bcom pa yang dag par rdzogs pa'i/ sangs rgyas mang po de dag las dge ba'i rtsa ba bskrun pa'i dge ba'i rtsa ba </text></item>
<item><p>302a7</p><section>mdo sde</section><text>mang po de lta bu bsdoms pas ci bla na med pa yang dag par rdzogs pa'i byang chub mngon par rdzogs par 'tshang rgya 'am/ mi 'am ci'i rgyal po sdong pos smras pa/ rigs kyi bu byang chub sems dpa' rnams dge ba'i rtsa ba yang </text></item>
<item><p>302a8</p><section>mdo sde</section><text>dag par sgrub pa na/ gang dag gis nam du yang ngoms par mi 'gyur ba byang chub sems dpa' rnams kyi mi ngoms pa bcu gnyis po 'di dag ste/ bcu gnyis gang zhe na/ 'di lta ste/ de bzhin gshegs pa la mchod pa dang /</text></item>
<item><p>302b1</p><section>mdo sde</section><text>rim gro bya bas mi ngoms pa dang / chos mnyan pas mi ngoms pa dang / dam pa'i chos yongs su gzung bas mi ngoms pa dang / chos rgya cher rab tu bstan pas mi ngoms pa dang / sems can yongs su smin par bya bas </text></item>
<item><p>302b2</p><section>mdo sde</section><text>mi ngoms pa dang / dge ba'i rtsa ba yang dag par bsgrub pas mi ngoms pa dang / dgon pa la gnas pas mi ngoms pa dang / pha rol tu phyin pa thams cad yongs su bskang bas mi ngoms pa dang / ye shes mngon par rab tu dang </text></item>
<item><p>302b3</p><section>mdo sde</section><text>zhing yongs su smin par bya bas mi ngoms pa dang / chos nges par sems shing tshul bzhin la rab tu sbyor bas mi ngoms pa dang / bsod nams dang ye shes kyi tshogs yongs su btsal bas mi ngoms pa dang / byang chub kyi phyogs kyi </text></item>
<item><p>302b4</p><section>mdo sde</section><text>chos thams cad yang dag par bsgrub pas mi ngoms pa'o/ /rigs kyi bu 'di dag ni byang chub sems dpa' rnams dge ba'i rtsa ba yang dag par bsgrub pa na gang dag nam du yang ngoms par mi 'gyur ba byang chub sems </text></item>
<item><p>302b5</p><section>mdo sde</section><text>dpa' rnams kyi mi ngoms pa bcu gnyis te/ des na byang chub sems dpa' rnams dge ba'i tshogs bsags pa la mi ngoms pa zhes bya'o/ /de nas bcom ldan 'das la mi 'am ci'i rgyal po sdong pos 'di skad </text></item>
<item><p>302b6</p><section>mdo sde</section><text>ces gsol to/ /bcom ldan 'das byang chub sems dpa' rnams kyi ting nge 'dzin dkon mchog 'byung gnas shes bgyi ba mchis te/ byang chub sems dpa' ting nge 'dzin de la brten na yon tan rin po che'i khyad </text></item>
<item><p>302b7</p><section>mdo sde</section><text>par gyi chos thams cad 'thob par 'gyur ro zhes bgyi ba zhig bdag gis thos na/ bcom ldan 'das gang thos pas/ byang chub sems dpa' rnams yon tan rin po che'i khyad par gyi chos thams cad 'thob par 'gyur bar </text></item>
<item><p>302b8</p><section>mdo sde</section><text>bgyi ba'i slad du/ byang chub sems dpa'i ting nge 'dzin dkon mchog 'byung gnas de bzhin gshegs pas legs par bshad du gsol/ bcom ldan 'das kyis bka' stsal pa/ mi 'am ci'i bdag po de'i phyir shin tu </text></item>
<item><p>303a1</p><section>mdo sde</section><text>legs par nyon la yid la zung shig dang / byang chub sems dpa'i ting nge 'dzin dkon mchog 'byung gnas nges khyod la bshad do/ /mi 'am ci'i rgyal po sdong pos bcom ldan 'das la legs so zhes </text></item>
<item><p>303a2</p><section>mdo sde</section><text>gsol nas/ bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /mi 'am ci'i bdag po 'di la byang chub sems dpa' ni sangs rgyas dkon mchog rgyun mi 'chad </text></item>
<item><p>303a3</p><section>mdo sde</section><text>pa dang / chos dkon mchog rgyun mi 'chad pa dang / dge 'dun dkon mchog rgyun mi 'chad par bya ba'i phyir sems bskyed pa rin po che brgyad bcu po 'di dag la 'jug go/ /brgyad bcu gang zhe na/ 'di lta ste/ de tham </text></item>
<item><p>303a4</p><section>mdo sde</section><text>cad mkhyen pa'i sems rin po che mi brjed pa dang / lhag pa'i bsam pa'i sems rin po che mi gtong ba dang / dge ba rin po che thams cad kyi sems mi 'dor ba dang / dge ba rin po che thams cad la rab tu sbyor </text></item>
<item><p>303a5</p><section>mdo sde</section><text>ba'i sems mi 'dor ba dang / yi dam la brtan pa'i sems rin po che yongs su mi 'dor ba dang / bdog pa thams cad yongs su gtong ba'i sems rin po che byang chub tu yongs su sngo bas rnam par </text></item>
<item><p>303a6</p><section>mdo sde</section><text>smin pa la mi re ba'i sems rin po che la 'jug pa dang / mi dge ba'i rtsa ba rnam pa gsum rnam par spangs pas/ lus kyi rgyan gyi sems rin po che dang / ngag gi skyon rnam pa bzhi rnam par spangs </text></item>
<item><p>303a7</p><section>mdo sde</section><text>pas ngag gi rgyan kyi sems rin po che dang / brnab sems dang gnod sems dang log par lta ba dang bral bas sems kyi rgyan gyi sems rin po che dang / tshul khrims ma nyams shing skyon med de 'dren ma ma </text></item>
<item><p>303a8</p><section>mdo sde</section><text>yin zhing thun tshags ma yin pas tshul khrims kyi rgyan gyi sems rin po che dang / sems can thams cad la sems snyoms pas khong khro ba med pa'i sems rin po che dang / sems can thams cad </text></item>
<item><p>303b1</p><section>mdo sde</section><text>kyis nyes par byas pa la ci mi snyam pas bzod pa dang nges pa'i sems rin po che dang / byang chub kyi yan lag la lta bas lus dang srog la mi lta ba'i sems rin po che dang / mtho dman med pas rjes su chag </text></item>
<item><p>303b2</p><section>mdo sde</section><text>pa dang khong khro ba dang bral ba'i sems rin po che dang / zhum pa med pas brtson 'grus brtan pa'i go cha'i sems rin po che dang / lhod pa med pa'i brtson pa thams cad nyams 'og tu chud par byed pa'i sems </text></item>
<item><p>303b3</p><section>mdo sde</section><text>rin po che dang / byang chub kyi lam gyi tshogs bsags pas dran pa dang / blo gros dang rtogs pa dang / ngo tsha shes pa dang mos pa brjed pa med pa'i sems rin po che dang / sems la dbang byed pas bsam gtan </text></item>
<item><p>303b4</p><section>mdo sde</section><text>dang / rnam par thar pa dang ting nge 'dzin dang / snyoms par 'jug pa dang bskyed pa'i sems rin po che dang / dam pa'i chos bsags pas chos yongs su tshol ba'i sems rin po che dang / 'jigs pa med cing </text></item>
<item><p>303b5</p><section>mdo sde</section><text>spobs pas thos pa 'dzin pa'i sems rin po che dang / sdig pa 'dod pa med pas zang zing med par chos ston pa'i sems rin po che dang / chags pa'i sems med pas slob dpon chos mi 'chab pa'i sems </text></item>
<item><p>303b6</p><section>mdo sde</section><text>rin po che dang / nan tan snying por byed pas tshul bzhin du yang yid la byed pa'i sems rin po che dang / de ltar byed pas ji ltar thos pa'i chos rnams la nan tan byed pa'i sems rin po che dang / gzhan gyi dring </text></item>
<item><p>303b7</p><section>mdo sde</section><text>la mi 'jog pas shes rab kyis so sor rtog pa'i sems rin po che dang / sems can thams cad la byams pas khyab pas byams pa chen po'i sems rin po che dang / sems can thams cad la </text></item>
<item><p>303b8</p><section>mdo sde</section><text>lta bas snying rje chen po'i sems rin po che dang / chos la dga' mos dad pas dga' ba chen po'i sems rin po che dang / chos thams cad nges par sems pas btang snyoms chen po'i sems rin po che dang /</text></item>
<item><p>304a1</p><section>mdo sde</section><text>dge ba'i rtsa ba bsags pas 'khor ba na yongs su mi skyo ba'i sems rin po che dang / bdag gi bde ba la mi chags pas sems can thams cad yongs su smin par byed pa'i sems rin </text></item>
<item><p>304a2</p><section>mdo sde</section><text>po che dang / chos 'dzin pas bsdu ba'i dngos po'i sems rin po che dang / thams cad du rnam par 'phrul pas mngon par shes pa chen po'i sems rin po che dang / ma thos pa'i chos mnyan pa'i phyir </text></item>
<item><p>304a3</p><section>mdo sde</section><text>dge ba'i bshes gnyen la bsten pa'i sems rin po che dang / dge ba'i rtsa ba thams cad sogs pas sdig pa'i grogs po spong ba'i sems rin po che dang / tha dad pa med pas sems can </text></item>
<item><p>304a4</p><section>mdo sde</section><text>thams cad la sbyor ba mnyam pa'i sems rin po che dang / sems can thams cad kyi bsam pa la 'jug pas sems can thams cad kyi/ nyon mongs pa'i nad yongs su shes pa'i sems </text></item>
<item><p>304a5</p><section>mdo sde</section><text>rin po che dang / sems can thams cad kyi nyon mongs pa'i nad rab tu zhi bar byed pas chos kyi sman thams cad yongs su tshol ba'i sems rin po che dang / chos kyi bdag nyid pas ma bslabs </text></item>
<item><p>304a6</p><section>mdo sde</section><text>pa rnams la mi brnyas pa'i sems rin po che dang / sems can thams cad la 'dud pas nga rgyal med pa'i sems rin po che dang / 'chos pa med pa'i g.yo dang sgyu med pa'i sems rin po che dang /</text></item>
<item><p>304a7</p><section>mdo sde</section><text>dam pa'i chos yun ring du gnas pas chos la dga' ba'i sems rin po che dang / sangs rgyas thams cad la byas pa gzo bas dam pa'i chos yongs su 'dzin pa'i sems rin po che dang /</text></item>
<item><p>304a8</p><section>mdo sde</section><text>brtan pa'i grogs po'i phyir byas pa shes shing byas pa gzo ba'i sems rin po che dang / ltos pa med pas lan du phan 'dogs pa la mi re ba'i sems rin po che dang / dkar po'i phyogs </text></item>
<item><p>304b1</p><section>mdo sde</section><text>srung bas dgon pa la dga' ba'i sems rin po che dang / las byas pa chud mi gson pas rtag tu rab tu 'byung ba'i sems rin po che dang / sdom pa'i spyod pa sogs pas 'phags pa'i rigs la dga' </text></item>
<item><p>304b2</p><section>mdo sde</section><text>ba'i sems rin po che dang / sems can thams cad mgu bar byed pas sbyangs pa'i yon tan thams cad dang yo byad bsnyungs pa'i sems rin po che dang / shes rab kyis mi ngoms pas 'dod pa chung zhing </text></item>
<item><p>304b3</p><section>mdo sde</section><text>chog shes pa'i sems rin po che dang / lus dang sems dben pas dga' ba la dben pa'i sems rin po che dang / mtshan dang dpe byad bzang po yongs su rdzogs par byed pas bsod nams kyi tshogs kyis </text></item>
<item><p>304b4</p><section>mdo sde</section><text>mi ngoms pa'i sems rin po che dang / sems can thams cad kyi the tsom gcad pa'i phyir ye shes kyi tshogs yongs su tshol ba'i sems rin po che dang / sangs rgyas mthong ba dang mi 'bral ba'i phyir sangs </text></item>
<item><p>304b5</p><section>mdo sde</section><text>rgyas rjes su dran pa'i sems rin po che dang / chos mnyan pa dang mi 'bral ba'i phyir chos rjes su dran pa'i sems rin po che dang / phyir mi ldog pa'i dge 'dun la gzhol ba'i phyir dge 'dun rjes su dran pa'i </text></item>
<item><p>304b6</p><section>mdo sde</section><text>sems rin po che dang / byang chub kyi sems las mi g.yo ba'i phyir tshul khrims rjes su dran pa'i sems rin po che dang / nyon mongs pa thams cad yongs su bor bas gtong ba rjes su dran pa'i sems </text></item>
<item><p>304b7</p><section>mdo sde</section><text>rin po che dang / skye ba gcig gis thogs pa'i byang chub sems dpa' rjes su dran pa'i phyir lha rjes su dran pa'i sems rin po che dang / mtshungs par byed pa'i phyir byang chub sems dpa' rjes su dran pa'i sems </text></item>
<item><p>304b8</p><section>mdo sde</section><text>rin po che dang / don thams cad rtogs pas don so so yang dag par rig pa'i sems rin po che dang / chos kyi dbyings 'dres pa med pas chos so so yang dag par rig pa'i sems rin po che dang / sems can kyi tshig </text></item>
<item><p>305a1</p><section>mdo sde</section><text>thams cad rtogs pas nges pa'i tshig so so yang dag par rig pa'i sems rin po che dang / tshig 'bru'i rang bzhin rjes su rtogs pas spobs pa so so yang dag par rig pa'i sems rin po che dang /</text></item>
<item><p>305a2</p><section>mdo sde</section><text>rnam par shes pa sgyu ma lta bur yongs su shes pa'i tshul gyis ye shes la ston pa'i sems rin po che dang / bkri ba'i don gyi mdo sde las dang bya ba dang 'gal bas nges pa'i don gyi mdo sde la rton pa'i sems </text></item>
<item><p>305a3</p><section>mdo sde</section><text>rin po che dang / gang zag gi rang bzhin rjes su rtog pas chos nyid la rton pa'i sems rin po che dang / khams gsum thams cad la mngon par zhen pas 'jigs pa'i phyir 'du byed thams cad la mi rtag pa dang /</text></item>
<item><p>305a4</p><section>mdo sde</section><text>sdug bsngal bar so sor rtog pa'i sems rin po che dang / sems can thams cad la bdag med pas chos thams cad la bdag med par so sor rtog pa'i sems rin po che dang / 'dod pa'i khams las shin du </text></item>
<item><p>305a5</p><section>mdo sde</section><text>'da' bas mi gtsang bar so sor rtog pa'i sems rin po che dang / shin du zhi zhing nye bar zhi bas mya ngan las 'das pa la zhi bar so sor rtog pa'i sems rin po che dang / bdud rtsi'i sgo la yang dag par gzhol bas </text></item>
<item><p>305a6</p><section>mdo sde</section><text>rnam par thar pa'i sgo stong pa nyid dang mtshan ma med pa dang smon pa med pa la mos pa'i sems rin po che dang / mi skye ba'i chos la bzod pa rab tu thob pas chos thams cad la ma skyes pa dang ma byung bas mos pa'i </text></item>
<item><p>305a7</p><section>mdo sde</section><text>sems rin po che dang / lta ba thams cad la mngon par zhen pa med pas chos thams cad la sgyu ma dang / smig rgyu dang chu zla dang / mig yor dang / rmi lam lta bur yang dag par gzhol ba'i sems rin </text></item>
<item><p>305a8</p><section>mdo sde</section><text>po che dang / rtag pa dang chad pa dang bral bas rten cing 'brel bar 'byung ba dang 'thun pa'i sems rin po che dang / gnyis dang bral bas mthar lta ba thams cad sel ba'i sems rin po che dang / theg pa </text></item>
<item><p>305b1</p><section>mdo sde</section><text>gcig tu khong du chud pas gnyis su med pa'i chos kyi sgo la 'jug pa'i sems rin po che dang / skyon med pa la 'jug pas spyod pa thams cad las ldog pa'i sems rin po che dang / chos thams cad mnyam </text></item>
<item><p>305b2</p><section>mdo sde</section><text>pa nyid kyi phyir yang dag par skyon med pa la so sor rtog pa'i sems rin po che dang / sangs rgyas kyi chos thams cad skye ba med pa'i phyir byang chub kyi phyogs kyi chos thams cad yang dag par sgrub pa'i </text></item>
<item><p>305b3</p><section>mdo sde</section><text>sems rin po che ste/ 'di dag ni chos rin po che brgyad bcu'o/ /mi 'am ci'i bdag po de ltar gang chos brgyad bcu po 'di la 'jug pa dang thob pa dang / nan tan byed pa de ni dkon mchog 'byung gnas </text></item>
<item><p>305b4</p><section>mdo sde</section><text>ting nge 'dzin ces bya'o/ /chos 'di dag ni ting nge 'dzin sgrub pa'o/ /byang chub sems dpas gang gi tshe dkon mchog 'byung gnas ting nge 'dzin 'di rab tu thob par gyur pa de'i tshe/ des gang la dbang </text></item>
<item><p>305b5</p><section>mdo sde</section><text>thob par ma gyur pa'i rin po che'i 'jig rten gyi 'am/ 'jig rten las 'das pa de gang yang med do/ /mi 'am ci'i bdag po de la 'jig rten gyi rin po che ni gang / 'jig rten las 'das pa'i rin </text></item>
<item><p>305b6</p><section>mdo sde</section><text>po che ni gang zhe na/ mi 'am ci'i bdag po de la 'jig rten gyi rin po che ni 'di lta ste/ lha dang mi rnams kyi che ba nyid dang / brgya byin dang / tshangs pa'i che ba nyid dang / 'jig rten skyong ba'i che ba nyid dang 'khor los </text></item>
<item><p>305b7</p><section>mdo sde</section><text>bsgyur ba'i che dang / tshong dpon dang / khyim bdag dang bram ze dang / rgyal rigs shing sa la chen po lta bu'i che ba nyid do/ /de de ltar lha dang mi rnams kyi che ba nyid rab tu thob kyang rgyags pa mi skyed/ bag med pa mi skyed </text></item>
<item><p>305b8</p><section>mdo sde</section><text>do/ /de bag yod par gyur pas/ byang chub sgrub par byed pa'i chos rnams yang dag par bsgrub pa ste/ 'di ni 'jig rten gyi rin po che zhes bya'o/ /de la 'jig rten las 'das pa'i rin po che gang zhe na/ 'di lta ste/</text></item>
<item><p>306a1</p><section>mdo sde</section><text>'jig rten las 'das pa'i chos rin po che'o/ /'jig rten las 'das pa'i rin po che gang zhe na/ chos gang 'jig rten las sgrol ba'o/ /'jig rten las sgrol ba'i chos gang zhe na/ 'di lta ste/</text></item>
<item><p>306a2</p><section>mdo sde</section><text>'phags pa 'jig rten las 'das pa'i shes rab ste/ shes rab kyi 'jig rten las sgrol lo/ /shes rab rin po ches ni 'jig rten las 'das pa'i chos thams cad bsdus te/ shes rab ni 'jig rten </text></item>
<item><p>306a3</p><section>mdo sde</section><text>las 'das pa'i chos thams cad kyi gtso bo yin no/ /mi 'am ci'i bdag po 'di lta ste dper na klung thams cad kyi gtso bo ni rgya mtsho chen po'o/ /ri thams cad kyi gtso bo ni ri'i rgyal po ri rab bo/ /skar ma </text></item>
<item><p>306a4</p><section>mdo sde</section><text>thams cad kyi gtso bo ni zla ba'o/ /snang ba thams cad kyi gtso bo ni nyi ma'o/ /ri dgas tham cad kyi gtso bo ni seng ge'o/ /skye dgu thams cad kyi gtso bo ni rgyal po'o/ /sum bcu rtsa gsum pa thams cad kyi </text></item>
<item><p>306a5</p><section>mdo sde</section><text>gtso bo ni rgya byin no/ /tshangs pa la dbang du bya ba rnams kyi gtso bo ni tshangs pa chen po'o/ /mi 'am ci'i bdag po de bzhin du 'jig rten las 'das pa'i chos thams cad kyi gtso bo ni shes rab ste/ de'i phyir shes rab </text></item>
<item><p>306a6</p><section>mdo sde</section><text>ni chos thams cad kyi rgyal po zhes bya'o/ /mu la gnas pa bsgral ba'i phyir bde bar 'gro bas lam mo/ /nyon mongs pa'i mun pa sel ba'i phyir sgron ma'o/ /g.yul las rgyal ba'i phyir dpa' bo'o/ /sman rab tu </text></item>
<item><p>306a7</p><section>mdo sde</section><text>sbyor ba'i phyir sman pa'o/ /gtsug lag thams cad shes pa'i phyir slob dpon no/ /chos tham cad phigs pa'i phyir mda'o/ /nyon mongs pa gcod pa'i phyir ral gri'o/ /nyon mongs pa'i tshang tshing dral ba'i phyir thong </text></item>
<item><p>306a8</p><section>mdo sde</section><text>gshol lo/ /mnyam pa'i phyir mi 'gal ba'o/ /'thab pa med pa'i phyir rtsod pa med pa'o/ /'byung ba med pa'i phyir mi 'gag pa'o/ /bden pa'i don rnams yongs su shes pa'i mthar thug pa'i phyir mi 'khrugs pa'o/ /</text></item>
<item><p>306b1</p><section>mdo sde</section><text>dran pa nye bar gzhog pa'i phyir dran pa'o/ /yang dag par spong ba rnams la mnyam pa nyid do/ /rdzu 'phrul gyi rkang pa rnams bskyed pa'o/ /dbang po rnams sbed pa'o/ /stobs rnams kyis mi rdzi ba'o/ /byang chub </text></item>
<item><p>306b2</p><section>mdo sde</section><text>kyi yan lag rnams rjes su rtog pa'o/ /lam ston pa'o/ /zhi gnas zhi bar byed pa'o/ /lhag mthong rig par byed pa'o/ /rab rib med pa'i phyir snang bar byed pa'o/ /chos kyi snang bas mun pa sel ba'o/ /</text></item>
<item><p>306b3</p><section>mdo sde</section><text>rdul dang bral ba'i phyir rdul med pa'o/ /brnyas thabs dang bral ba'i phyir mtho bar sems pa med pa'o/ /ya nga ba'i lam las rab tu 'das pa'i phyir kun du mthong bar byed pa'o/ /phyi nang dang bral </text></item>
<item><p>306b4</p><section>mdo sde</section><text>ba'i phyir yul med pa'o/ /lta bas byas pa med pa'i phyir stong pa sgrol ba'o/ /rnam par rtog pa nye bar zhi ba'i phyir/ mtshan ma med pas rab tu phye ba'o/ /khams gsum pa las rnam par 'das pa'i </text></item>
<item><p>306b5</p><section>mdo sde</section><text>phyir smon pa med pa'i mtshan nyid do/ /mtshan nyid med pa'i phyir mtshan nyid gcig pa'o/ /mtshungs pa med pa'i phyir nam mkha'i mtshan nyid do/ /bdud kyi las dang bral ba'i phyir g.yo ba dang rlom sems </text></item>
<item><p>306b6</p><section>mdo sde</section><text>'jom pa'o/ /mi rtog pa'i sbyin pa'o/ /mi gnas pa'i tshul khrims so rab tu mi gnas pa'i bzod pa'o/ /blangs ba med pa dang dor ba med pa'i brtson 'grus so/ /sgro btags pa med pa'i bsam tan </text></item>
<item><p>306b7</p><section>mdo sde</section><text>no/ /rnam par rig byed ma yin pa'i sgo'o/ /thams cad la mngon du phyogs pa'o/ /thabs dang 'dres pa'o/ /sems can la bdag med par yang dag par gzhol ba'o/ /dge ba'i rtsa ba bsags pa'o/ /</text></item>
<item><p>306b8</p><section>mdo sde</section><text>bya ba med pa'o/ /bya ba dang bral ba ste/ mi'i ci'i bdag po 'di ni shes rab rin po che'o/ /shes rab rin po che 'di ni dkon mchog 'byung gnas ting nge 'dzin thob pa'i byang chub sems dpas 'thob bo/ /'di 'thob pa </text></item>
<item><p>307a1</p><section>mdo sde</section><text>na rin po che thams cad yang dag par 'du ba yin no/ /mi 'am ci'i bdag po 'di lta ste dper na chu bo thams cad kyi sgo ni rgya mtsho chen po ste/ rin po che thams cad sogs pa rin po che tham cad yang dag </text></item>
<item><p>307a2</p><section>mdo sde</section><text>par 'du ba ste/ de las rin po che tham cad 'byung ngo / /mi 'am ci'i bdag po de bzhin du dkon mchog 'byung gnas ting nge 'dzin rab tu thob pa'i byang chub sems dpa' yang rin po che thams cad kyi sgo yin </text></item>
<item><p>307a3</p><section>mdo sde</section><text>te/ chos dkon mchog thams cad sogs pa rin po che thams cad yang dag par 'du ba'o/ /dkon mchog 'byung gnas ting nge 'dzin las dkon mchog gsum 'byung ste/ sangs rgyas dkon mchog dang /</text></item>
<item><p>307a4</p><section>mdo sde</section><text>chos dkon mchog dang / dge 'dun na dkon mchog go/ /des na dkon mchog 'byung gnas ting nge 'dzin ni rin po che thams cad sogs pa zhes bya'o/ /de nas bcom ldan 'das la byang chub sems dpa' lha'i cod </text></item>
<item><p>307a5</p><section>mdo sde</section><text>pan gyis 'di skad ces gsol to/ /bcom ldan 'das mi 'am ci'i rgyal po sdong po 'dis dkon mchog 'byung gnas ting nge 'dzin 'di thob pa lags sam/ bcom ldan 'das kyis bka' stsal pa/ rig kyi </text></item>
<item><p>307a6</p><section>mdo sde</section><text>bu khyod kyis de mi 'am ci'i rgyal po sdong po la dri shig dang de khyod la ston par 'gyur ro/ /de nas byang chub sems dpa' lha'i cod pan gyis mi 'am ci'i rgyal po sdong po la 'di skad ces smras so/ /mi 'am ci'i </text></item>
<item><p>307a7</p><section>mdo sde</section><text>bdag po khyod kyis dkon mchog 'byung gnas ting nge 'dzin 'di thob bam/ smras pa rigs kyi bu ting nge 'dzin 'di ni thob pa 'am/ dmigs par so sor nye bar gnas pa ma yin no/ /ting nge 'dzin 'di ni sus </text></item>
<item><p>307a8</p><section>mdo sde</section><text>kyang mi thob bo/ /ting nge 'dzin 'di ni gzugasu bgrang ba 'am/ tshor ba dang 'du shes dang 'du byed dang / rnam par shes par bgrang ba ma yin no/ /ting nge 'dzin 'di ni gzugs su snang ba ma yin no/ /ting nge 'dzin 'di </text></item>
<item><p>307b1</p><section>mdo sde</section><text>ni mig dang / rna ba dang sna dang / lce dang lus dang / yid kyi rnam par shes pa'i gzung ba ma yin/ skye ba'i mtshan nyid ma yin/ 'jigs pa'i mtshan nyid ma yin/ gnas pa'i mtshan nyid ma yin/</text></item>
<item><p>307b2</p><section>mdo sde</section><text>rgyun 'chad pa'i mtshan nyid ma yin/ mtshan nyid gcig pa ma yin/ mtshan nyid tha dad pa ma yin/ mtshan nyid ma yin/ mtshan nyid dang bral ba ma yin/ mtshan nyid med pa yang ma yin te/ brjod par </text></item>
<item><p>307b3</p><section>mdo sde</section><text>bya ba ma yin no/ /ting nge 'dzin 'di ni yongs su rtog par mi nu'as te/ kun du rtogs par ma yin rnam par rtogs par ma yin no/ /de ci'i phyir zhe na/ gal te ting nge 'dzin 'di yongs </text></item>
<item><p>307b4</p><section>mdo sde</section><text>su rtogs pa 'am/ kun du rtogs pa 'am/ rnam par rtogs par gyur na ni brtag pa'i gzhi nyid du 'gyur gyi ting nge 'dzin ma yin no/ /rigs kyi bu ting nge 'dzin ces bya ba ni chos thams cad </text></item>
<item><p>307b5</p><section>mdo sde</section><text>mnyam pa nyid do/ /chos thams cad kyi mnyam pa nyid gang yin pa de dang nga mnyam mo/ /de dang sems can thams cad kyang mnyam mo/ /rigs kyi bu de'i phyir ting nge 'dzin 'di dang sems can thams </text></item>
<item><p>307b6</p><section>mdo sde</section><text>cad mnyam mo/ /de ci'i phyir zhe na/ sems can thams cad ni stong pa ste/ stong pa'i mtshan nyid ni ting nge 'dzin 'di'o/ /sems can thams cad ni mtshan nyid med pa ste/ mtshan nyid med </text></item>
<item><p>307b7</p><section>mdo sde</section><text>pa'i mtshan nyid ni ting nge 'dzin 'di'o/ /sems can thams cad ni smon pa med pa ste/ smon pa med pa'i mtshan nyid ni ting nge 'dzin 'di'o/ /sems can thams cad ni dben pa ste/ dben pa'i mtshan nyid ni </text></item>
<item><p>307b8</p><section>mdo sde</section><text>ting nge 'dzin 'di'o/ /sems can thams cad ni bdag med pa ste/ bdag med pa'i mtshan nyid ni ting nge 'dzin 'di'o/ /de ni lus dang ngag dang sems kyis reg par mi nus so/ /gang la la dag chos la reg </text></item>
<item><p>308a1</p><section>mdo sde</section><text>par byed pa dang / mnyam par byed pa dang / mngon par mnyam par byed pa de dag thams cad ni legs par gsungs pa'i chos 'dul ba la nga rgyal can du bstan to/ /de nas bcom ldan 'das </text></item>
<item><p>308a2</p><section>mdo sde</section><text>la byang chub sems dpa' lha'i cod pan gyis 'di skad ces gsol to/ /bcom ldan 'das mi 'am ci'i rgyal po sdong po'i spyod pa bag mchis pa 'di lta bu dang / chos la spobs pa 'di lta bu ni ngo mtshar </text></item>
<item><p>308a3</p><section>mdo sde</section><text>to/ /bcom ldan 'das kyis bka' stsal pa/ rigs kyi bu bya ba thams cad kyang kun du ston la bya ba tham cad kyis kyang / mi gos pa 'di ni thabs dang shes rab las byung ba'i byang chub sems dpa' </text></item>
<item><p>308a4</p><section>mdo sde</section><text>rnams kyi sa'o/ /rigs kyi bu mi 'am ci'i rgyal po sdong po 'dis rgyud kyi sgra dang / glu'i sgra dang sil snyan dang / pheg brdob pa byas pa'i tshul 'dis mi 'am ci bye ba phrag bdun bla na med pa yang dag par rdzogs </text></item>
<item><p>308a5</p><section>mdo sde</section><text>pa'i byang chub tu yongs su smin par byas so/ /dri za bye ba phrag sum bcu bla na med pa yang dag par rdzogs pa'i byang chub tu yongs su smin par byas so/ /lto 'phye chen po bye ba phrag bzhi bcu yang bla na </text></item>
<item><p>308a6</p><section>mdo sde</section><text>med pa yang dag par rdzogs pa'i byang chub tu yongs su smin par byas so/ /rang gi 'khor gyi srog chags brgyad khri bzhi stong yang byang chub tu yongs su smin par byas so/ /shes rab dang thabs kyi ye shes </text></item>
<item><p>308a7</p><section>mdo sde</section><text>'di dang ldan pa'i byang chub sems dpa' ni gang dang gang gi tshe 'khor gyi che ba nyid thob pa de dang de'i tshe/ sems can grangs med dpag tu med pa yongs su smin par byed do/ /rigs kyi bu 'di lta ste dper na </text></item>
<item><p>308a8</p><section>mdo sde</section><text>rgyu med par me mi 'bar ro/ /de bzhin du byang chub sems dpa' sems dpa' chen po dben pa na gnas pa yang sems can yongs su smin par bya ba mi 'bar ro/ /rigs kyi bu 'di lta ste dper na rgyu yod na me </text></item>
<item><p>308b1</p><section>mdo sde</section><text>'bar ro/ /rigs kyi bu de bzhin du byang chub sems dpa' sems dpa' chen po skye bo phal po che'i nang na 'dug na/ sems can yongs su sbyin par bya ba 'bar ro/ /rigs kyi bu de'i phyir rnam grangs 'dis </text></item>
<item><p>308b2</p><section>mdo sde</section><text>'di ltar byang chub sems dpa' ji lta ji lta bur yul dang 'khor chen po 'byor par gyur pa/ de lta de lta bur sems can dpag tu med pa yongs su smin par byed par rig par bya'o/ /de skad ces bka' </text></item>
<item><p>308b3</p><section>mdo sde</section><text>stsal pa dang / bcom ldan 'das la byang chub sems dpa' lha'i cod pan gyis 'di skad ces gsol to/ /bcom ldan 'das ji ltar na mi 'am ci'i rgyal po sdong pos rgyud kyi sgra dang / glu'i sgra dang /</text></item>
<item><p>308b4</p><section>mdo sde</section><text>sil snyan dang / pheg brdab pa bgyis pas sems can yongs su smin par bgyid/ bcom ldan 'das kyis bka' stsal pa/ rigs kyi bu mi 'am ci dang / dri za dang / lto 'phye chen po glu dang / rol mo'i </text></item>
<item><p>308b5</p><section>mdo sde</section><text>dbyangs sgra la mos pa rnams la mi 'am ci'i rgyal po sdong pos gang gi tshe pi bang gi sgra thos par byed cing sil snyan dang / glu dbyangs sbyor ba de na mi 'am ci dang / dri za dang / lto 'phye chen po de dag dga' ba dang /</text></item>
<item><p>308b6</p><section>mdo sde</section><text>rab tu mgu ba chen po 'thob bo/ /de dag dga' ba dang / mos pa dang / rab tu mgu ba thob nas rgyud kyi sgra dang / sil snyan gyi sgra dang / glu dbyangs kyi sgra de dag las sangs rgyas kyi sgra 'byung ngo / /chos kyi </text></item>
<item><p>308b7</p><section>mdo sde</section><text>sgra dang dge 'dun gyi sgra 'byung ngo / /byang chub kyi sems la dga' ba dang / thams cad mkhyen pa'i sems bskyed par sbyor ba'i sgra 'byung ngo / /sbyin pa dang / tshul khrims dang / bzod pa dang / brtson 'grus dang /</text></item>
<item><p>308b8</p><section>mdo sde</section><text>bsam gtan dang / shes rab kyi sgra 'byung ngo / /byams pa dang snying rje dang / dga' ba dang btang snyoms kyi sgra dang / dran pa nye bar gzhag pa dang / yang dag par spong ba dang / rdzu 'phrul gyi rkang pa dang dbang po dang /</text></item>
<item><p>309a1</p><section>mdo sde</section><text>stobs dang / byang chub kyi yan lag dang / lam dang zhi gnas dang / lhag mthong dang / bsam gtan dang / rnam par thar pa dang / ting nge 'dzin dang / snyoms par 'jug pa'i sgra 'byung ngo / /mi </text></item>
<item><p>309a2</p><section>mdo sde</section><text>rtag pa dang sdug bsngal ba dang / bdag med pa'i sgra 'byung ngo / /stong pa nyid dang mtshan ma med pa dang / smon pa med pa dang mngon par 'du byed pa med pa dang / skye ba med pa dang / 'byung ba med pa dang dngos po med </text></item>
<item><p>309a3</p><section>mdo sde</section><text>pa'i sgra 'byung ngo / /byang chub sems dpa' sde snod kyi chos kyi rnam grangs dang / gzungs dang rdo rje'i tshig dang / 'khor gsum yongs su sbyong ba'i sgra 'byung ngo / /phyir mi ldog pa'i chos kyi 'khor lo </text></item>
<item><p>309a4</p><section>mdo sde</section><text>rab tu bskor ba'i sgra dang / chos thams cad la rnam par gdon mi za ba'i rgyal po'i ting nge 'dzin gyi sgra dang / rgya mtsho'i phyag rgya'i ting nge 'dzin gyi sgra dang / chos thams cad la yang dag par gzhol ba'i </text></item>
<item><p>309a5</p><section>mdo sde</section><text>ting nge 'dzin gyi sgra dang / chos thams cad la dbang byed pa'i ting nge 'dzin gyi sgra dang / rnam par bkod pa'i ting nge 'dzin gyi sgra dang / rin chen sgron ma'i ting nge 'dzin gyi sgra dang / rin chen 'byung gnas ting nge 'dzin </text></item>
<item><p>309a6</p><section>mdo sde</section><text>gyi sgra dang / rin chen brtsegs pa'i ting nge 'dzin gyi sgra dang / nyon mongs pa spong ba'i ting nge 'dzin gyi sgra dang / dga' byed ting nge 'dzin gyi sgra dang / pad ma bkod pa'i ting nge 'dzin gyi sgra dang / pad ma bla ma'i </text></item>
<item><p>309a7</p><section>mdo sde</section><text>ting nge 'dzin gyi sgra dang / nam mkha'i mdzod kyi ting nge 'dzin gyi sgra dang / thams cad kyi rjes su 'gro ba'i ting nge 'dzin gyi sgra dang / dam pa'i chos puN Da ri ka'i ting nge 'dzin gyi sgra dang / khyad par can gyi ting nge </text></item>
<item><p>309a8</p><section>mdo sde</section><text>'dzin gyi sgra dang / rnam par rgyal bar dbang byed ting nge 'dzin gyi sgra dang / cher bsgyings ting nge 'dzin gyi sgra dang / rnam pa la sems dbang byed pa'i ting nge 'dzin gyi sgra dang / seng ge bsgyings pa'i ting nge 'dzin gyi sgra </text></item>
<item><p>309b1</p><section>mdo sde</section><text>dang / nyi ma sgron ma'i ting nge 'dzin gyi sgra dang / mtha' yas 'khyil pa'i ting nge 'dzin gyi sgra dang / rgyun gyi rjes su song ba'i ting nge 'dzin gyi sgra dang / rdo rje'i dkyil 'khor ting nge 'dzin gyi sgra dang / rdo rje'i </text></item>
<item><p>309b2</p><section>mdo sde</section><text>rgyal mtshan ting nge 'dzin gyi sgra dang / rdo rje lta bu'i ting nge 'dzin gyi sgra dang / rdo rje lte ba'i ting nge 'dzin gyi sgra dang / sa 'dzin ting nge 'dzin gyi sgra dang / ri rab sgron ma'i ting nge 'dzin gyi sgra dang / ri rab rgyal </text></item>
<item><p>309b3</p><section>mdo sde</section><text>mtshan ting nge 'dzin gyi sgra dang / rin chen mdzod kyi ting nge 'dzin gyi sgra dang / sems la dbang byed ting nge 'dzin gyi sgra dang / sems can thams cad kyi sems la rnam par lta ba'i ting nge 'dzin gyi sgra dang /</text></item>
<item><p>309b4</p><section>mdo sde</section><text>spyod pa thams cad kyi yul las nges par 'byung ba'i ting nge 'dzin gyi sgra dang / zab mo sbed par sbyor ba'i ting nge 'dzin gyi sgra dang / spobs pa sna tshogs kyi ting nge 'dzin gyi sgra dang / bltar mi mthong ba'i </text></item>
<item><p>309b5</p><section>mdo sde</section><text>ting nge 'dzin gyi sgra dang / chos thams cad la rnam par lta ba'i ting nge 'dzin gyi sgra dang / rnam par rol ba'i ting nge 'dzin gyi sgra dang / mngon par shes pa thams cad las nges par 'byung ba'i ting nge 'dzin </text></item>
<item><p>309b6</p><section>mdo sde</section><text>gyi sgra dang / bdud kyi dkyil 'khor 'jig pa'i ting nge 'dzin gyi sgra dang / gzugs thams cad kun du ston pa'i ting nge 'dzin gyi sgra dang / sgra thams cad la 'jug pa'i ting nge 'dzin gyi sgra dang / lus </text></item>
<item><p>309b7</p><section>mdo sde</section><text>thams cad rnam par gzhig pa'i ting nge 'dzin gyi sgra dang / spyod pa thams cad la dbang ba'i ting nge 'dzin gyi sgra dang / shes rab sgron ma'i ting nge 'dzin gyi sgra dang / byang chub mngon sum snang byed ting nge 'dzin </text></item>
<item><p>309b8</p><section>mdo sde</section><text>gyi sgra dang / so so yang dag par rig pa la 'jug pa ston pa'i ting nge 'dzin gyi sgra dang / yon tan gyi rnam pa thams cad la 'jug pa'i ting nge 'dzin gyi sgra 'byung ngo / /rigs kyi bu de ltar rgyud kyi sgra dang / sil </text></item>
<item><p>310a1</p><section>mdo sde</section><text>snyan gyi sgra dang / glu dbyangs kyi sgra de dag las chos kyi sgra 'di lta bu 'di dang ting nge 'dzin gyi sgra 'byung ngo / /sgra de dag gis sems can de dag yongs su smin par byed par 'gyur te/</text></item>
<item><p>310a2</p><section>mdo sde</section><text>rigs kyi bu byang chub sems dpa' sems dpa' chen po rnams ni ngo mtshar rmad du byung ba'i chos 'di lta bu dang ldan pa yin no/ /mi 'am ci'i rgyal po sdong po'i yon tan bsngags pa bstan pa </text></item>
<item><p>310a3</p><section>mdo sde</section><text>'di bshad pa na/ sangs rgyas kyi mthus thams cad dang ldan pa'i 'khor gyi lag par lha'i me tog mAn dA ra'i bur ma grub nas/ de dag gis me tog gi phur ma de dag mi 'am ci'i rgyal po sdong </text></item>
<item><p>310a4</p><section>mdo sde</section><text>po la gtor to/ /de nas mi 'am ci'i rgyal po sdong pos byin gyi brlabs ji lta bu/ me tog de dag lag pa g.yas par blangs te/ me tog gcig kyang sa la ma ltung bar de lta bu'i byin gyi brlabs </text></item>
<item><p>310a5</p><section>mdo sde</section><text>byin gyis brlabs nas me tog blangs pa de dag bcom ldan 'das la mngon par gtor to/ /de nas me tog de dag gtor ma thag tu sangs rgyas kyi mthus skad cig de la stong gi 'jig rten gyi khams </text></item>
<item><p>310a6</p><section>mdo sde</section><text>me tog rin po che'i gdugs gcig gis khebs par gyur to/ /me tog rin po che'i gdugs de las mu tig gi do shal bye ba khrag khrig brgya stong phrag rab tu 'phyang ngo / /me tog gi do shal </text></item>
<item><p>310a7</p><section>mdo sde</section><text>'phyang ba re re las kyang 'od zer bye ba khrag khrig brgya stong phrag du ma byung ngo / /'od zer thams cad kyi rtse mo las kyang pad ma sna tshogs blta na sdug pa/ kha dog dag dang ldan pa dri dang ldan pa/</text></item>
<item><p>310a8</p><section>mdo sde</section><text>yid du 'ong ba dag byung bar gyur to/ /pad ma thams cad la yang bcom ldan 'das shAkya thub pa'i sku ci 'dra ba de 'dra ba'i de bzhin gshegs pa'i sku/ skyil mo dkrung bcas shing bzhugs par kun du snang </text></item>
<item><p>310b1</p><section>mdo sde</section><text>ngo / /sangs rgyas bcom ldan 'das de dag thams cad kyis kyang mi 'am ci'i rgyal po sdong po la legs so zhes bya ba gnang ste/ skyes bu dam pa khyod kyis sems can mang po yongs su smin </text></item>
<item><p>310b2</p><section>mdo sde</section><text>par byas so/ /sems can yongs su smin par bya ba'i phyir gang yul las rnam par grol yang yul thams cad kyang ston/ 'khor ba las grol yang bsams bzhin du srid par skye ba kun du ston/</text></item>
<item><p>310b3</p><section>mdo sde</section><text>mya ngan las 'das pa'i skyon med pa thob kyang / khams gsum na nye bar spyod pa 'di lta bu ni byang chub sems dpa'i bya ba yin te/ legs so legs so/ /de nas mi 'am ci'i rgyal po </text></item>
<item><p>310b4</p><section>mdo sde</section><text>sdong po 'di snyam du sems te/ bdag gis de bzhin gshegs pa de dag thams cad kyi dbu la rin po che'i gdugs gzhan dag byin gyis brlabs po snyam mo/ /de nas mi 'am ci'i sdong po de'i tshe </text></item>
<item><p>310b5</p><section>mdo sde</section><text>rin po che'i gdugs bkod pa zhes bya ba'i ting nge 'dzin la snyoms par zhugs so/ /mi 'am ci'i rgyal po sdong po rin po che'i gdugs bkod pa'i ting nge 'dzin la snyoms par zhugs ma thag </text></item>
<item><p>310b6</p><section>mdo sde</section><text>tu/ de nas de bzhin gshegs pa thams cad kyi dbu'i thad drang gi steng na rin po che'i gdugs rnams gnas par kun du snang ngo / /'khor der thams cad kyi lag pa g.yas pa nas kyang </text></item>
<item><p>310b7</p><section>mdo sde</section><text>rin po che'i gdugs rnams byung bar gyur te/ de dag gis rin po che'i gdugs de dag sangs rgyas bcom ldan 'das de dag la mngon par bkab bo// // bam po gsum pa/</text></item>
<item><p>310b8</p><section>mdo sde</section><text>mi 'am ci'i rgyal po sdong po 'di snyam du sems te/ 'di ltar bdag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa nyan thos dang / byang chub </text></item>
<item><p>311a1</p><section>mdo sde</section><text>sems dpa'i dge 'dun bcas par bshos la spyan drangs te/ 'di ltar bdag gis bcom ldan 'das 'khor dang bcas par ri'i rgyal po spos kyi ngad ldang du bdag gi gnas su gshegs </text></item>
<item><p>311a2</p><section>mdo sde</section><text>par gsol to/ /de ltar na bdag gi gnas yongs su spyad par 'gyur ro/ /lha dang klu dang / gnod sbyin dang / dri za dang / lha ma yin dang nam mkha' lding dang / mi 'am ci dang lto 'phye chen po'i tshog tshad med </text></item>
<item><p>311a3</p><section>mdo sde</section><text>pa la phan btags par yang 'gyur ro/ /de dag kyang bcom ldan 'das la bsnyen bkur bya ba dang / yongs su spyad par bya bar spro bar 'gyur te/ de'i phyir de dag gi yun ring po'i don dang phan pa dang / grub pa dang /</text></item>
<item><p>311a4</p><section>mdo sde</section><text>bde ba dang / byang chub sems dpa'i bsgrub pa 'thob par 'gyur ro snyam mo/ /de nas mi 'am ci'i rgyal po sdong pos bcom ldan 'das kyi zhabs la mgo bos phyag 'tshal te/ thal mo sbyar nas bcom </text></item>
<item><p>311a5</p><section>mdo sde</section><text>ldan 'das la 'di skad ces gsol to/ /bcom ldan 'das bdag la thugs brtse ba dang / sems can tshad ma mchis pa'i dge ba'i rtsa ba spel ba'i slad du/ de bzhin gshegs pa dgra bcom pa yang dag </text></item>
<item><p>311a6</p><section>mdo sde</section><text>par rdzogs pa'i sangs rgyas byang chub sems dpa'i dge 'dun dang / nyan thos kyi dge 'dun dang thabs gcig tu ri spos kyi ngad ldang gi ngos la bdag gi gnas su dgung bdun zhig bzhugs par bdag la </text></item>
<item><p>311a7</p><section>mdo sde</section><text>gnang bar mdzad du gsol/ bcom ldan 'das bdag cag ni de bzhin gshegs pa'i 'khor dang bcas pa la bsnyen bkur dang yongs su spyad par bgyi bar spro'o/ /bcom ldan 'das kyis mi 'am ci'i rgyal po sdong po la </text></item>
<item><p>311a8</p><section>mdo sde</section><text>thugs brtse ba'i phyir byang chub sems dpa' dang / nyan thos kyi tshogs dang bcas pa la zhag bdun ri spos kyi ngad ldang gi ngos la bzhug par gnang ngo / /de nas mi 'am ci'i rgyal po sdong pos bcom ldan 'das kyis gnang </text></item>
<item><p>311b1</p><section>mdo sde</section><text>bar rig nas/ tshim zhing mgu la yi rangs shing rab tu dga' ste dga' ba dang / yid bde ba skyes nas dpung dang bcas g.yog 'khor dang bcas te/ bcom ldan 'das kyi zhabs la mgo bos phyag 'tshal nas lan gsum </text></item>
<item><p>311b2</p><section>mdo sde</section><text>bskor ba byas te/ sil snyan dang rol mo'i dbyangs sgra byas nas bcom ldan 'das la mchod pa byas te/ 'khor gyi dkyil 'khor de nas song nas ri'i rgyal po spos kyi ngad ldang ba la gnas so/ /de nas mi 'am ci'i rgyal </text></item>
<item><p>311b3</p><section>mdo sde</section><text>po sdong pos bcom ldan 'das la mchod pa'i las kyi phyir rang gi khyim rgyan tham cad kyis brgyan te/ 'khor gyi khyams rgyar kun nas dpag tshad lnga brgya pa/ bai dUr+ya sngon po dang / 'dzam bu'i klung gi gser gyi pad mas </text></item>
<item><p>311b4</p><section>mdo sde</section><text>legs par brgyan pa/ rin po che du mas rnam par spras pa byas so/ /'khor gyi khyams der gdan khri rtsa ba rin po che las byas pa/ lha'i ras brgya stong bting ba brgya stong phrag mang po bshams so/ /bcom ldan 'das </text></item>
<item><p>311b5</p><section>mdo sde</section><text>kyi gdan seng ge'i khri 'phang du dpag tshad bcu gnyis pa rin po che thams cad kyis spras pa/ rin po che'i kha khyer gyi bskor ba gdugs dang / rgyal mtshan dang ba dan bsgreng ba/ snying po mchog gi bdug pas bdugs pa/ bla re bres pa/</text></item>
<item><p>311b6</p><section>mdo sde</section><text>dar gyi lda ldi mang po bres pa lha'i me tog gtor ba bshams so/ /seng ge'i khri de'i phyogs bzhir rin po che'i shing sna tshogs lta na sdug pa bzhi sprul te/ skye bo thams cad bsdus nas tshigs su bcad pa 'di dag smras so/ /</text></item>
<item><p>311b7</p><section>mdo sde</section><text>u dum ba ra'i me tog ji bzhin du/ /sangs rgyas 'byung ba brgya lam rnyed 'gyur ba/ /mi mchog de ni da ltar byung gyur kyis/ /skyob la gus dang bcas pas mchod pa gyis/ /nga rgyal dag dang rgyags dang g.yo spongs la/ /</text></item>
<item><p>311b8</p><section>mdo sde</section><text>phrag dog ser sna de bzhin sgyu rnams dang / /rgod pa thams cad yongs su spong byos la/ /ston la gus dang bcas pas mchod pa gyis/ /spos ngad ldang ba 'di na lha yul ba'i/ /me tog khyad par 'phags pa ji snyed pa/ /de dag </text></item>
<item><p>312a1</p><section>mdo sde</section><text>thams cad gcig tu bsdus nas su/ /skyes bu khyu mchog la ni mchod pa gyis/ /sems can mchog la mchod pa bya ba'i phyir/ /dri zhim yid 'ong khyad par 'phags pa'i dri/ /dus kyi rjes su 'brang ba'i tsan </text></item>
<item><p>312a2</p><section>mdo sde</section><text>dan gyis/ /spos kyi ngad ldang 'di la bdug pa gyis/ /glu dbyangs sil snyan rnam mang yid 'ong ba/ /mi 'am ci dag rtag rtse gar byed pa/ /ldan par byos la dga' zhing dang ba yis/ /rkang gnyis mchog la mchod pa rab </text></item>
<item><p>312a3</p><section>mdo sde</section><text>tu gyis/ /mtshungs pa med pa mthong ba rnyed dka' ba/ /de bzhin gshegs la lha'i gdugs rnams dang / /ba dan dag dang rgyal mtshan chos gos dang / /bla re mang po yid 'ong gzung bar byos/ /sangs rgyas mchod pas bde </text></item>
<item><p>312a4</p><section>mdo sde</section><text>'gror 'gro bar 'gyur/ /brgya byin dang ni 'jig rten skyong bar 'gyur/ /tshangs pa dag dang dbang byed dbang phyug dang / /lha dang mi'i bdag po chen por 'gyur/ /mi mchog mchod pas gzugs dang kha dog dang / /grags dang </text></item>
<item><p>312a5</p><section>mdo sde</section><text>brjod dang 'khor dang longs spyod dang / /de bzhin dbang phyug dang ni snyan tshig dang / /de bzhin gzung bar 'os pa'i tshig tu 'gyur/ /gang dag 'dir ni lha dang de bzhin du/ /mi rnams kyi ni 'dus byas bde ba dang / /bde ba bde bas tshim par </text></item>
<item><p>312a6</p><section>mdo sde</section><text>'dod pa rnams/ /'jig rten mgon po de la mchod pa gyis/ /rang rgyal byang chub de bzhin nyan thos dang / /de ltar dam pa mchog gi theg pa dang / /bdud kyi dpung rnams rab 'jom gang 'dod pas/ /sems can mchog de la </text></item>
<item><p>312a7</p><section>mdo sde</section><text>ni mchod pa gyis/ /de nas mi 'am ci'i rgyal po sdong pos rang gi g.yog 'khor thams cad la go bar byas te/ me tog dang dri dang phreng ba dang / byug pa bsngogs nas ro brgya pa'i zhal zas bshams te/ ri'i rgyal po </text></item>
<item><p>312a8</p><section>mdo sde</section><text>spos kyi ngad ldang gi lho phyogs kyi ngos la 'dug nas sil snyan dang glu dbyangs blangs te/ rgyud kyi sgra dang glu'i sgra dang ldan pa'i tshigasu bcad pa 'di dag gis dbyangs las tshigs su bcad de/ bcom ldan 'das la dus bskul </text></item>
<item><p>312b1</p><section>mdo sde</section><text>ba/ phan pa mdzad cing bde mdzad dga' mdzad bcom ldan 'das/ /zhal yang rab 'dzum zla ba'i ngos ltar dri mi mnga'/ /skye mchog dge sbyong dam pa lha dang mis mchod pa/ /bde bar gshegs khyod 'dir gshegs pa'i dus 'di </text></item>
<item><p>312b2</p><section>mdo sde</section><text>lags/ /stobs bcu rnams kyi stobs mnga' pha rol dpung 'jom pa/ /gzhan gyi tshogs rnams 'jom shing 'gro la phan pa mdzad/ /'jo dang rnyog pa rnams dang dri ma 'thab spangs pa/ /phan pa mdzad pa khyod </text></item>
<item><p>312b3</p><section>mdo sde</section><text>'dir gshegs pa'i dus 'di lags/ /sbyangs pa'i yon tan rdul sbyangs the tsom rnam par gtor/ /dran dang blo gros blo yangs mos rtogs blo gros ldan/ /'gro rgyal rtag tu 'gro ba 'gro med 'gro ba spangs/ /phan pa </text></item>
<item><p>312b4</p><section>mdo sde</section><text>mdzad cing dga' mdzad rab tu dgyes pa'i thugs/ /nyi ma zla ba nor bu glog rnams mdzes pa'i 'od/ /brgya byin tshangs pa srid gsum lha tshogs 'od 'phrog cing / /'od mdzad dpal stug thub khyod 'od ni phan bgyid pas/ /</text></item>
<item><p>312b5</p><section>mdo sde</section><text>'od 'di bsal nas rgyal ba'i 'od ni lhag ge yi/ /khyod kyi lha skad klu skad mi ci'i klu sgra yis/ /yang dang yang du 'bar ba'i nyon mongs zhi bar bgyid/ /skad mchog yangs pa tshangs pa rnams kyi sgra skad kyis/ /nyon mongs </text></item>
<item><p>312b6</p><section>mdo sde</section><text>thams cad zhi bar bgyid pas 'bar ma lags/ /sman pa gang dag phyogs bcur rgyu yang de dag gis/ /gang du'ang 'gro ba'i nyon mongs zhi bar bgyid mi nus/ /sman pa'i rgyal po bla med gang tshe gzung brjod pa/ /de tshe nyon mongs </text></item>
<item><p>312b7</p><section>mdo sde</section><text>kun zhi bde ba thams cad sbyin/ /shin du ngo mtshar 'od dang stobs mchog mtshungs med stobs/ /gsung ni skyon bral 'khrul pa mi mnga' dgra 'dul ba/ /rdul med rab rib bdag gi mun pa shin du bcom/ /dgra bral phan mdzad </text></item>
<item><p>312b8</p><section>mdo sde</section><text>khyed kyi dus lags 'dir gshegs gsol/ /sbyin dang dul dang legs spyod mi mnyam mtshungs dang mnyam/ /tshul khrims brtul zhugs mi 'khrugs brtul zhugs dka' thub dgyes/ /bzod dang dul dang shin du dge la nges pa'i </text></item>
<item><p>313a1</p><section>mdo sde</section><text>thugs/ /dga' gsung dgra rnam kyi ni dga' spong gshegs su gsol/ /dbang po stobs dang lam dgyes bsam gtan mngon mkhyen rol/ /dran dang blo gros rtogs dang mos la gnas pa'i thugs/ /</text></item>
<item><p>313a2</p><section>mdo sde</section><text>'od ni rab tu lhag ge shin du dgyes pa'i thugs/ /yon tan mnga' ba khyod 'dir gshegs pa'i dus 'di lags/ /byams dang snying rje dga' dang btang snyoms bsgoms pa'i thugs/ /skyon gyi mun pa </text></item>
<item><p>313a3</p><section>mdo sde</section><text>bcom zhing bag la nyal dang bral/ /tshangs pa'i lam ni rab bslabs rgyal ba'i lam la gnas/ /dga' mdzad bde bar gshegs pa dus lags gshegs su gsol/ /de nas bcom ldan 'das kyi </text></item>
<item><p>313a4</p><section>mdo sde</section><text>mi 'am ci'i rgyal po sdong pos dus bskul ba'i tshigs su bcad pa gsan nas dge slong gi dge 'dun la bka' stsal pa/ dge slong dag mi 'am ci'i rgyal po sdong pos dus bskul gyis lhung bzed dang /</text></item>
<item><p>313a5</p><section>mdo sde</section><text>chos gos thogs la zhag bdun gnas pa'i gtsug lag khang skyong yang bskos shig /de nas byang chub sems dpa' lha'i cod pan 'di snyam du sems te/ 'di ltar bdag gis khang pa brtsegs pa/</text></item>
<item><p>313a6</p><section>mdo sde</section><text>bkod pa 'di lta bu sprul la khang pa brtsegs pa der/ bcom ldan 'das byang chub sems dpa' dang nyan thos kyi tshogs dang bcas pa bzhugs te/ rin po che bkod pa'i seng ge'i khri la bzhugs pa'i </text></item>
<item><p>313a7</p><section>mdo sde</section><text>khang pa brtsegs pa bdag gis lag pa g.yas par blangs te/ nam mkha'i ngos las ri'i rgyal po spos kyi ngad ldang du bkur bar byin gyis brlab bo/ /de nas byang chub sems dpa' lha'i cod pan de </text></item>
<item><p>313a8</p><section>mdo sde</section><text>'i tshe 'di lta bu'i ting nge 'dzin la snyoms par zhugs te/ ting nge 'dzin de la snyoms par zhugs ma thag tu bcom ldan 'das kyi spyan sngar khang pa brtsegs pa tshad dpag tshad bcu pa bkra ba blta na sdug pa </text></item>
<item><p>313b1</p><section>mdo sde</section><text>gru bzhi pa/ ka ba bzhi zug pa cha mnyam pa/ shin du rnam par phye ba byung ngo / /khang pa brtsegs pa der stobs dang ldan pa'i pad ma bkod pa'i khri rnams kyang byung ngo / /khang pa brtsegs pa der bcom ldan </text></item>
<item><p>313b2</p><section>mdo sde</section><text>'das kyi gdan rin po che'i pad ma bkod pa'i seng ge'i khri 'phang du mi bdun yod pa byung ngo / /de nas byang chub sems dpa' lha'i cod pan gyis khang pa brtsegs pa bkod pa dang / seng ge'i khri bkod pa </text></item>
<item><p>313b3</p><section>mdo sde</section><text>'di lta bu 'di byas nas/ bcom ldan 'das la 'di skad ces gsol to/ /bdag la thugs brtse ba'i slad du bcom ldan 'das byang chub sems dpa' dang nyan thos chen po 'di dag dang thabs gcig tu </text></item>
<item><p>313b4</p><section>mdo sde</section><text>khang pa brtsegs pa seng ge'i khri bshams pa 'dir bzhugs su gsol/ bcom ldan 'das bdag gis khang pa brtsegs pa 'di sug pa g.yas pas blangs te/ ri'i rgyal po spos kyi ngad ldang du 'tshal nas gzhag </text></item>
<item><p>313b5</p><section>mdo sde</section><text>par bgyi'o/ /de nas bcom ldan 'das byang chub sems dpa' lha'i cod pan la thugs brtse ba'i phyir/ byang chub sems dpa' dang nyan thos chen po de dag dang thabs gcig tu khang pa brtsegs pa </text></item>
<item><p>313b6</p><section>mdo sde</section><text>der ji ltar khri bshams pa de dag la bzhugs so/ /de nas byang chub sems dpa' lha'i cod pan gyis khang pa brtsegs pa de lag mthil g.yas par blangs te/ steng gi nam mkha' las rdzu 'phrul </text></item>
<item><p>313b7</p><section>mdo sde</section><text>gyis song ngo / /de nas 'dod pa na spyod pa'i lha'i bu dang / gzugs na spyod pa'i lha'i bu rnams kyis byang chub sems dpa' lha'i cod pan gyi rdzu 'phrul gyi cho 'phrul 'di mthong nas tshim zhing mgu la </text></item>
<item><p>313b8</p><section>mdo sde</section><text>yi rangs shing rab tu dga' ste dga' ba dang / yid bde ba skyes nas bcom ldan 'das dang byang chub sems dpa' sems dpa' chen po lha'i cod pan la mchod pa'i las kyi phyir me tog dang / bdug pa dang /</text></item>
<item><p>314a1</p><section>mdo sde</section><text>spos dang phreng ba dang / byug pa thams cad thogs te/ sil snyan dang pheg brdab pa byas nas bcom ldan 'das khang pa brtsegs pa na bzhugs shing / nam mkha'i ngos las gshegs pa la </text></item>
<item><p>314a2</p><section>mdo sde</section><text>mchod pa byas te/ ri'i rgyal po spos kyi ngad ldang du phyin to/ /mi 'am ci'i rgyal po sdong pos bcom ldan 'das khang pa brtsegs pa na bzhugs shing nam mkha'i ngos las gshegs pa mthong ngo / /</text></item>
<item><p>314a3</p><section>mdo sde</section><text>mthong nas mi 'am ci dang / dri za brgyad khri bzhi stong gis bskor te/ me tog dang / bdug pa dang / spos dang phreng ba dang / byug pa thams cad thogs nas sil snyan dang / pheg rdob pa dang glu dbyangs len </text></item>
<item><p>314a4</p><section>mdo sde</section><text>pa'i bkod pa byas te/ bcom ldan 'das bsu ba'i phyir byung ngo / /de nas mi 'am ci'i rgyal po sdong po dpung dang bcas 'khor dang bcas te/ bcom ldan 'das kyi zhabs la mgo bos phyag 'tshal </text></item>
<item><p>314a5</p><section>mdo sde</section><text>nas ji ltar thogs pa'i me tog dang / bdug pa dang spos dang / phreng ba dang byug pa de dag dang / sil snyan dang / pheg rdob pa dang / glu dbyangs len pas bcom ldan 'das la mchod pa byas so/ /</text></item>
<item><p>314a6</p><section>mdo sde</section><text>de nas bcom ldan 'das kyis dus la bab par mkhyen nas/ byang chub sems dpa' dang nyan thos chen po dang / brgya byin dang tshangs pa dang / 'jig rten skyong ba dang / de ma yin pa gzhan </text></item>
<item><p>314a7</p><section>mdo sde</section><text>lha'i bu rnams dang / thabs gcig tu mi 'am ci'i rgyal po sdong pos 'khor gyi khyams bkod pa ga la ba der gshegs te rang gi seng ge'i khri ji ltar bshams pa la bzhugs so/ /byang chub sems dpa'i tshogs </text></item>
<item><p>314a8</p><section>mdo sde</section><text>dang nyan thos kyi tshogs thams cad so so ci rig par 'khod do/ /mi 'am ci'i rgyal po sdong pos brgya byin dang tshangs pa dang / 'jig rten skyong ba dang 'dod pa na spyod pa dang / gzugs na spyod pa'i lha'i bu de dag la </text></item>
<item><p>314b1</p><section>mdo sde</section><text>smras pa/ grogs po dag de bzhin gshegs pa dang thabs gcig tu gdugs tshod gsol gyis/ khyed thams cad 'dus la tshur spyon/ de nas mi 'am ci'i rgyal po sdong po slas dang bcas/ bu dang bcas/</text></item>
<item><p>314b2</p><section>mdo sde</section><text>rang gi skye bo dang bcas 'khor dang bcas/ g.yog dang bcas te rang rang gi lag gis bza' ba dang / bca' ba gya nom pa mang po ro dang ldan pa/ ro brgya pa'i zhal zas sna tshogs bcom ldan 'das dang / byang chub </text></item>
<item><p>314b3</p><section>mdo sde</section><text>sems dpa'i dge 'dun dang / dge slong gi dge 'dun dang / 'khor la brims nas bde bar bstabs te tshim par byas so/ /tshim par byas nas bcom ldan 'das kyis lhung bzed bzhag ste/ phyag </text></item>
<item><p>314b4</p><section>mdo sde</section><text>bcas par rig nas/ dpung dang bcas g.yog dang bcas te/ chos nyan pa'i phyir bcom ldan 'das kyi spyan sngar ji ltar bdag la 'os pa'i stan la 'dug go/ /de nas bcom ldan 'das kyis mi 'am ci'i rgyal </text></item>
<item><p>314b5</p><section>mdo sde</section><text>po sdong po dang skye bo'i tshogs phal po che de dag la chos kyi gtam yang dag par ston to/ /yang dag par 'dzin du bcug go/ /gzeng bstod do/ /rab tu dga' bar mdzad do/ /de nas bcom ldan 'das kyis chos kyi </text></item>
<item><p>314b6</p><section>mdo sde</section><text>gtam ni 'di yin te/ mi 'am ci'i bdag po rnam pa sum bcu rtsa gnyis kyis byang chub sems dpa' sems dpa' chen po'i sbyin pa'i pha rol tu phyin pa yongs su dag pa yin no/ /rnam pa sum bcu rtsa gnyis gang </text></item>
<item><p>314b7</p><section>mdo sde</section><text>'di lta ste/ mi 'am ci'i bdag po byang chub sems dpa' sbyin pa sbyin pa na byang chub kyi sems sngon du 'gro ba'i sbyin pa de sbyin pa dang / theg pa chung ngu spangs pa'i sems kyis sbyin pa de sbyin pa dang /</text></item>
<item><p>314b8</p><section>mdo sde</section><text>slong ba la zhe sdang ba med pa'i sems kyis sbyin pa de sbyin pa dang / len pa rnams la sbyin gnas su 'du shes bskyed de sbyin pa de sbyin pa dang / len pa rnams la dge ba'i bshes gnyen du 'du shes bskyed de sbyin pa de </text></item>
<item><p>315a1</p><section>mdo sde</section><text>sbyin pa dang / nang gi kun nas nyon mongs pa'i dri ma spangs te/ sbyin pa de sbyin pa dang kun du 'dzin pa med pa'i sems kyi dga' ba dang / dang ba dang mchog tu dga' ba thob nas sbyin pa de sbyin pa </text></item>
<item><p>315a2</p><section>mdo sde</section><text>dang / lag pa brkyang ste grol bas gtong ba rnam par gtong ba la dga' bas sbyin pa de sbyin pa dang / rgya chen po la mos te zhum pa med pa'i sems kyis sbyin pa de sbyin pa dang / snod thams cad la mi gnas </text></item>
<item><p>315a3</p><section>mdo sde</section><text>par sbyin pa de sbyin pa dang / rnam par smin pa la re ba med par sbyin pa de sbyin pa dang / lan la re ba med pa'i sbyin pa de sbyin pa dang / sangs rgyas kyi chos tshol ba'i blos sbyin pa de sbyin pa dang / thams cad </text></item>
<item><p>315a4</p><section>mdo sde</section><text>mkhyen pa'i ye shes su bsngos te sbyin pa de sbyin pa dang / gdung ba med pa'i sems kyis sbyin pa de sbyin pa dang / bsdu ba'i dngos po sngon du 'gro bas sbyin pa de sbyin pa dang / sems can yongs su smin par </text></item>
<item><p>315a5</p><section>mdo sde</section><text>bya ba'i phyir sbyin pa de sbyin pa dang / chos 'dzin par gyur cig snyam ste sbyin pa de sbyin pa de/ de bzhin gshegs pa'i gsung dang 'thun par gyur cig snyam ste sbyin pa de sbyin pa dang / bdag bdud kyi phyogs tshar </text></item>
<item><p>315a6</p><section>mdo sde</section><text>gcod par gyur cig ces te sbyin pa de sbyin pa dang / bdag byang chub kyi lam rnam par spyod par gyur cig ces sbyin pa de sbyin pa dang / bdag skyes bu dam pa'i las byed par gyur cig ces sbyin pa de sbyin pa dang / bdag yi </text></item>
<item><p>315a7</p><section>mdo sde</section><text>dgas kyi lam rnam par spong bar gyur cig ces te sbyin pa de sbyin pa dang / bdag gi bdog pa thams cad yongs su gtong ba'i rgyur gyur cig ces sbyin pa de sbyin pa dang / bdag gis longs spyod chen por 'gyur ba'i bsgrub pa </text></item>
<item><p>315a8</p><section>mdo sde</section><text>rab tu bzung bar gyur cig ces te sbyin pa de sbyin pa dang / chos la dga' bar rab tu gnas par gyur cig ces te sbyin pa de sbyin pa dang / bdag la dge ba'i bshes gnyen dkon par ma gyur cig ces te sbyin pa de sbyin pa dang /</text></item>
<item><p>315b1</p><section>mdo sde</section><text>bdag la sems can thams cad dga' ba'i mig dang ldan par gyur cig ces te sbyin pa sbyin pa dang / bdag gi sbyin pa des bla na med pa yang dag par rdzogs pa'i byang chub bsgrub par gyur cig ces sbyin pa sbyin pa dang /</text></item>
<item><p>315b2</p><section>mdo sde</section><text>byang chub sems dpa' gtong ba phun sum tshogs pa gzhan rnams kyi rjes su slob par ma gyur cig ces te sbyin pa sbyin pa dang / bdag mtshan dang dpe byad bzang po bsags pa yongs su 'dzin par gyur cig ces te </text></item>
<item><p>315b3</p><section>mdo sde</section><text>sbyin pa sbyin pa dang / bdag sangs rgyas kyi zhing yongs su sbyong ba dang / bdag sangs rgyas kyi chos thams cad mngon sum du gyur cig ces te sbyin pa sbyin pa ste/ mi 'am ci'i bdag po rnam pa sum bcu rtsa gnyis po 'di </text></item>
<item><p>315b4</p><section>mdo sde</section><text>dag gis/ byang chub sems dpa'i sbyin pa'i pha rol tu phyin pa yongs su dag pa yin no/ /mi 'am ci'i bdag po rnam pa sum bcu rtsa gnyis kyis byang chub sems dpa' sems dpa' chen po'i tshul khrims kyi pha rol tu phyin pa </text></item>
<item><p>315b5</p><section>mdo sde</section><text>yongs su dag pa yin no/ /sum bcu rtsa gnyis gang zhe na 'di lta ste/ 'dod chags dang / zhe sdang dang / gti mug dang bral bas lus yongs su dag pa'i tshul khrims dang / bdag gi lha sangs rgyas la mi slu ba'i </text></item>
<item><p>315b6</p><section>mdo sde</section><text>mtshan nyid kyis ngag yongs su dag pa'i tshul khrims dang / brnab sems dang / gnod sems dang log par lta ba med pas sems yongs su dag pa'i tshul khrims dang / lha dang mi'i phun sum tshogs pa myong bas </text></item>
<item><p>315b7</p><section>mdo sde</section><text>dge ba bcu'i las kyi lam yongs su dag pa'i tshul khrims dang / nyi tshe ba'i sa thams cad mi ston pas byang chub kyi sems dang / bsam pa mi brjed pa'i tshul khrims dang / shin du nyams pa med cing g.yo dang bral bas </text></item>
<item><p>315b8</p><section>mdo sde</section><text>lhag pa'i bsam pa yongs su dag pa'i tshul khrims dang / skye bo phal pa thams cad sdud pas 'phags pa'i skye bos bsngags pa'i tshul khrims dang / sems can thams cad la sems snyoms par byams pa sngon du </text></item>
<item><p>316a1</p><section>mdo sde</section><text>'gro ba'i tshul khrims dang / sems can thams cad yongs su skyob pas snying rje chen po la rab tu sbyor ba'i tshul khrims dang / dam bcas pas stobs kyis bslab pa rdzogs pa med pa yang dag par </text></item>
<item><p>316a2</p><section>mdo sde</section><text>'dzin pa'i tshul khrims dang / kha na ma tho ba chung ngu la yang 'jigs par lta bas ngo tsha shes shing khrel yod pa phun sum tshogs pa'i tshul khrims dang / shin du mi gtong bas skyon med pa'i tshul khrims </text></item>
<item><p>316a3</p><section>mdo sde</section><text>dang / spyod pa shin du dag pas thun tshags ma yin pa'i tshul khrims dang / sangs rgyas kyi zhing gzhan du 'gro bas rang gi rnam pa mang po la dbang byed pa'i tshul khrims dang / skye bo mkhas pas rig pa'i phyir sngags </text></item>
<item><p>316a4</p><section>mdo sde</section><text>pa'i tshul khrims dang / ngan song ngan 'gro thams cad kyi lam las sgrol ba'i tshul khrims dang / bde ba'i dngos po thams cad la rab tu gnas pa'i tshul khrims dang / sangs rgyas kyi tshul khrims yongs </text></item>
<item><p>316a5</p><section>mdo sde</section><text>su rdzogs par byed pas sangs rgyas kyis gnang ba'i tshul khrims dang / yi dam la brtan pas mi lhod pa'i tshul khrims dang / rang gi sems nges par sems pas bdag la mi stod gzhan la mi smod pa'i </text></item>
<item><p>316a6</p><section>mdo sde</section><text>tshul khrims dang / nyon mongs pa med pas nges par sems pa'i snying rje'i tshul khrims dang / byang chub kyi phyogs kyi chos thams cad la nye bar byed pa'i tshul khrims dang / rab tu dga' bar byed pa la dga' bar byed </text></item>
<item><p>316a7</p><section>mdo sde</section><text>pa'i tshul khrims dang / 'dod pa dang / chags pa med pas chog shes par byed pa'i tshul khrims dang / nan tan snying pos byed pas bsgrub pa brlabs po che'i tshul khrims dang / khyim gyi gnas thams cad la </text></item>
<item><p>316a8</p><section>mdo sde</section><text>mi lta ba'i rab tu 'byung ba la gzhol ba'i tshul khrims dang / chos kyi dga' ba la dga' mos pas dgon pa la dga' ba dang ldan pa'i tshul khrims dang / 'phags pa'i rigs la rton pas 'dod pa nyung zhing chog shes </text></item>
<item><p>316b1</p><section>mdo sde</section><text>pa la nges pa'i tshul khrims dang / sdig pa 'dod pa thams cad dang bral bas sbyangs pa'i yon tan la yang dag par rab tu sbyor ba'i tshul khrims dang / sems can med par rnam par spyod pas dmigs pa med par </text></item>
<item><p>316b2</p><section>mdo sde</section><text>sbyor ba'i tshul khrims dang / chad pa dang rtag pa yongs su spong bas lta bar song ba thams cad dang gti mug sel ba'i tshul khrims dang / rten cing 'brel par 'byung ba dang mi 'gal bas byang chub kyi rjes su </text></item>
<item><p>316b3</p><section>mdo sde</section><text>'thun pa'i tshul khrims te/ mi 'am ci'i bdag po rnam pa sum bcu rtsa gnyis po 'di dag gis byang chub sems dpa'i/ tshul khrims kyi pha rol tu phyin pa yongs su dag pa yin no/ /mi 'am ci'i bdag </text></item>
<item><p>316b4</p><section>mdo sde</section><text>po rnam pa sum bcu rtsa gnyis kyis byang chub sems dpa' rnam kyi bzod pa'i pha rol tu phyin pa yongs su dag pa yin no/ /sum bcu rtsa gnyis gang zhe na 'di lta ste/ lus la mi lta bas bzod par lta </text></item>
<item><p>316b5</p><section>mdo sde</section><text>ba dang / srog la mi chags par bzod par lta ba dang / zhe sdang ba'i sems med par bzod par blta ba dang / nyes par smras pa'i tshig dang du len pas bzod par blta ba dang / nyam chung ba'i sems can la </text></item>
<item><p>316b6</p><section>mdo sde</section><text>snying rje skyed pas bzod par blta ba dang / ma bslabs pa la mi brnyas pas bzod par blta ba dang / gnod pa byed pa rnams la lan glan pa'i mthu yod kyang lan mi ldon pas bzod par blta ba dang / yan lag </text></item>
<item><p>316b7</p><section>mdo sde</section><text>dang nying lag thams cad gcad kyang mi 'khrugs shing gnod sems med pas bzod par blta ba dang / brlang ba med pas bzod par blta ba dang / gshe ba la slar mi gshe bas bzod par blta ba dang / bsam </text></item>
<item><p>316b8</p><section>mdo sde</section><text>pa dag pas bzod par blta ba dang / rnyog pa'i sems med pas bzod par blta ba dang / dkrugs pa'i sems med pas bzod par blta ba dang / gzhan gyi sems bsrung bas bzod par blta ba dang / sems </text></item>
<item><p>317a1</p><section>mdo sde</section><text>can thams cad la phan pa'i dngos pos bzod par blta ba dang / snying rje'i blo dang ldan pas bzod par blta ba dang / nga rgyal med pas bzod par blta ba dang / sems can thams cad la brnyas </text></item>
<item><p>317a2</p><section>mdo sde</section><text>thabs med cing 'dud pas bzod par blta ba dang / 'bar ba med pas bzod par blta ba dang / nye bar zhi bas bzod par blta ba dang / nges par sems pas bzod par blta ba dang / bdag gi 'khrul pa la </text></item>
<item><p>317a3</p><section>mdo sde</section><text>so sor rtog pas bzod par blta ba dang / gzhan gyi 'khrul pa'i skyon la mi lta bas bzod par blta ba dang / sangs rgyas rjes su dran pa bsgoms pas bzod par blta ba dang / chos la sems </text></item>
<item><p>317a4</p><section>mdo sde</section><text>sbyor bas bzod par blta ba dang / dang ba'i dngos pos bzod par blta ba dang / sems la gdung ba med pas bzod par blta ba dang / bzhin 'dzum zhing khro gnyer med pas bzod par blta ba dang /</text></item>
<item><p>317a5</p><section>mdo sde</section><text>gsong po smra bas bzod par blta ba dang / rnam par thar pa'i sgo gsum la dngang ba med pas bzod par blta ba dang / ma skyes pa dang ma byung ba la mos pas bzod par blta ba dang / mi skye ba'i chos la bzod pa </text></item>
<item><p>317a6</p><section>mdo sde</section><text>rab tu thob pas bzod par blta ba ste/ mi 'am ci'i bdag po rnam pa sum bcu rtsa gnyis po 'di dag gis/ byang chub sems dpa' rnams kyi bzod pa'i pha rol tu phyin pa yongs su dag pa yin no/ /mi 'am </text></item>
<item><p>317a7</p><section>mdo sde</section><text>ci'i bdag po rnam pa sum bcu rtsa gnyis kyis byang chub sems dpa' rnam kyi brtson 'grus kyi pha rol tu phyin pa yongasu dag pa yin no/ /sum bcu rtsa gnyis gang zhe na/ 'di lta ste/ mi 'am ci'i bdag po byang </text></item>
<item><p>317a8</p><section>mdo sde</section><text>chub sems dpa' sangs rgyas kyi rigs rgyun mi 'chad par bya ba'i phyir brtson 'grus rtsom pa dang / chos kyi rigs rgyun mi 'chad par bya ba'i phyir brtson 'grus rtsom pa dang / dge 'dun gyi rigs rgyun mi 'chad </text></item>
<item><p>317b1</p><section>mdo sde</section><text>par bya ba'i phyir brtson 'grus rtsom pa dang / sems can tshad med pa yongs su smin par bya ba'i phyir brtson 'grus rtsom pa dang / 'khor ba tshad med pa yongs su gzung ba'i phyir brtson 'grus rtsom pa dang /</text></item>
<item><p>317b2</p><section>mdo sde</section><text>sangs rgyas tshad med pa la mchod pa dang rim gro bya ba'i phyir brtson 'grus rtsom pa dang / dge ba'i rtsa ba tshad med pa bsags pa'i phyir brtson 'grus rtsom pa dang / thos pa tshad med pa gzung ba'i </text></item>
<item><p>317b3</p><section>mdo sde</section><text>phyir brtson 'grus rtsom pa dang / sems can thams cad la legs par smra ba smra ba'i phyir brtson 'grus rtsom pa dang / sems can thams cad la rab tu gding bar byed pa'i phyir brtson 'grus rtsom pa dang /</text></item>
<item><p>317b4</p><section>mdo sde</section><text>sems can thams cad la bya ba ci yod ces bya ba la spro ba'i phyir brtson 'grus rtsom pa dang / sems can thams cad yongs su mi gtong ba'i phyir brtson 'grus rtsom pa dang / sems can thams cad </text></item>
<item><p>317b5</p><section>mdo sde</section><text>tshul khrims kyi bslab pa la gzud pa'i phyir brtson 'grus rtsom pa dang / bzod pa'i stobs thams cad dang / des pa mi nyams par bya ba'i phyir brtson 'grus rtsom pa dang / bsam gtan dang rnam par </text></item>
<item><p>317b6</p><section>mdo sde</section><text>thar pa dang ting nge 'dzin dang / snyoms par 'jug pa thams cad bskyed pa'i phyir brtson 'grus rtsom pa dang / chags pa med pa'i shes rab mchog yongs su bskang ba'i phyir brtson 'grus rtsom pa dang /</text></item>
<item><p>317b7</p><section>mdo sde</section><text>byams pa dang snying rje dang dga' ba dang / btang snyoms tshangs pa'i gnas pa'i gnas pa yongs su bskang ba'i phyir brtson 'grus rtsom pa dang / mngon par shes pa thams cad la brtson 'grus bskyed pa'i </text></item>
<item><p>317b8</p><section>mdo sde</section><text>phyir brtson 'grus rtsom pa dang / sangs rgyas kyi zhing thams cad kyi yon tan bkod pa rang gi sangs rgyas kyi zhing yongs su bsdu ba'i phyir brtson 'grus rtsom pa dang / bdud thams cad gzhom pa'i phyir </text></item>
<item><p>318a1</p><section>mdo sde</section><text>brtson 'grus rtsom pa dang / stobs brtan pa chen pos pha rol gnon pa'i phyir brtson 'grus rtsom pa dang / pha rol rgol ba thams cad chos dang 'thun pas tshar gcad pa'i phyir brtson 'grus </text></item>
<item><p>318a2</p><section>mdo sde</section><text>rtsom pa dang / stobs bcu dang mi 'jigs pa dang / sangs rgyas kyi chos yongs su bskang ba'i phyir brtson 'grus rtsom pa dang / lus dang ngag dang sems kyi rgyan kyi phyir brtson 'grus rtsom pa dang / bya ba </text></item>
<item><p>318a3</p><section>mdo sde</section><text>thams cad nyams 'og tu chud par byed cing brtson pa mi gtong ba'i phyir brtson 'grus rtsom pa dang / sems zhum pa med par bya ba'i phyir brtson 'grus rtsom pa dang / nyon mongs pa thams cad kyis mi rdzi ba'i </text></item>
<item><p>318a4</p><section>mdo sde</section><text>phyir brtson 'grus rtsom pa dang / ma rgal ba sgrol/ ma grol ba dgrol/ dbugs ma phyin pa dbugs dbyung yongs su mya ngan las ma 'das pa yongs su mya ngan las bzla ba'i phyir brtson 'grus rtsom pa dang /</text></item>
<item><p>318a5</p><section>mdo sde</section><text>bsod nams brgya pa'i mtshan gyi tshogs bsags pa'i phyir brtson 'grus rtsom pa dang / sangs rgyas thams cad kyi dam pa'i chos yongs su gzung ba'i phyir brtson 'grus rtsom pa dang / sangs rgyas kyi zhing mtha' </text></item>
<item><p>318a6</p><section>mdo sde</section><text>yas par rdzu 'phrul gyis 'gro zhing sangs rgyas la blta ba'i phyir brtson 'grus rtsom pa dang / sems dang lus dben pa'i phyir de'i brtson 'grus de dben pa las nges par byung ba dang / thams cad mkhyen pa'i ye shes </text></item>
<item><p>318a7</p><section>mdo sde</section><text>la 'jug pa'i phyir de'i brtson 'grus de blang ba med cing dor ba med la/ gdeg pa med cing gzhag pa med de/ skye ba med cing 'byung ba med pas bsdus pa yin te/ mi 'am ci'i bdag po rnam pa sum bcu rtsa gnyis po </text></item>
<item><p>318a8</p><section>mdo sde</section><text>'di dag gis/ byang chub sems dpa' rnams kyi brtson 'grus kyi pha rol tu phyin pa yos su dag pa yin no/ /mi 'am ci'i bdag po rnam pa sum bcu rtsa gnyis kyis byang chub sems dpa'i bsam gtan gyi pha rol tu </text></item>
<item><p>318b1</p><section>mdo sde</section><text>phyin pa yongs su dag pa yin no/ /sum bcu rtsa gnyis gang zhe na/ 'di lta ste dran pa yongs su dag pa dang / blo gros yongs su dag pa dang / rtogs pa yongs su dag pa dang / ngo tsha shes pa yongs su dag pa dang /</text></item>
<item><p>318b2</p><section>mdo sde</section><text>khrel yod pa yongs su dag pa dang / mos pa yongs su dag pa dang / bsngo ba yongs su dag pa dang / byang chub kyi sems mi brjed pa yongs su dag pa dang / dbang po sbas pa yongs su dag pa dang / mi gnas pa yongs </text></item>
<item><p>318b3</p><section>mdo sde</section><text>su dag pa dang / de la ma chags pa yongs su dag pa dang / mngon par shes pa bskyed pa yongs su dag pa dang / sems las su rung ba yongs su dag pa dang / lus dben pa yongs su dag pa dang / brag cha shes pa yongs </text></item>
<item><p>318b4</p><section>mdo sde</section><text>su dag pa dang / nang nye bar zhi ba yongs su dag pa dang / phyi rol du mi rgyu ba yongs su dag pa dang / dmigs pa'i lta ba spong ba yongs su dag pa dang / bdag med pa dang / sems can med pa dang srog med pa dang /</text></item>
<item><p>318b5</p><section>mdo sde</section><text>gso ba med pa dang / gang zag med par so sor rtog cing khams gsum pa la mi gnas pa yongs su dag pa dang / byang chub kyi yan lag gi sgo yongs su dag pa dang / sems can la lta ba'i snying rje </text></item>
<item><p>318b6</p><section>mdo sde</section><text>chen po yongs su dag pa dang / shes rab la 'jug pas rab rib med cing snang ba yongs su dag pa dang / rgyu dang 'bras bu dang rnam par smin pa dang mi 'gal ba yongs su dag pa dang / chos la sems pa'i </text></item>
<item><p>318b7</p><section>mdo sde</section><text>bzod pa yongs su dag pa dang / tshul bzhin gyi rnam pa'i chos la so sor rtog pa yongs su dag pa dang / thabs la mkhas pa bsdu ba yongs su dag pa dang / byang chub kyi snying po bsgrub pa yongs su dag pa dang /</text></item>
<item><p>318b8</p><section>mdo sde</section><text>nyan thos dang rang sangs rgyas dang ma 'dres pa yongs su dag pa dang / mi g.yo ba'i bsam gtan bsgrub pa yongs su dag pa dang / sangs rgyas kyi ting nge 'dzin thob pa la mi g.yeng ba yongs su dag pa dang / sems </text></item>
<item><p>319a1</p><section>mdo sde</section><text>can thams cad kyi sems dang spyod pa lta ba yongs su dag pa dang / sems can thams cad kyi dbang po'i mchog dang / mchog ma yin pa shes nas so sor ci rigs par chos ston pa yongasu dag pa ste/</text></item>
<item><p>319a2</p><section>mdo sde</section><text>mi 'am ci'i bdag po rnam pa sum bcu rtsa gnyis po 'di dag gis/ byang chub sems dpa'i bsam gtan gyi pha rol du phyin pa yongs su dag pa yin no/ /mi 'am ci'i bdag po rnam pa sum bcu rtsa gnyis kyis byang chub </text></item>
<item><p>319a3</p><section>mdo sde</section><text>sems dpa'i shes rab kyi pha rol tu phyin pa yongs su dag pa yin no/ /sum bcu rtsa gnyis gang zhe na/ 'di lta ste thos pa tshol bas mi ngoms pas mang du thos pa dang / tshul bzhin yid la byed pas chos rnams la </text></item>
<item><p>319a4</p><section>mdo sde</section><text>dpyod pa'i shes pa la mkhas pa dang / byang chub mngon sum du byed pa'i bdag nyid chos bsgrub pa shes pa dang / phung po la mkhas pa la 'jug pas rnam par grol ba shes pa dang / chos kyi dbyings la mkhas pa'i </text></item>
<item><p>319a5</p><section>mdo sde</section><text>shes pa dang / skye mched la mkhas pa'i shes pa dang / rgyu dang bya ba khong du chud pas stong pa'i rnam par rten cing 'brel par 'byung ba la mkhas pa dang / bden pa la mkhas pa'i shes pa dang / der mi ltung bar skyon med </text></item>
<item><p>319a6</p><section>mdo sde</section><text>pa la 'jug pa shes pa dang / bsam bzhin du skye bas skye ba la so sor mi rtog pa'i shes pa dang / bzod ma nas rnam par dag pas chos thams cad mi skye bar shes pa dang / phyin ci log tu gyur pa yongs su smin par </text></item>
<item><p>319a7</p><section>mdo sde</section><text>byed pas sems can thams cad bdag med par shes pa dang / 'dod chags dang bral ba'i mtha'i phyir chos thams cad chos gcig tu shes pa dang / nam mkha' dang mtshungs pa'i phyir zhing thams cad zhing gcig tu shes </text></item>
<item><p>319a8</p><section>mdo sde</section><text>pa dang / chos kyi dbyings bsam gyi mi khyab pa la zhugs pas sangs rgyas thams cad sangs rgyas gcig tu shes pa dang / yi ge shes pa la mkhas pas chos kyi tshig rab tu dbye ba bstan pa shes pa dang / legs par bshad </text></item>
<item><p>319b1</p><section>mdo sde</section><text>pas sems can thams cad tshim par byed pa'i phyir chags pa med pa'i spobs pas chos rgya cher shes pa dang / thos pa thams cad 'dzin pas gzungs brjed pa med pa'i shes pa dang / bdud de dag byang chub tu yongs su smin </text></item>
<item><p>319b2</p><section>mdo sde</section><text>par byed pas/ bdud kyi las thams cad khong du chud pa'i shes pa dang / rnam par bsgrubs te so sor nye bar gnas par shes pas chos thams cad sgyu ma lta bur rtog pa'i shes pa dang / shin du yongs su grub pa </text></item>
<item><p>319b3</p><section>mdo sde</section><text>med pa'i tshul gyis chos thams cad rmi lam dang / smig rgyu dang chu zla dang / mig yor dang brag cha lta bu'i tshul du ston pa shes pa dang / shes pa rnam par dag pa'i phyir sems can gyi sems kyi spyod pa tham cad </text></item>
<item><p>319b4</p><section>mdo sde</section><text>khong du chud pa'i shes pa dang / shin du bslabs pa'i phyir 'khor ba dang mya ngan las 'das pa brtags par shes pa'i thabs la mkhas pa dang / rnam par thar pa'i sgo'i phyir stong pa nyid dang / mtshan ma med pa dang /</text></item>
<item><p>319b5</p><section>mdo sde</section><text>smon pa med pa'i rnam pa'i chos shes pa dang / gzod ma nas bral ba med pa'i phyir chos thams cad rang bzhin gyi zhi ba dang / rab tu zhi ba dang / nye bar zhi bar shes pa dang / ma rig pa dang / gti mug gi mun pa kun du </text></item>
<item><p>319b6</p><section>mdo sde</section><text>bcom pa'i phyir chos thams cad la rab rib med cing snang ba thob pa dang / chos thams cad gar yang mi 'gro gang nas kyang mi 'ong bar shes pas shes rab kyi 'od dang ldan zhing sems can thams cad la rnam par </text></item>
<item><p>319b7</p><section>mdo sde</section><text>thar pa'i chos ston pa dang / las dang bya ba khong du chud pas sems can rnams kyi 'chi 'pho dang 'gro bar skye ba ston pa dang / don dang chos dang nges pa'i tshig dang spobs pa'i tshul la mkhas te phyad par de kho na'i </text></item>
<item><p>319b8</p><section>mdo sde</section><text>lung ston pas/ so so yang dag par rig pa bzhi thob pa dang / bdag dul ba dang zhi ba dang / grol ba dang sbas pa dang / byang bas yongs su mya ngan las zlo ba'i phyir don yod pa'i chos ston pa dang / dam pa'i chos yongs su 'dzin </text></item>
<item><p>320a1</p><section>mdo sde</section><text>pas sangs rgyas bcom ldan 'das rnams kyis de shes rab las nges par byung bar rig nas chos kyi grong khyer thams cad yongs su skyong bar byin gyis rlob pa dang / phyir mi ldog pa'i byang chub </text></item>
<item><p>320a2</p><section>mdo sde</section><text>sems dpa'i sa la yang dag par gzhol te/ mtha' la gnas pa'i tshul nges par byas pas lung bstan pa'i sa rab tu thob pa yin te/ mi 'am ci'i bdag po rnam pa sum bcu rtsa gnyis po 'di dag </text></item>
<item><p>320a3</p><section>mdo sde</section><text>gis/ byang chub sems dpa'i shes rab kyi pha rol tu phyin pa yongs su dag pa yin no/ /mi 'am ci'i bdag po byang chub sems dpa' rnam pa sum bcu rtsa gnyis dang ldan na thabs la mkhas par </text></item>
<item><p>320a4</p><section>mdo sde</section><text>rig par bya'o/ /sum bcu rtsa gnyis gang zhe na 'di lta ste/ byang chub sems dpa' bdag zad par mi byed pas sems can la lta ba dang / sems can thams cad yongs su smin par bya ba'i phyir </text></item>
<item><p>320a5</p><section>mdo sde</section><text>bsod nams chen po la gnas pa dang / sems can thams cad kyi sbyin gnas kyi phyir sbyin gnas mi tshol ba dang / sems can dbul po yongs su smin par bya ba'i phyir rgya chen po don du mi </text></item>
<item><p>320a6</p><section>mdo sde</section><text>gnyer ba dang / sems can thams cad ngag bsdam pa la sbyar ba'i phyir/ lkug pa dang / dig pa lta bur ston pa dang / bud med dang bu mo yongs su smin par bya ba'i phyir/ bud med yongs su 'dzin </text></item>
<item><p>320a7</p><section>mdo sde</section><text>pa dang / khye'u yongs su smin par bya ba'i phyir/ khye'u'i gzugs su ston pa dang / sems can yongs su smin par bya ba dang 'thun par bya ba'i phyir/ gzugs thams cad ston pa dang / sems can </text></item>
<item><p>320a8</p><section>mdo sde</section><text>myos pa yongs su smin par bya ba'i phyir/ myos pa ma yin yang myos pa'i lus su ston pa dang / de la mos pa'i sems can rnams la chos ston pa'i phyir/ smyon pa dang sems g.yengs pa'i gzugasu </text></item>
<item><p>320b1</p><section>mdo sde</section><text>ston pa dang / sems can yongs su smin par bya ba'i phyir/ lo brgyar bsags pa'i tshul khrims kyi phung po 'dor ba dang / chos 'dzin du gzhug pa'i phyir/ sems can rnams la dga' ba thams </text></item>
<item><p>320b2</p><section>mdo sde</section><text>cad la rtse ba dang / longs spyod ston pa dang / de la mos pa'i sems can yongs su smin par bya ba'i phyir/ g.yon can ma rungs pas 'tsho ba'i lus su ston pa dang / bud med gang tshong dpon dang /</text></item>
<item><p>320b3</p><section>mdo sde</section><text>khyim bdag dang / rgyal po'i chung mar gyur pa bu med pa bu'i tshe 'dod pa'i mya ngan gyi zug rngu dang ldan zhing / sdug bsngal gyi tshor ba myong ba la de na byang chub sems dpas de dag dge ba la dad cing / yongs su </text></item>
<item><p>320b4</p><section>mdo sde</section><text>smin par bya ba'i phyir de'i bur khas len pa dang / 'brog dgon par song ba'i sems can dbul po la bza' ba dang / btung ba dang nor sbyin zhing bgo bsha' bya ba'i phyir 'dron po mang po'i nang du ded dpon du </text></item>
<item><p>320b5</p><section>mdo sde</section><text>'gyur ba dang / gter chen po mdun du byas nor gyi phung po chen po 'byin nas chos ston pa dang / mya ngan gyi zug rngu dang ldan pa'i sems can rnams kyi mya ngan gyi zug rngu bsal nas/ rdzu 'phrul gyis </text></item>
<item><p>320b6</p><section>mdo sde</section><text>chos ston pa dang / gter stor ba'i sems can rnams kyi mdun du gter chen po nye bar bstan nas 'tsho ba yongs su dag par bya ba'i phyir chos ston pa dang / de dag sangs rgyas kyi bstan pa la dgug </text></item>
<item><p>320b7</p><section>mdo sde</section><text>pa'i phyir gzhan mu stegs can spyod pa can dang / kun du rgyu ba rnams kyi nang du rab tu 'byung ba dang / sems can 'dod chags kyi lcags kyus zin pa rnams yongs su smin par bya ba'i phyir smad 'tshong ma'i khyim </text></item>
<item><p>320b8</p><section>mdo sde</section><text>dang / slas kyi nang du bu mo'i gzugs mdzes pa blta na sdug par ston pa dang / sems can rnams mos pa ji lta ba bzhin du chos kyis yongs su smin par bya ba'i phyir 'dus pa chen po dang / tshogs </text></item>
<item><p>321a1</p><section>mdo sde</section><text>pa mang po'i nang du rnga dang / rnga mri dang ga dang rnga pa na ba dang dung gi sgras sa chen po mdzes par byas nas/ bdag nye bar ston cing sems can 'dus pa de dag la rol mo'i dbyangs </text></item>
<item><p>321a2</p><section>mdo sde</section><text>sgra de dag las chos ston pa'i sgra 'byin cing bzo'i gnas thams cad nye bar ston pa dang / mya ngan du son pa'i 'dron pa bza' ba dang / btung ba zad pa la mngon par shes pa chen pos rnam par rtse zhing </text></item>
<item><p>321a3</p><section>mdo sde</section><text>de'i stobs kyis bza' ba dang / btung ba byin nas bkres pa dang bral zhing skom pa dang bral ba'i sems can rnams la chos ston pa dang / sems can gang dag dmus long du gyur pa de dag gi nang du </text></item>
<item><p>321a4</p><section>mdo sde</section><text>dmus long lta bur gyur nas/ dbul po mig med pa de dag la rdzu 'phrul gyi stobs kyis bza' ba dang / btung ba 'byor bar byas nas/ mig byin te rang gi gzugs bstan nas/ ji ltar de dag </text></item>
<item><p>321a5</p><section>mdo sde</section><text>bla na med pa yang dag par rdzogs pa'i byang chub tu nges par 'gyur ba de lta de ltar chos ston pa dang / rgyal po'i khri mon du bcug pa'i srog chags brgya phrag du ma g.yon can sna tshogs dang ldan pa </text></item>
<item><p>321a6</p><section>mdo sde</section><text>de dag yongs su smin par bya ba'i phyir/ bsams bzhin du bdag rkun por ston cing de g.yon can no zhes shes par byas nas/ khri mon du bcug pa dang de der zhugs nas rdzu 'phrul gyi stobs kyis bcings </text></item>
<item><p>321a7</p><section>mdo sde</section><text>pa/ de dag gi lus bkrus shing bskus te/ gos bzang po bskon nas bza' ba dang / btung bas lus tshim par byas te/ bcings pa dam po de dag las bkrol nas ji ltar bla na med pa yang dag par </text></item>
<item><p>321a8</p><section>mdo sde</section><text>rdzogs pa'i byang chub tu nges par 'gyur ba de lta bur chos ston pa dang / sems can gang dag rgyal pos bsad par dkri ba srog 'chi ba'i 'jigs pa'i thob pa sdug bsngal gyis nyam thag pa de dag yongs su </text></item>
<item><p>321b1</p><section>mdo sde</section><text>smin par bya ba'i phyir/ byang chub sems dpa' sems dpa' chen pos rdzu 'phrul gyis gzhan dag cig sprul te/ rdzu 'phrul gyis gshed ma la bkris nas gsad par 'os pa'i mi de dag bcings pa </text></item>
<item><p>321b2</p><section>mdo sde</section><text>de las bkrol te/ 'jigs pa dang bral ba srog rnyed pa dang / dbugs phyin pa de dag la ji ltar bla na med pa yang dag par rdzogs pa'i byang chub tu nges par 'gyur ba de lta de lta bur chos ston pa dang /</text></item>
<item><p>321b3</p><section>mdo sde</section><text>phyogs gang na don dang / nor dang / zhing dang / khyims kyi dngos po dang / bran pho dang bran mo dang / las byed pa dang dmag mi'i phyir 'thab pa dang / rtsod pa dang 'gyed pa dang / 'tshang 'dru bar gyur pa der byang </text></item>
<item><p>321b4</p><section>mdo sde</section><text>chub sems dpa' sems dpa' chen po thabs kyis dbus su 'dug nas rdzu 'phrul gyis don dang / nor dang rin po che yongs su btang ste/ de dag 'dum par sbyor ro/ /de dag dum par rigs nas bla na med </text></item>
<item><p>321b5</p><section>mdo sde</section><text>pa yang dag par rdzogs pa'i byang chub yang dag par 'dzin du 'jug pa dang / byang chub sems dpa' thabs la mkhas pas yan lag dang / nying lag thams cad kyis dbang po nyams pa med kyang sems </text></item>
<item><p>321b6</p><section>mdo sde</section><text>can yongs su smin par bya ba'i phyir dbang po nyams par yang ston pa dang / spyod lam phun sum tshogs kyang sems can yongs su smin par bya ba'i phyir spyod lam thams cad 'khrugs par yang byed </text></item>
<item><p>321b7</p><section>mdo sde</section><text>pa dang / byang chub sems dpa' thabs la mkhas pas gzhan mu stegs can ston pa dang / ring du gnas pa bdud kyi spyod yul la spyod pa/ bdud kyis byin gyis brlabs pa'i mu stegs can de dag sangs rgyas </text></item>
<item><p>321b8</p><section>mdo sde</section><text>kyi bstan pa la/ dgug pa'i phyir de dag gi mdun du dkon mchog gsum gyi bsngags pa brjod pa dang / byang chub sems dpa' thabs la mkhas pas sems can yongs su smin par bya ba'i phyir bsam gtan dang rnam par </text></item>
<item><p>322a1</p><section>mdo sde</section><text>thar pa dang / ting nge 'dzin dang / snyoms par 'jug pa rnams las log nas bsam bzhin du 'dod pa'i khams su skye ste/ mya ngan las 'das pa 'dod pa rnams la skye ba'i sdug bsngal bstan </text></item>
<item><p>322a2</p><section>mdo sde</section><text>nas dben pa thob pa rnams bla ma'i lam bsgom du gzud pa'i phyir/ mya ngan las 'das pa ston pa dang / skyon med pa la ma zhugs pa la mya ngan las 'das par 'gro bar 'dun pa rnams kyi mdun du/ byang chub sems </text></item>
<item><p>322a3</p><section>mdo sde</section><text>dpa' thabs la mkhas pa sangs rgyas kyi sku ston pa dang / sangs rgyas la dad pa thob cing / sems mnyam par bzhag pa rnams byang chub kyi sems len du gzud pa'i phyir/ rkyen 'di shes pa la 'jug pa </text></item>
<item><p>322a4</p><section>mdo sde</section><text>nye bar ston pa ste/ mi 'am ci'i bdag po rnam pa sum bcu rtsa gnyis po 'di dag gis byang chub sems dpa' sems dpa' chen po thabs la mkhas par rig par bya'o/ /pha rol tu phyin pa dang thabs la mkhas </text></item>
<item><p>322a5</p><section>mdo sde</section><text>pa la 'jug pa yongs su dag pa'i le'u 'di bstan pa na/ mi 'am ci'i rgyal po sdong po'i 'khor dang / de ma yin pa gzhan lha dang / klu dang gnod sbyin dang / dri za'i srog chags dgu khri brgyad stong ni bla na med pa </text></item>
<item><p>322a6</p><section>mdo sde</section><text>yang dag par rdzogs pa'i byang chub tu sems skyes so/ /bcom ldan 'das kyi 'khor byang chub sems dpa' las byang chub sems dpa' khri rgyad stong ni mi skye ba'i chos la bzod pa rab tu thob par gyur to/ /mi 'am </text></item>
<item><p>322a7</p><section>mdo sde</section><text>ci'i rgyal po sdong po ni shes rab sgron ma zhes bya ba'i ting nge 'dzin rab tu thob par gyur to/ /de nas mi 'am ci'i rgyal po sdong po bcom ldan 'das kyis chos kyi gtam gyis rab tu dga' bar byas yang dag par 'dzin du btsud/</text></item>
<item><p>322a8</p><section>mdo sde</section><text>gzengs bstod/ yang dag par bstan pas/ tshim zhing mgu la yi rangs shing rab tu dga' ste/ dga' ba dang / yid bde ba skyes nas/ rin thang med pa'i ras bcos ma phrugs gcig bcom ldan 'das la mngon par </text></item>
<item><p>322b1</p><section>mdo sde</section><text>bkab bo/ /byang chub sems dpa'i dge 'dun dang / nyan thos kyi dge 'dun thams cad la yang rin thang med pa'i gos kyis so sor bkab bo/ /gnas thams cad ni yongs su longs spyad pa'i phyir bcom ldan </text></item>
<item><p>322b2</p><section>mdo sde</section><text>'das la phul lo/ /de nas mi 'am ci'i rgyal po sdong po'i bu brgyad stong pos rin po che'i pad ma bkod pa dang / rin po che'i gdugs brgyad stong du tshang bas bcom ldan 'das la mngon par bkab ste/</text></item>
<item><p>322b3</p><section>mdo sde</section><text>gtor ma thag tu sangs rgyas kyi mthus de dag thams cad 'khor gyi khyams der bcom ldan 'das kyi dbu'i drang thad kyi steng gi bar snang la dpag tshad stong tsam na/ rin po che'i gdugs gcig tu gnas par </text></item>
<item><p>322b4</p><section>mdo sde</section><text>gyur to/ /de nas mi 'am ci'i rgyal po sdong po'i bu brgyad stong pos bcom ldan 'das kyi cho 'phrul chen po 'di mthong nas tshim zhing mgu la yi rangs shing rab tu dga' ste/ dga' ba dang yi bde ba skyes nas/ lhag </text></item>
<item><p>322b5</p><section>mdo sde</section><text>pa'i bsam pas bla na med pa yang dag par rdzogs pa'i byang chub tu sems bskyed do/ /de dag gis byang chub tu sems bskyed nas/ bcom ldan 'das la 'di skad ces gsol to/ /bcom ldan 'das gang </text></item>
<item><p>322b6</p><section>mdo sde</section><text>thos pas bdag cag byang chub kyi phyogs kyi chos yang dag par sgrub par 'gyur ba byang chub tu yongs su smin par bgyid pa'i chos de bzhin gshegs pa dgra bcom pa yang dag par rdzogs pa'i sangs rgyas </text></item>
<item><p>322b7</p><section>mdo sde</section><text>kyi bdag cag la bshad du gsol/ de nas bcom ldan 'das kyi mi 'am ci'i rgyal po sdong po'i bu de dag gi lhag pa'i bsam pa mkhyen nas ta la bdun srid gyi steng gi bar snang la skyil mo dkrung bcas te bzhug </text></item>
<item><p>322b8</p><section>mdo sde</section><text>nas sku las 'di lta bu'i 'od phyung ste/ 'od des stong gsum gyi stong chen po'i 'jig rten gyi khams 'di snang ba chen pos khyab par gyur to/ /gang mi 'am ci dang / dri za dang lto 'phye de dag dang / 'dod pa na </text></item>
<item><p>323a1</p><section>mdo sde</section><text>spyod pa'i lha'i bu de dag gi rol mo sil snyan rnam pa sna tshogs de dag thams cad ma brdungs ma dkrol bar mdzes pa dang ldan par 'khrol lo/ /ri'i rgyal po spos kyi ngad ldang na dri'i shing dang me tog gi shing dang 'bras </text></item>
<item><p>323a2</p><section>mdo sde</section><text>bu'i shing ji snyed pa de dag las kyang rol mo sil snyan gyi sgra byung ngo / /bcom ldan 'das kyi spu'i khung bu thams cad nas kyang 'od zer bye ba khrag khrig brgyad stong byung ngo / /'od zer thams cad kyi rtse mo las kyang pad ma tshad </text></item>
<item><p>323a3</p><section>mdo sde</section><text>shing rta'i 'khor lo tsam dag byung ngo / /pad ma'i snying po thams cad la yang byang chub sems dpa'i gzugs skyes bu chen po'i mtshan sum bcu rtsa gnyis kyis kun du rgyan pa'i lus dag gnas par kun du snang ngo / /</text></item>
<item><p>323a4</p><section>mdo sde</section><text>sangs rgyas kyi mthus rol mo sil snyan de dag las ni yongasu 'dri ba'i tshigasu bcad pa byung / byang chub sems dpa' de dag thams cad ni sgra dbyangs dang skad gcig gis tshigs su bcad nas nges par lan 'debaso/ /</text></item>
<item><p>323a5</p><section>mdo sde</section><text>de la sil snyan las tshigasu bcad pa/ bla na med pa'i byang chub sems/ /ji lta bur ni skyed pa dang / /byang chub snying por 'dug bar du/ /sems ni brjed pa med par 'gyur/ /byang chub sems dpa'i gzug rnam </text></item>
<item><p>323a6</p><section>mdo sde</section><text>kyis smras pa/ sems can kun gyi ched kyi phyir/ /lhag pa'i bsam pa phun sum tshog / /snying rje che dang ldan pa ni/ /byang chub sems brjed mi 'gyur ro/ /sil snyan rnam kyis smras pa/ de dag bsam pa ji lta bu/ /</text></item>
<item><p>323a7</p><section>mdo sde</section><text>rab tu 'byor pa ci 'dra zhig /de dag snying rje chen po la/ /nges par sems pa ji ltar skye/ /byang chub sems dpa'i gzug rnam kyi smras pa/ g.yo med lhag pa'i bsam pa ste/ /de dag sbyor ba bcos ma min/ /mya ngan </text></item>
<item><p>323a8</p><section>mdo sde</section><text>'da' sgor 'jog pa ni/ /de dag snying rje de 'dra'o/ /sil snyan rnam kyi smras pa/ de dag gtong ba ji lta bu/ /ji ltar byin nas 'gyod med cing / /rnam smin don du mi gnyer bar/ /byang chub tu ni sngo bar byed/ /byang chub sems </text></item>
<item><p>323b1</p><section>mdo sde</section><text>dpa'i gzugs rnam kyis smras pa/ dngos po kun la mi lta ba/ /des ni byin nas 'gyod pa med/ /byang chub lam du 'jog byed pa/ /de phyir rnam smin re ba med/ /sil snyan rnam kyis smras pa/ ji ltar tshul khrims </text></item>
<item><p>323b2</p><section>mdo sde</section><text>ldan gyur kyang / /tshul khrims kyis ni rlom sems med/ /theg chen bla na med pa la/ /ngang tshul ngan can smin par byed/ /byang chub sems dpa'i gzugs rnam kyis smras pa/ byang chub sems kyi tshul khrims ldan/</text></item>
<item><p>323b3</p><section>mdo sde</section><text>stong pa nyid kyi rlom sems med/ /byam pa chen po skyed pa ni/ /ngang tshul ngan can yong smin byed/ /sil snyan rnam kyis smras pa/ ji ltar na ni sems can gyi/ /spyos shing sdigs pa bzod byed cing / /sems kyi </text></item>
<item><p>323b4</p><section>mdo sde</section><text>gnod pa mi byed la/ /mchog tu dga' ba skye bar 'gyur/ /byang chub sems dpa'i gzugs rnams kyi smras pa/ bdag ni sems can thams cad kyi/ /nyon mongs gso ba'i sman pa snyam/ /de dag ngan </text></item>
<item><p>323b5</p><section>mdo sde</section><text>par smras pa yi/ /tshig thos zhe sdang mi 'gyur ro/ /sil snyan rnam kyis smras pa/ de dag brtson 'grus ji lta bu/ /pha rol gnon pa'ang ci 'dra zhig /ji ltar zhum pa med sems kyi/ /byang chub spyad pa spyod par 'gyur/ /byang </text></item>
<item><p>323b6</p><section>mdo sde</section><text>chub sems dpa'i gzugs rnam kyis smras pa/ chos dang sems can bsrung ba ni/ /pha rol gnon dang brtson 'grus so/ /dge ba'i rtsa bas rtan pa ni/ /des na sems ni zhum mi 'gyur/ /sil snyan rnam kyi smras pa/ de dag ji ltar dran </text></item>
<item><p>323b7</p><section>mdo sde</section><text>dang ldan/ /blo gros rtog par khong du chud/ /ji ltar bsam tan bsam tan byed/ /de la chag pa med par 'gyur/ /byang chub sems dpa'i gzugs rnam kyi smras pa/ g.yeng ba med pa dran dang ldan/ /tshul 'chos med pa blo gros ldan/ /</text></item>
<item><p>323b8</p><section>mdo sde</section><text>thab kyis bsam tan bsam tan byed/ /des na de la chag mi 'gyur/ /sil snyan rnam kyi smras pa ji ltar shes rab ldan pa dang / /yang dag lta ba drang po dang / /chos rnam rnams par dbye ba la/ /mkhas shing 'jig pa med par 'gyur/ /</text></item>
<item><p>324a1</p><section>mdo sde</section><text>byang chub sems dpa'i gzugs rnams kyis smras pa/ thos pas shes rab kun du 'phel/ /rten pas lta ba drang por 'gyur/ /chos kyis sbyin pas nges 'gyur te/ /tshul bzhin gyis ni don rtogs 'gyur/ /sil snyan rnams kyis </text></item>
<item><p>324a2</p><section>mdo sde</section><text>smras pa/ ji ltar thos pa tsal bas na/ /de dag thos pa mang du 'gyur/ /gang gis che ba'i bdag 'gyur bar/ /thos pa'i chos rnams ston par 'gyur/ /byang chub sems dpa'i gzugs rnams kyis smras pa/ gus par byas te thos tshol zhing / /sgrub pa'i </text></item>
<item><p>324a3</p><section>mdo sde</section><text>thos pa mang du 'gyur/ /zang zing med par chos sbyin pa/ /des ni che ba'i bdag nyid 'gyur/ /sil snyan rnams kyis smras pa/ de dag byams pa ji lta bu/ /de dag snying rje ci 'dra zhig /de dag dga' ba ji lta bu/ /btang snyoms kyang ni ci 'dra zhig /byang chub </text></item>
<item><p>324a4</p><section>mdo sde</section><text>sems dpa'i gzugs rnams kyis smras pa/ sems dang bsam snyoms byams pa zhig /sems can 'grol ba snying rje'o/ /sangs rgyas chos dga' dga' ba ste/ /gnyis spangs pa ni btang snyoms so/ /sil snyan rnams kyis smras pa/ ji ltar sangs </text></item>
<item><p>324a5</p><section>mdo sde</section><text>rgyas mthong bar 'gyur/ /sems kyang ji ltar mthong bar 'gyur/ /chos thos nas ni ji lta bur/ /de dag the tsom skye mi 'gyur/ /byang chub sems dpa'i gzugs rnams kyis smras pa/ sangs rgyas rjes su dran bsgoms pa/ /des ni 'dren pa mthong bar 'gyur/</text></item>
<item><p>324a6</p><section>mdo sde</section><text>the tsom med cing bsam dag pas/ /chos thos nas ni som nyi med/ /sil snyan rnams kyis smras pa/ bsod nams tshogs ni ji lta bu/ /ye shes tshogs kyang ci 'dra zhig /de dag zhi gnas lhag mthong la/ /brtson pa yang ni ji lta bu/ /byang chub sems dpa'i gzugs </text></item>
<item><p>324a7</p><section>mdo sde</section><text>rnams kyis smras pa/ ngoms mi shes pa bsod nams tshogs/ /'dri ba rnams ni ye shes tshogs/ /zhi ba'i sems ni zhi gnas te/ /chos shes pa ni lhag mthong ngo / /sil snyan rnams kyis smras pa/ de dag gi ni spyod yul gang / /de dag gnas kyang ji lta </text></item>
<item><p>324a8</p><section>mdo sde</section><text>bu/ /de dag gnas pa ci 'dra zhig /de dag sbyor ba'ang ji lta bu/ /byang chub sems dpa'i gzugs rnams kyis smras pa/ de dag spyod yul stong pa nyid/ /gnas ni pha rol phyin pa'i lam/ /gnas pa bsam gtan bzhi rnams te/ /sems can rab grol sbyor ba'o/ /sil snyan rnams kyis </text></item>
<item><p>324b1</p><section>mdo sde</section><text>smras pa/ de dag bdud kyi las gang yin/ /sangs rgyas phrin las ji lta bu/ /ci 'dra ba'i las byas na/ /byang chub la ni gzhol bar 'gyur/ /byang chub sems dpa'i gzugs rnams kyis smras pa/ theg pa chung ngu bdud kyi las/ /sangs rgyas phrin las theg pa che/ /</text></item>
<item><p>324b2</p><section>mdo sde</section><text>sdig pa thams cad spong ba ni/ /byang chub gzhol bar 'gyur ba'o/ /sil snyan rnams kyis smras pa/ de dag grogs bsten ji lta bu/ /sdig pa'i grogs po ci 'dra zhig /log par lta la mi gnas shing / /ji ltar yang dag song bar 'gyur/ /byang chub sems </text></item>
<item><p>324b3</p><section>mdo sde</section><text>dpa'i gzugs rnams kyis smras pa/ gang zhig byang chub lam ston pa/ /rtag tu bde sbyin grogs po'o/ /byang chub sems las gang zlog pa/ /de dag sdig pa'i grogs po shes/ /sil snyan rnams kyis smras pa/ /lam du 'jug par 'gyur ba'i/ /lta ba drang </text></item>
<item><p>324b4</p><section>mdo sde</section><text>po ji lta bu/ /sbyor ba rnam par shes nas su/ /ji ltar lta de 'jig mi byed/ /byang chub sems dpa'i gzugs rnams kyis smras pa/ las dang bya bar 'jug pa ni/ /de dag drang por lta ba yin/ /log par sbyor ba rnam shes nas/ /lta ba de dag 'jig mi byed/ /sil </text></item>
<item><p>324b5</p><section>mdo sde</section><text>snyan rnams kyis smras pa/ ji ltar dam pa'i chos bsrung zhing / /sems can yongs su smin par byed/ /ji lta bu'i thabs kyis ni/ /de dag byang chub bsgrub par 'gyur/ /byang chub sems dpa'i gzugs rnams kyis smras pa/ brtson 'grus kyi ni chos bsrung ste/</text></item>
<item><p>324b6</p><section>mdo sde</section><text>bsdu bas yongs su smin par byed/ /mtha' gnyis rnam par spangs pas ni/ /byang chub sgrub par byed pa yin/ /sil snyan rnams kyis smras pa/ de dag shes pa'i lam ci 'dra/ /nga rgyal las ni ji lta bu/ /ji ltar bka' blo bde ba dang / /thams cad dus su 'thun par 'gyur/ /byang chub sems </text></item>
<item><p>324b7</p><section>mdo sde</section><text>dpa'i gzugs rnams kyis smras pa/ rtsod pa med pa shes pa'i las/ /nga rgyal las ni rtsod pa 'byung / /nges par bka' blo bde ba ste/ /gus pa yis ni 'thun par 'gyur/ /sil snyan rnams kyis smras pa/ de dag lam ni ji lta bu/ /log pa'i lam yang ci 'dra zhig /bla med byang chub lam du ni/ /</text></item>
<item><p>324b8</p><section>mdo sde</section><text>ji ltar sems can rab tu 'god/ /byang chub sems dpa'i gzugs rnams kyis smras pa/ lam ni pha rol phyin pa drug /theg pa chung ngu log pa'i lam/ /shes rab thabs la bslabs pa ni/ /sems can lam la 'dzud pa'o/ /sil snyan rnams kyis smras pa/ ji lta bur na nor chen 'gyur/ /</text></item>
<item><p>325a1</p><section>mdo sde</section><text>de dag rnyed pa 'ang ci zhig /gter rnams kyang ni ji lta bu/ /gang gis de dag 'gro tshim byed/ /byang chub sems dpa'i gzugs rnams kyis smras pa/ nor bdun dang ni rtag tu ldan/ /chos </text></item>
<item><p>325a2</p><section>mdo sde</section><text>rnyed pa ni rnyed pa'o/ /de dag gter ni gzungs yin te/ rab tu rnyed nas tshim par byed/ /sil snyan rnams kyis smras pa/ de dag gi ni pha ma gang / /nye du'i tshogs ni ji lta bu/ /g.yog rnams kyang ni </text></item>
<item><p>325a3</p><section>mdo sde</section><text>ci 'dra zhig /gang gis mkhas pa de dag mdzes/ /byang chub sems dpa'i gzugs rnams kyis smras pa/ ma ni shes rab pha ni thabs/ /nye du byang chub phyogs rnams yin/ /dge ba rnams ni g.yog yin </text></item>
<item><p>325a4</p><section>mdo sde</section><text>te/ /des ni mkhas pa de dag mdzes/ /sil snyan rnams kyis smras pa/ ji ltar bdag med rtogs nas ni/ /byams pas 'gro ba khyab par byed/ /bdag med pa dang byams pa dag /de la ji ltar mtshungs </text></item>
<item><p>325a5</p><section>mdo sde</section><text>par 'gyur/ /byang chub sems dpa'i gzugs rnams kyis smras pa/ gang dag stong nyid rab shes pa/ /de ni bdag med khong du chud/ /gang gis 'gro ba stong shes pa/ /de ni de yi byams pa mchog /</text></item>
<item><p>325a6</p><section>mdo sde</section><text>sil snyan rnams kyis smras pa/ 'du byed rnams ni rang bzhin gyis/ /'ong ba med cing 'gro med na/ /las dang las kyi rnam par smin/ /ji lta bur na 'thad par 'gyur/ /byang chub sems dpa'i gzugs </text></item>
<item><p>325a7</p><section>mdo sde</section><text>rnams kyis smras pa/ dam pa'i don du 'ong med de/ /gang du'ang 'gro ba yod ma yin/ /kun rdzob tu na lam 'jug cing / /rnam par smin pa nye bar ston/ /sil snyan rnams kyis smras pa/ stong nyid mtshan ma </text></item>
<item><p>325a8</p><section>mdo sde</section><text>med pa dang / /smon lam rnam par spangs par ni/ /mtshan nyid gcig tu rab rtogs nas/ /de kho na ni ji ltar shes/ /byang chub sems dpa'i gzugs rnams kyis smras pa/ stong nyid gang yin de mtshan </text></item>
<item><p>325b1</p><section>mdo sde</section><text>med/ /mtshan ma don du gnyer med pa/ /mtshan nyid gcig cing don gcig ste/ /rnam par thar pa'i sgo bstan to/ /sil snyan rnams kyis smras pa/ gang gis mya ngan 'das 'gro ba'i/ /stong par rtog </text></item>
<item><p>325b2</p><section>mdo sde</section><text>pa ji lta bu/ /sems can lta ba ji lta bu/ /yongs su smin byed ji lta bu/ /byang chub sems dpa'i gzugs rnams kyis smras pa/ shes rab kyis ni stong par rtogs/ /thabs kyis sems can rnams la lta/ /</text></item>
<item><p>325b3</p><section>mdo sde</section><text>snying rjes yongs su smin par byed/ /des ni mya ngan 'das par 'gro/ /sil snyan rnams kyis smras pa/ chos 'di dag ni chos nyid kyis/ /skye ba med cing 'byung med par/ /tshul mchog 'di 'dra shes nas ni/ /</text></item>
<item><p>325b4</p><section>mdo sde</section><text>gang gis 'khor bar skye bar 'gyur/ /byang chub sems dpa'i gzugs rnams kyis smras pa/ mi skye ba dang mi 'gyur ba/ /de ni shes rab spyod yul lo/ /bsams bzhin du ni gang skye ba/ /de ni thabs kyi </text></item>
<item><p>325b5</p><section>mdo sde</section><text>tshul yin no/ /sil snyan rnams kyis smras pa/ gtong la dga' bar ji ltar 'gyur/ /ji lta bur ni phyir mi ldog /ji ltar bzod pa phun sum tshogs/ /ji ltar rnam par nges par 'gyur/ /byang chub </text></item>
<item><p>325b6</p><section>mdo sde</section><text>sems dpa'i gzugs rnams kyis smras pa/ mnyam par gnas par gtong la dga'/ /chos kyi dbyings las phyir mi ldog /mi skye ba la bzod pa ste/ /chos shes nas ni rnam par nges/ /sil snyan </text></item>
<item><p>325b7</p><section>mdo sde</section><text>rnams kyis smras pa/ byang chub snying po snying po gang / /rdzogs pa'i byang chub mtshan nyid gang / /ci phyir rdzogs sangs rgyas shes bya/ /de bzhin gshegs pa ji ltar grol/ /byang chub sems dpa'i gzugs </text></item>
<item><p>325b8</p><section>mdo sde</section><text>rnams kyis smras pa/ byang chub snying po nam mkha' ste/ /byang chub nam mkha'i mtshan nyid do/ /gang yang kun nas gti mug med/ /de bzhin nyid phyir de bzhin gshegs/ /de nas mi 'am ci'i rgyal po'i </text></item>
<item><p>326a1</p><section>mdo sde</section><text>bu de dag gis tshigs su bcad pa 'di dag thos nas mi skye ba'i chos la bzod pa rab tu thob bo/ /de dag gis bzod pa rab tu thob nas rang rang gi gos dang rgyan bcom ldan 'das la mngon par bkab ste/</text></item>
<item><p>326a2</p><section>mdo sde</section><text>'di skad ces kyang gsol to/ /bcom ldan 'das gang gi slad du bdag cag gis nyan pa'i rna ba 'di lta bu thob pas sangs rgyas ni bdag cag gi ched du byung ngo / /bcom ldan 'das sil snyan dang glu dbyangs </text></item>
<item><p>326a3</p><section>mdo sde</section><text>'di dag las the tsom 'dri ba'i sgra 'di lta bu byung ba dang / byang chub sems dpa'i gzugs 'di dag gis dris pa de dag thams cad kyi lan btab pas 'khor 'di'i dogs pa thams cad spangs pa dang / bdag </text></item>
<item><p>326a4</p><section>mdo sde</section><text>cag kyang chos kyi snang ba dpag tu ma mchis pa skyes pa ngo mtshar to/ /bcom ldan 'das sil snyan de dag las sgra 'di lta bu byung ba'i rgyu ci lags/ su'i byin gyi brlabs kyis na byang chub sems dpa'i gzugs </text></item>
<item><p>326a5</p><section>mdo sde</section><text>'di dag gis lan 'debs par gyur/ bcom ldan 'das kyis bka' stsal pa/ bzhin bzangs dag de dag thams cad ni sangs rgyas kyi byin gyi brlabs su blta'o/ /bzhin bzangs dag de bzhin pa/</text></item>
<item><p>326a6</p><section>mdo sde</section><text>gshegs pa'i byin gyi brlabs kyis/ nam mkha' las kyang chos kyi sgra 'di lta bu byung na sil snyan las chos kyi sgra ci phyir mi 'byung ste/ bzhin bzangs dag de ltar de bzhin gshegs pa'i byin gyi brlabs ni bsam </text></item>
<item><p>326a7</p><section>mdo sde</section><text>gyis mi khyab bo/ /mi 'am ci'i rgyal po'i bu de dag gis gsol pa/ bcom ldan 'das sems can thams cad kyis sangs rgyas kyi byin gyi brlabs bsam gyis mi khyab pa thob par gyur cig /</text></item>
<item><p>326a8</p><section>mdo sde</section><text>bam po bzhi pa/ de nas mi 'am ci'i rgyal po sdong po'i slas mi 'am ci mo brgyad khri bzhi stong mu tig kha dog sna tshogs kyi do shal thogs nas bcom ldan 'das ga la ba der dong ste phyin pa dang / bcom </text></item>
<item><p>326b1</p><section>mdo sde</section><text>ldan 'das kyi zhabs la mgo bos phyag 'tshal nas ji ltar thogs pa'i mu tig gi do shal de dag gis bcom ldan 'das la mngon par bkab bo/ /mu tig gi do shal de dag phul ma thag tu sangs rgyas kyi mthus </text></item>
<item><p>326b2</p><section>mdo sde</section><text>de dag bcom ldan 'das kyi dbu gtsug gi drang thad kyi steng gi bar snang la mu tig gi do shal gyi khang pa brtsegs pa brgyad khri bzhi stong du gyur te/ khang pa brtsegs pa de dag thams cad kyang gru bzhi lham pa/</text></item>
<item><p>326b3</p><section>mdo sde</section><text>ka ba bzhi zug pa/ cha mnyam pa/ ngos shin du rnam par phye ba sha stag go/ /khang pa brtsegs pa de dag ni rin po ches spras pa'i khri rtsa ba yang rin po che las byas pa/ lha'i ras bcos ma'i zung du ma bkram pa dag </text></item>
<item><p>326b4</p><section>mdo sde</section><text>byung bar gyur to/ /khri de dag thams cad la yang de bzhin gshegs pa'i sku skyes bu chen po'i mtshan sum bcu rtsa gnyis kyis legs par brgyan pa dag bzhugs par kun du snang ngo / /de nas mi 'am ci'i </text></item>
<item><p>326b5</p><section>mdo sde</section><text>mo brgyad khri bzhi stong gis bcom ldan 'das kyi cho 'phrul 'di lta bu 'di mthong nas/ tshim zhing mgu ste yid rab tu dga' nas dga' ba dang / yid bde ba skyes te bsam pa thag pa nas bla na med pa yang dag </text></item>
<item><p>326b6</p><section>mdo sde</section><text>par rdzogs pa'i byang chub tu sems bskyed do/ /de dag byang chub tu sems bskyed nas dga' zhing mchog tu dga' ste dad pa thob nas/ thams cad kyis sgra skad dang dbyangs gcig tu tshul dang 'thun pa'i tshigs su </text></item>
<item><p>326b7</p><section>mdo sde</section><text>bcad pa 'di dag gis bcom ldan 'das la mngon par bstod do/ /bla na med pa'i dgra bcom mchog gsung ba/ /don dgongs mtshungs pa ma mchis bsam mi khyab/ /don dang chos dang 'dul ba rab bslabs </text></item>
<item><p>326b8</p><section>mdo sde</section><text>pa/ /sems can mchog la mgo bos phyag 'tshal lo/ /'dod chags zhe sdang gti mug tha ba 'jig /dgon par bzhugs dgyes bsnyengs pa mi mnga' ba/ /rin chen mdzod dang rin chen ston pa po/ /</text></item>
<item><p>327a1</p><section>mdo sde</section><text>bcom ldan rgyal po'i rgyal la phyag 'tshal lo/ /spyan sngar dri bral nyon mongs mi mnga' ba/ /sa'i dbang po pha rol dgra 'jom pa/ /pad mo lta bur srid gsum mi gos pa/ /bde gshegs mchog </text></item>
<item><p>327a2</p><section>mdo sde</section><text>brnyes khyod la phyag 'tshal lo/ /'gro ba'i nang na mig dang 'drar spyod cing / /nyi zla 'di'i 'od ni spa bkong ba/ /'khor los sgyur ba'i rigs su rgyal por skyes/ /'khor lo mtshan mnga' khyod la phyag 'tshal </text></item>
<item><p>327a3</p><section>mdo sde</section><text>lo/ /ming dang gzugs la nam yang mi chags shing / /mgon dang dpung dang skyabs dang dpung gnyen gyur/ /khyod dang mtshungs med lhag pa ga la zhig /mtha' yas dbyangs la mgo bos phyag 'tshal lo/ /</text></item>
<item><p>327a4</p><section>mdo sde</section><text>brnyes dang ma brnyes nam yang chags mi mnga'/ /'jig rten chos rnams zil gyis mnan te bzhugs/ /chags sred 'khri shing dra ba grol mdzad pa/ /bcom ldan 'jig rten mgon la phyag 'tshal lo/ /</text></item>
<item><p>327a5</p><section>mdo sde</section><text>dul ba thugs ni rtag tu mnyam par gzhag /nyon mongs bsregs te stobs bcus rab bzhugs shing / /'gro la zang zing mi mnga' sbyin stsol pa/ /sbyin pa'i gnas la mgo bos phyag 'tshal lo/ /smra </text></item>
<item><p>327a6</p><section>mdo sde</section><text>mchog dam pa mtshan gyi 'od 'phros pa/ /lam log phyin ci log ni rnam par spangs/ /'jam zhing snum la snyan pa'i gsung gsung pa/ /srid pa gsum las 'phags la phyag 'tshal lo/ /mi mchog </text></item>
<item><p>327a7</p><section>mdo sde</section><text>gdung bas gdungs pa mi mnga' ba/ /rdzu 'phrul gyis ni bye ba'i zhing du gshegs/ /'gro ba rab tu sgrol ba'i gru mdzad pa/ /bcom ldan bran 'dra khyod la phyag 'tshal lo/ /bcom ldan brtson 'grus </text></item>
<item><p>327a8</p><section>mdo sde</section><text>dag la ston mdzad pa/ /chags shing zhen pa'i 'gro dang mngon shes drug /ldan zhing mkhas pa'i nyan thos rnams kyang 'grel/ /'gro drug nye gshegs khyod la phyag 'tshal lo/ /gser gyi kha dog </text></item>
<item><p>327b1</p><section>mdo sde</section><text>'dra la phyag 'tshal lo/ /zhi gnas dbang po dul la phyag 'tshal lo/ /ston kyi zla 'dra'i zhal la phyag 'tshal lo/ /mi mchog yon tan mnga' la phyag 'tshal lo/ /nyon mongs bsregs shing bsnyengs pa mi mnga' </text></item>
<item><p>327b2</p><section>mdo sde</section><text>ba/ /skye dgu 'di dag bsgral dka' chu bzhi sgrol/ /bsgoms shing dbang po thul ba'i bcom ldan 'das/ /khyod la skyabs su mchi bar mchid kyis 'tshal/ /thub pas sbyin pa bsam gyis mi khyab stsal/ /</text></item>
<item><p>327b3</p><section>mdo sde</section><text>bslangs na dbang po dgyes par rab 'gyur ba/ /pha rol dag la sbyin pa mchog stsol ba/ /gtong dpa' bcom ldan khyod la phyag 'tshal lo/ /sems can nga rgyal rgyags khengs gti mug pa/ /rgyu dang rkyen </text></item>
<item><p>327b4</p><section>mdo sde</section><text>dang bya ba 'gal bgyid rnams/ /'phags pa bla na med pa'i lam mchog la/ /rnam par 'dren pa chen po khyod kyis bkod/ /phung po rang bzhin gyis ni stong mkhyen nas/ /las dang nyon mongs zil gyis </text></item>
<item><p>327b5</p><section>mdo sde</section><text>mnan te bzhugs/ /'dren pa 'gro ba rnams kyi som nyi gcod/ /bcom ldan dus gsung khyod la phyag 'tshal lo/ /bden pa'i chos la dgyes shing mnyam par bzhag /chos rnams kun la mnga' dbang pha </text></item>
<item><p>327b6</p><section>mdo sde</section><text>rol phyin/ /bla na med pa kha lo sgyur ba mchog /bcom ldan ded dpon khyod la phyag 'tshal lo/ /'chos pa mi mnga' g.yo sgyu rnams dang bral/ /bdud kyi sde rnams 'jom pa'i stobs po che/ /mi mchog </text></item>
<item><p>327b7</p><section>mdo sde</section><text>lam dang lam ma lags la mkhas/ /rlung dmar lta bur ci la'ang chags mi mnga'/ /gzir bar gyur gsal pha rol shin du gnas/ /thub pa bas ma 'tshal ba'i bang mdzod mnga'/ /spyad pa spyod pa'i tshe na </text></item>
<item><p>327b8</p><section>mdo sde</section><text>gang gA yi/ /bye ma snyed kyi mi mchog rnams la mchod/ /mthu brnyes mi g.yo bsam gyis mi khyab pa/ /chags pa'i skyon mi mnga' zhing thang la bzhugs/ /gnas na bzhugs pa'i rgyal ba rnams kyis </text></item>
<item><p>328a1</p><section>mdo sde</section><text>brten/ /de slad mi rnams mchog la phyag 'tshal lo/ /skye dang na dang rga shi rnam par spangs/ /tshe rabs bye ba bsam mi khyab pa dgongs/ /bcom ldan 'das kyi mkhyen pa'i gdugs 'od kyis/ /'jigs </text></item>
<item><p>328a2</p><section>mdo sde</section><text>pa chen po'i dra ba rab tu 'dal/ /'dren pa rmi 'drar chos rnams thugs su chud/ /phyag dang zhabs la bkra shis mtshan mnga' zhing / /bkra shis bgyid las 'jam pa'i ngan slong ba/ /bcom ldan bkra shis </text></item>
<item><p>328a3</p><section>mdo sde</section><text>mdzad la phyag 'tshal lo/ /gzungs rnams la ni dbang gi pha rol phyin/ /zang zing mi mnga' chos kyi sbyin pa stsol/ /thub pa chos kyi rnga ni rab brdungs pa/ /chos rje bcom ldan khyod la phyag 'tshal lo/ /shAkya'i </text></item>
<item><p>328a4</p><section>mdo sde</section><text>rigs dus rgyal po'i las byung ba/ /dbang po zhi zhing thugs kyang rab tu zhi/ /ston pa srid gsum 'jig rten rnam gzigs pa/ /bde gshegs zhi thugs khyod la phyag 'tshal lo/ /bdud rnams dpung </text></item>
<item><p>328a5</p><section>mdo sde</section><text>dang bcas pas rno ba yi/ /ral gri thogs nas byang chub drung lhags kyang / /khyod kyi ba spu tsam yang ma g.yos te/ /bcom ldan ri rab mtshungs la phyag 'tshal lo/ /mi yi dam pa bzod pa'i pha rol phyin/ /</text></item>
<item><p>328a6</p><section>mdo sde</section><text>sku rnams kun la nongs pa bgyis kyang bzod/ /yang 'byung ba dang skye dang 'chi bas dpa'/ /bzod gsung bcom ldan khyod la phyag 'tshal lo/ /mthu brnyes bde bar gshegs pa mi g.yo ba/ /gnas dang </text></item>
<item><p>328a7</p><section>mdo sde</section><text>gnas min mkhas pa bsnyengs mi mnga'/ /khyod kyis sems can mang po byang chub bkod/ /chos gnas rgyal ba khyod la phyag 'tshal lo/ /'dus bgyis nyam chung snying po med par mkhyen/ /skye ba'i </text></item>
<item><p>328a8</p><section>mdo sde</section><text>tshogs ni nyung ba ma lags sel/ /khyod kyi mkhyen pa srid gsum khyad par 'phags/ /ye shes pha rol phyin la phyag 'tshal lo/ /sems can long ba sdug bsngal mgon med pa/ /de dag khyod kyis </text></item>
<item><p>328b1</p><section>mdo sde</section><text>dkon mchog gsum tshim bgyis/ /khyod ni bdud dpung bcas pa skrag mdzad pa/ /bcom ldan mgon gyur khyod la phyag 'tshal lo/ /stobs dang bsam gtan dang ni dbang po bsgoms/ /khyod kyis bdud ni </text></item>
<item><p>328b2</p><section>mdo sde</section><text>dpung dang bcas pa bcom/ /srid pa rnams kyi nang na mchog gyur pa/ /thub pa dbang po bsgoms la phyag 'tshal lo/ /dad pa'i rtsa ba rgya chen chos bstan pa/ /mtshungs med byang chub la ni chags mi mnga'/ /grib </text></item>
<item><p>328b3</p><section>mdo sde</section><text>ma lta bur mkhyen nas bde gsungs pa/ /bcom ldan gdugs 'dra khyod la phyag 'tshal lo/ /'dren pa rmi 'drar chos rnams thugs su chud/ /'phags pa'i 'khor lo rmi 'dra rab tu bskor/ /'dus bgyis </text></item>
<item><p>328b4</p><section>mdo sde</section><text>yang dag du ni rmi lam 'drar/ /mkhyen nas sems can mang po dran par mdzad/ /khyod kyi ljags mchog dag pa dri mi mnga'/ /ljags kyis rang gi zhal gyi dkyil 'khor khebs/ /ljags ni pad ma </text></item>
<item><p>328b5</p><section>mdo sde</section><text>mdab ma brgya lta bu/ /ljags skyon mi mnga' khyod la phyag 'tshal lo/ /srid gsum kun la chags pa mi mnga' ba/ /'gro ba rnams la 'dod pa'i skyon mi gsung / /'dod pa'i chags bral smad </text></item>
<item><p>328b6</p><section>mdo sde</section><text>pa ma lags pa/ /byang chub mchog la srog chags mos par mdzad/ /nyon mongs dgra dang sdig pa'i dgra spangs pa/ /ser sna'i 'dod chags bral zhing chags mi mnga'/ /mi yi dam pa gser ltar </text></item>
<item><p>328b7</p><section>mdo sde</section><text>dpal stug pa/ /khyod kyi mtshan dang grags pa chub par grags/ /gnas dang dbang po rnam par 'byed la mkhas/ /'di na bzhugs shing 'gro ba'i mig tu gyur/ /gnas dang yig 'bru tshig gi don </text></item>
<item><p>328b8</p><section>mdo sde</section><text>bslabs pas/ /khyod kyis chu bo bzhi la zam pa btags/ /glang po rin thang ma mchis sbyin pa mdzad/ /'dren pa mi dang lha rnams sgrol ba po/ /khyod kyi yon tan mtha' ma mi rnyed de/ /mgon po khyod </text></item>
<item><p>329a1</p><section>mdo sde</section><text>la bdag ni thal mo sbyar/ /mi yi mchog la rdul ni sbyin byin pas/ /mi mjed 'dzam bu'i rgyal por gyur lags na/ /'dir ni dbang po dang bas thal sbyar nas/ /skyabs su nye bar mchi ba </text></item>
<item><p>329a2</p><section>mdo sde</section><text>smos ci 'tshal/ /phung po gsog ste nyam chung snying po med/ /stong pa sgyu ma chu zla 'dra bar ni/ /gau tam khyod kyis de dag yang dag mkhyen/ /phung po khams mkhas khyod la phyag 'tshal lo/ /sred pa'i srad bus </text></item>
<item><p>329a3</p><section>mdo sde</section><text>dam du mdud bor te/ /srid pa'i 'gro bar dra bar rab grags pa/ /srid par 'gro ba rnams kyi dra ba de/ /bde gshegs khyod kyi mkhyen pa'i 'od kyis dral/ /tshangs pa'i sgra skad lta bu'i gsung brjod </text></item>
<item><p>329a4</p><section>mdo sde</section><text>pa/ /sho be ma lags mi 'gyur 'drid ma lags/ /phun tshogs gsung de de dag thos nas ni/ /thal mo sbyar te skyabs su nye bar mchi/ /phyag gi mthil gyis sa 'dir reg pa na/ /nags tshal bcas par rnam </text></item>
<item><p>329a5</p><section>mdo sde</section><text>pa drug g.yos kyang / /'dir ni gzhan la gnod par 'gyur ma mchis/ /bdud phyogs dgra bcom khyod la phyag 'tshal lo/ /lha yi rgyal po che dang mkhas pa gang / /khyod kyi chos don gnyer zhing mchis pa </text></item>
<item><p>329a6</p><section>mdo sde</section><text>rnams/ /de dag so sor chos bstan thos nas su/ /zhabs gnyis la ni rab tu gtugs par bgyid/ /de nas mi 'am ci'i rgyal po'i slas rnams kyis bcom ldan 'das la tshigs su bcad pa 'di dag gis </text></item>
<item><p>329a7</p><section>mdo sde</section><text>mngon par bstod nas bcom ldan 'das la 'di skad ces gsol to/ /bcom ldan 'das bdag cag bla na med pa yang dag par rdzogs pa'i byang chub la yang dag par zhugs nas bud med kyi dngos pos </text></item>
<item><p>329a8</p><section>mdo sde</section><text>bla na med pa yang dag par rdzogs pa'i byang chub mngon par rdzogs par 'tshang rgya bar mi nus na/ ji ltar bdag cag bud med kyi dngos po las gyur te/ skyes pa'i dngos po 'thob pa dang / bla na med pa </text></item>
<item><p>329b1</p><section>mdo sde</section><text>yang dag par rdzogs pa'i byang chub kyang mngon par rdzogs par 'tshang rgya bar 'gyur ba de lta bu'i chos te/ bcom ldan 'das kyis bdag cag la legs par bshad du gsol/ de skad ces gsol </text></item>
<item><p>329b2</p><section>mdo sde</section><text>pa dang / bcom ldan 'das kyis mi 'am ci'i rgyal po sdong po'i slas de dag la 'di skad ces bka' stsal to/ /sring mo dag de'i phyir shin du legs par nyon la yid la zung shig dang / ji ltar bud med bud </text></item>
<item><p>329b3</p><section>mdo sde</section><text>med kyi dngos po las gyur te skyes pa'i dngos po 'thob cing myur du bla na med pa yang dag par rdzogs pa'i byang chub kyang mngon par rdzogs par 'tshang rgya bar 'gyur ba ngas khyod la bshad par bya'o/ /</text></item>
<item><p>329b4</p><section>mdo sde</section><text>mi 'am ci'i rgyal po'i slas rnams kyis bcom ldan 'das la legs so zhes gsol te/ bcom ldan 'das kyi ltar nyan pa dang / bcom ldan 'das kyis de dag la 'di skad ces bka' stsal to/ /</text></item>
<item><p>329b5</p><section>mdo sde</section><text>sring mo dag chos gcig dang ldan na bud med bud med kyi dngos po las gyur te skyes pa'i dngos po thob bar 'gyur te/ chos gcig po de gang zhe na/ 'di lta ste/ thams cad mkhyen pa'i sems bskyed pa </text></item>
<item><p>329b6</p><section>mdo sde</section><text>dang / mi mnyam pa dang mnyam pa'i sems bskyed pa dang / 'jig rten gsum las khyad par du 'phags pa'i sems bskyed pa dang / dge ba'i rtsa ba thams cad la brjed pa med pa'i sems skyed pa ste/ sring </text></item>
<item><p>329b7</p><section>mdo sde</section><text>mo dag chos gcig po 'di dang ldan na bud med bud med kyi dngos po las gyur te/ skyes pa'i lus thob par 'gyur ro/ /sring mo dag gzhan yang chos gnyis dang ldan na bud med bud med kyi dngos po las </text></item>
<item><p>329b8</p><section>mdo sde</section><text>gyur de skyes pa'i lus thob par 'gyur ro/ /gnyis gang zhe na/ 'di lta ste/ phrag dog med pa dang / ser sna med pa ste/ sring mo dag chos 'di gnyis dang ldan na bud med bud med kyi dngos po las gyur </text></item>
<item><p>330a1</p><section>mdo sde</section><text>te skyes pa'i dngos po thob par 'gyur ro/ /sring mo dag gzhan yang chos gsum dang ldan na bud med bud med kyi dngos po las gyur te skyes pa'i dngos po thob par 'gyur ro/ /gsum </text></item>
<item><p>330a2</p><section>mdo sde</section><text>gang zhe na/ 'di lta ste/ lus kyi sdom pa gsum yongs su dag pa dang / ngag gi sdom pa bzhi yongs su dag pa dang / yid kyi sdom pa gsum yongs su dag pa ste/ sring mo dag chos gsum po 'di dag dang ldan na bud med bud </text></item>
<item><p>330a3</p><section>mdo sde</section><text>med kyi dngos po las gyur te/ skyes pa'i dngos po thob par 'gyur ro/ /sring mo dag gzhan yang chos bzhi dang ldan na bud med bud med kyi dngos po las gyur te skyes pa'i dngos po thob par 'gyur ro/ /bzhi gang </text></item>
<item><p>330a4</p><section>mdo sde</section><text>zhe na/ 'di lta ste/ g.yo med par sbyin pa sbyin pa dang / g.yo med par bslab pa'i gnas 'dzin pa dang / g.yo med par tshul khrims bsten pa dang / g.yo med par chos nyan pa ste/ sring mo dag chos bzhi po 'di dag dang </text></item>
<item><p>330a5</p><section>mdo sde</section><text>ldan na bud med bud med kyi dngos po las gyur te skyes pa'i dngos po thob par 'gyur ro/ /sring mo dag gzhan yang chos lnga dang ldan na bud med bud med kyi dngos po las gyur te/ skyes pa'i dngos po thob par 'gyur ro/ /lnga </text></item>
<item><p>330a6</p><section>mdo sde</section><text>gang zhe na/ 'di lta ste/ chos don du gnyer ba dang / chos thos nas tshul bzhin du so sor rtog pa dang / bsam pa thag pa nas bud med kyi dngos po la smod pa dang / rtag par rgyun du skyes pa'i lus 'thob par sems skyed pa dang /</text></item>
<item><p>330a7</p><section>mdo sde</section><text>ji skad smras pa de bzhin du byed pa ste/ sring mo dag chos lnga po 'di dag dang ldan na bud med bud med kyi dngos po las gyur te skyes pa'i dngos po thob par 'gyur ro/ /sring mo dag gzhan yang chos drug dang ldan na bud </text></item>
<item><p>330a8</p><section>mdo sde</section><text>med bud med kyi dngos po las gyur te/ skyes pa'i dngos po thob par 'gyur ro/ /drug gang zhe na/ 'di lta ste/ drang ba dang / mnyen pa dang sgyu med pa dang / g.yo med pa dang bstsal ba med pa dang / bcos pa med pa ste/</text></item>
<item><p>330b1</p><section>mdo sde</section><text>sring mo dag chos drug po 'di dag dang ldan na bud med bud med kyi dngos po las gyur te/ skyes pa'i dngos po thob par 'gyur ro/ /sring mo dag gzhan yang chos bdun dang ldan na bud med bud med kyi dngos po </text></item>
<item><p>330b2</p><section>mdo sde</section><text>las gyur te/ skyes pa'i dngos po thob par 'gyur ro/ /bdun gang zhe na/ 'di lta ste/ sangs rgyas kyi sku thob par bya ba'i phyir sangs rgyas rjes su dran pa dang / sangs rgyas kyi chos thob par bya ba'i phyir chos </text></item>
<item><p>330b3</p><section>mdo sde</section><text>rjes su dran pa dang / rang gis phyir mi ldog pa'i dge 'dun bsdu ba'i phyir dge 'dun rjes su dran pa dang / smon lam yongs su dag par bya ba'i phyir tshul khrims rjes su dran pa dang / nyon mongs pa thams </text></item>
<item><p>330b4</p><section>mdo sde</section><text>cad yongs su dor ba'i phyir gtong ba rjes su dran pa dang / byang chub kyi sems rnam par dag par bya ba'i phyir lha rjes su dran pa dang / de dag dgrol ba'i phyir sems can thams cad la sems pa ste/ sring mo dag </text></item>
<item><p>330b5</p><section>mdo sde</section><text>chos bdun po 'di dag dang ldan na bud med bud med kyi dngos po las gyur te/ skyes pa'i dngos po thob par 'gyur ro/ /sring mo dag gzhan yang chos brgyad dang ldan na bud med bud med kyi dngos po las </text></item>
<item><p>330b6</p><section>mdo sde</section><text>gyur te skyes pa'i dngos po thob par 'gyur ro/ /brgyad gang zhe na/ 'di lta ste/ zas la sred pa ma yin pa dang / skom pa la sred pa ma yin pa dang / me tog dang spos dang phreng ba dang / byug pa dang / phye ma la </text></item>
<item><p>330b7</p><section>mdo sde</section><text>sred pa ma yin pa dang / skyed mos tshal du 'gro bar sred pa ma yin pa dang / rgod pa dang 'jo ba la sred pa ma yin pa dang / glu dang gar dang rol mo'i dbyangs sgra la sred pa ma yin pa dang / dga' ba dang rtse </text></item>
<item><p>330b8</p><section>mdo sde</section><text>ba la sred pa ma yin pa dang / rna ba dang sgra dang / sna dang dri dang / lce dang ro dang / lus dang reg la dga' ba la sred pa ma yin pa ste/ sring mo dag chos brgyad po 'di dag dang ldan na bud med bud med </text></item>
<item><p>331a1</p><section>mdo sde</section><text>kyi dngos po las gyur te skyes pa'i dngos po thob par 'gyur ro/ /sring mo dag gzhan yang chos dgu dang ldan na bud med bud med kyi dngos po las gyur te skyes pa'i dngos po thob par 'gyur ro/ /</text></item>
<item><p>331a2</p><section>mdo sde</section><text>dgu gang zhe na/ 'di lta ste/ chad par lta ba ma yin pa dang / rtag par lta ba ma yin pa dang / bdag tu smra ba ma yin pa dang / sems can du smra ba ma yin pa dang / srog du smra ba ma yin pa dang / gang zag du smra ba ma </text></item>
<item><p>331a3</p><section>mdo sde</section><text>yin pa dang / 'byung bar lta ba ma yin pa dang / 'jig par lta ba ma yin pa dang / rgyu dang rkyen la 'jug pa la mkhas pa yin te/ sring mo dag chos dgu po 'di dag dang ldan na bud med bud med kyi dngos po las </text></item>
<item><p>331a4</p><section>mdo sde</section><text>gyur te skyes pa'i dngos po thob par 'gyur ro/ /sring mo dag gzhan yang chos bcu dang ldan na bud med bud med kyi dngos po las gyur te skyes pa'i dngos po thob par 'gyur ro/ /bcu gang zhe na/</text></item>
<item><p>331a5</p><section>mdo sde</section><text>'di lta ste/ sems can thams cad la byams par gnas pa dang / gzhan gyi longs spyod la brnab sems mi skyed pa dang / skyes pa'i sems su yid la byed pa skyed pa dang / srog gi </text></item>
<item><p>331a6</p><section>mdo sde</section><text>phyir yang rdzun gyi tshig mi smra ba dang / phra ma'i tshig mi smra ba dang / zhe gcod pa'i tshig mi smra ba dang / tshig kyal pa mi smra ba dang / pha rol po dga' zhing rtse ba la phrag dog med pa dang / gnod sems </text></item>
<item><p>331a7</p><section>mdo sde</section><text>kyi bag la nyal mngon par mi sgrub pa dang / yang dag par lta ba dang ldan par 'gyur ba dang rnam par smin pa la re ba med pa ste/ sring mo dag chos bcu po 'di dag dang ldan na bud med bud med kyi dngos po las </text></item>
<item><p>331a8</p><section>mdo sde</section><text>gyur te skyes bo'i dngos po thob par 'gyur ro/ /sring mo dag gzhan yang bud med zab mo la mos pa yin te/ de gzugs la dbu ba brdos pa lta bur so sor rtog kyang gzugs kyis rgyags zhing </text></item>
<item><p>331b1</p><section>mdo sde</section><text>myos par mi 'gyur ba dang / tshor ba la chu'i chu bur lta bur so sor rtog kyang bde ba'i tshor ba la rjes su chags pa med pa dang / sdug bsngal gyi tshor ba la khong khro bar mi 'gyur ba dang / bde ba yang ma </text></item>
<item><p>331b2</p><section>mdo sde</section><text>yin sdug bsngal ba yang ma yin pa'i tshor ba'i kun du gti mug par mi 'gyur ba dang / 'du shes la smig rgyu lta bur so sor rtog cing bud med kyi 'du shes mi skyed/ skyes pa'i 'du shes mi skyed pa dang 'du byed </text></item>
<item><p>331b3</p><section>mdo sde</section><text>rnams la chu shing gi phung po lta bur so sor rtog ste/ 'du byed thams cad la snying po med par rtogs nas 'du byed thams cad la mi gnas shing de la mi skyed pa dang / rnam par shes pa la sgyu ma lta </text></item>
<item><p>331b4</p><section>mdo sde</section><text>bur so sor rtog ste/ sems dang yid dang rnam par rig pa de sgyu ma byas pa bzhin du rtogs nas chos thams cad la chags pa med zhe sdang med/ gti mug med pa dang / lus la 'byung ba chen po bzhi </text></item>
<item><p>331b5</p><section>mdo sde</section><text>dang ldan par so sor rtog ste/ 'di lta ste/ sa'i khams dang ldan pa dang / chu'i khams dang ldan pa dang / me'i khams dang ldan pa dang / rlung gi khams dang ldan par lus la so sor rtog go/ /lus </text></item>
<item><p>331b6</p><section>mdo sde</section><text>'di ni bsdus pa rtswa dang / shing dang / bong ba dang / rtsig pa dang / mig yor lta bu ste/ 'di bdag ma yin/ sems can ma yin/ srog ma yin/ skye dgu ma yin/ gang zag ma yin gyi phyin </text></item>
<item><p>331b7</p><section>mdo sde</section><text>ci log sngon du song bas rgyu dang bya ba dang / las kyi byung ba'o/ /gzhan yang bud med mig la kha zas las skyes pa sha'i gong bu ngo bo nyid kyis stong pa rang bzhin gyis dben par yang dag pa ji lta ba bzhin </text></item>
<item><p>331b8</p><section>mdo sde</section><text>du so sor rtog pa dang / de bzhin du rna ba dang sna dang lce dang lus dang yid la ngo bo nyid kyis stong pa dang / rang bzhin gyis dben par yang dag pa ji lta ba bzhin du so sor rtog pa'o/ /gzhan </text></item>
<item><p>332a1</p><section>mdo sde</section><text>yang bud med lus la gzugs brnyan lta bur 'jug pa dang / ngag la brag cha lta bur 'jug pa dang / sems la sgyu ma lta bur 'jug pa'o/ /sring mo dag chos 'di dag dang ldan na bud med bud med kyi </text></item>
<item><p>332a2</p><section>mdo sde</section><text>dngos po las gyur te skyes pa'i dngos po thob cing myur du bla na med pa yang dag par rdzogs pa'i byang chub kyang mngon par rdzogs par 'tshang rgya bar 'gyur ro/ /de nas mi 'am ci'i rgyal po sdong po'i </text></item>
<item><p>332a3</p><section>mdo sde</section><text>slas de dag thams cad kyis bcom ldan 'das las bud med kyi dngos po las sgyur ba'i chos kyi rnam grangs 'di thos nas tshim zhing mgu ste/ yi rangs shing rab tu dga' nas dga' ba dang yid bde ba </text></item>
<item><p>332a4</p><section>mdo sde</section><text>skyes te/ bcom ldan 'das kyi zhabs la phyag 'tshal nas tshul dang 'thun pa'i tshigs su bcad pa 'di dag gis bcom ldan 'das la mngon par bstod do/ /dri med dri bral dri ma gcod mdzad pa/ /</text></item>
<item><p>332a5</p><section>mdo sde</section><text>rdul med rdul bral lhag pa'i gzi brjid mnga'/ /pad ma'i 'dab 'dra'i spyan dang mdzes pa'i thugs/ /dri med zla zhal khyod la phyag 'tshal lo/ /dga' mdzad zhi mdzad nyon mongs gcod mdzad pa/ /</text></item>
<item><p>332a6</p><section>mdo sde</section><text>dga' ba ston pa rtag tu dgon par dgyes/ /rin chen 'byung gnas rin chen mdzod mnga' ba/ /yon tan mchog mnga' khyod la phyag 'tshal lo/ /pha rol gshegs pa gzhan gyi tshogs rnams 'jom/ /pad </text></item>
<item><p>332a7</p><section>mdo sde</section><text>ma lta bur stong mchog bka' mchid gsung / /lam mchog stsol cing dam pa'i don ston pa/ /mchog tu dga' mdzad khyod la phyag 'tshal lo/ /chu bo bzhi rgal bden bzhi'i bka' mchid gsung / /</text></item>
<item><p>332a8</p><section>mdo sde</section><text>sa la rgyu ba 'di la mig stsol ba/ /'khor lo mchog gi mtshan ni stong mnga' ba/ /rdul med phan mdzad khyod la phyag 'tshal lo/ /nyon mongs rdul bsal dam pa mthu bo che/ /mgon po 'gro la </text></item>
<item><p>332b1</p><section>mdo sde</section><text>mchog gi don mdzad pa/ /bdud kyi dpung rnams stobs med 'jig mdzad pa/ /bcom ldan stobs bcu khyod la phyag 'tshal lo/ /sred pa'i 'khri shing gcod mdzad mnyam pa med/ /brnyes pa dag dang </text></item>
<item><p>332b2</p><section>mdo sde</section><text>ma brnyes mtshungs mnyam thugs/ /'jig rten mthar 'byin snang ba'i sgron mdzad pa/ /rgya mtsho lta bu khyod la phyag 'tshal lo/ /dul zhing stobs bcu chen po dam pa mnga'/ /sbyin pa stsol cing rtag </text></item>
<item><p>332b3</p><section>mdo sde</section><text>tu gtong la dgyes/ /dul ba zhi gnas yon tan pha rol phyin/ /nyon mongs rdul bsal khyod la phyag 'tshal lo/ /mtshan mchog 'gro ba kun la dam pa stsol/ /skye bo'i 'dren pa lha'i mchog pas </text></item>
<item><p>332b4</p><section>mdo sde</section><text>mchog /byams dang stobs dang bzod la nges par dgyes/ /mchod 'os bde gshegs khyod la phyag 'tshal lo/ /mar me lta bu dri med zla ba 'dra/ /phyi nang nyon mongs dri ma gcod mdzad pa/ /nyon mongs </text></item>
<item><p>332b5</p><section>mdo sde</section><text>spangs pa yon tan bsod nams gter/ /zhi ba thugs zhi khyod la phyag 'tshal lo/ /dad pa stsol ba dge sbyong zhi mdzad pa/ /ston pa skye mched drug las thar mdzad pa/ /rjes su dran drug shin du yongs dag </text></item>
<item><p>332b6</p><section>mdo sde</section><text>dran/ /rgyal ba dge sbyong rgyal la phyag 'tshal lo/ /'dom gang 'od ni gser gyi kha dog blta/ /gsung snyan dam pa rnam par dag pa'i dbyangs/ /bcom ldan gang zag dam pa skyes bu mchog /</text></item>
<item><p>332b7</p><section>mdo sde</section><text>srid gsum zhi mdzad khyod la phyag 'tshal lo/ /shes rab mun pa ma mchis pha rol gshegs/ /rtag tu dka' thub brtul zhugs rab tu spyod/ /de bzhin kho na gzhan min de bzhin gsung / /mun </text></item>
<item><p>332b8</p><section>mdo sde</section><text>par sgron ma 'dzin la phyag 'tshal lo/ /bde gshegs grags ldan yon tan bas ma 'tshal/ /de bzhin nyid kyi chos kyi gnas ston pa/ /yon tan brjod pa mthong zhing grags bsgrags pas/ /mchog tu </text></item>
<item><p>333a1</p><section>mdo sde</section><text>dga' mdzad khyod la phyag 'tshal lo/ /bsngags la gnas shing brtul zhugs dka' thub 'phags/ /khengs dang nga rgyal rgyags pa gcod mdzad pa/ /ye shes 'byung gnas rdul bral blo gros </text></item>
<item><p>333a2</p><section>mdo sde</section><text>mchog /skye bo mthar phyin khyod la phyag 'tshal lo/ /ka la ping ka tshangs dbyangs thugs rje can/ /'dod pa rtsod bgyid dri ma sel mdzad pa/ /phung po yongs mkhyen mkhas pa bde bar gshegs/ /yon tan </text></item>
<item><p>333a3</p><section>mdo sde</section><text>tshogs mchog mnga' la phyag 'tshal lo/ /yon tan ston pa yon tan bstod mchod pa/ /zab mo blta dka' shin du rtogs par dka'/ /'dzum zhal zla 'dra gsong por gsung mdzad pa/ /bdud stobs 'jom </text></item>
<item><p>333a4</p><section>mdo sde</section><text>mdzad khyod la phyag 'tshal lo/ /mnyam thugs kha lo bsgyur ba rab dul thugs/ /kun gyis mngon bstod mnyam pa'i lam la gnas/ /thub pa mchog gsung bden pa'i bka' mchid can/ /bde gshegs mnyam </text></item>
<item><p>333a5</p><section>mdo sde</section><text>thugs khyod la phyag 'tshal lo/ /lam stsol snyan pa shin du 'jam pa'i dbyangs/ /bdud kyi sde mang 'jom mdzad nga rgyal dang / /lhag pa'i nga rgyal mi mnga' tshul mi 'chos/ /thub pa dge sbyong rgyal la phyag 'tshal </text></item>
<item><p>333a6</p><section>mdo sde</section><text>lo/ /stobs dang mthu dang brtson 'grus bsam gtan dgyes/ /rtag tu 'dod chags skyon dang rab rib bral/ /bde bar gshegs pa mi g.yo gnas la zhugs/ /stobs bcu mchog mnga' khyod la </text></item>
<item><p>333a7</p><section>mdo sde</section><text>phyag 'tshal lo/ /phyag dang zhabs ni dri med dra bas 'brel/ /skye dang rga dang 'chi ba mi mnga' ba/ /rgyal bar 'os pa 'gro ba kun las rgyal/ /nam mkha' mnyam thugs khyod la phyag 'tshal lo/ /</text></item>
<item><p>333a8</p><section>mdo sde</section><text>de nas mi 'am ci'i rgyal po sdong po'i slas mi 'am ci mo brgyad khri bzhi stong po de dag gis bcom ldan 'das kyi zhabs la gtugs pa dang / bcom ldan 'das kyis de dag gi lhag pa'i bsam pa mkhyen </text></item>
<item><p>333b1</p><section>mdo sde</section><text>nas de'i tshe bcom ldan 'das kyis 'dzum pa mdzad do/ /'di ni sangs rgyas bcom ldan 'das rnams kyi chos nyid de gang gi tshe 'dzum pa mdzad pa de'i tshe bcom ldan 'das kyi zhal gyi sgo nas 'od </text></item>
<item><p>333b2</p><section>mdo sde</section><text>zer du ma kha dog sna tshogs byung ste/ 'di lta ste/ sngon po dang / ser po dang / dmar po dang / dkar po dang / le brgan dang / shel dang dngul gyi kha dog lta bu'o/ /de dag gis 'jig rten gyi khams mtha' yas </text></item>
<item><p>333b3</p><section>mdo sde</section><text>mu med par 'od kyis khyab par byas te/ tshangs pa'i 'jig rten gyi bar du mngon par 'phags nas nyi ma dang zla ba'i 'od mog mog por byas te/ slar log nas bcom ldan 'das la lan gsum bskor </text></item>
<item><p>333b4</p><section>mdo sde</section><text>ba byas te/ bcom ldan 'das kyi dbu'i gtsug tu nub bo/ /de nas tshe dang ldan pa kun dga' bo stan las langs te bla gos phrag pa gcig la gzar nas/ pus mo g.yas pa'i lha nga sa la btsugs te zhe </text></item>
<item><p>333b5</p><section>mdo sde</section><text>sa dang bcas shing gus pa dang bcas par bcom ldan 'das gang na ba de logs su thal mo sbyar ba btud de tshigs su bcad pa mngon par bsgrub pa 'dis bcom ldan 'das la 'dzum pa mdzad pa'i don </text></item>
<item><p>333b6</p><section>mdo sde</section><text>zhus pa/ bde bar gshegs pa ci slad 'dzum ston pa/ /zla ba dri ma med zhal khyod la zhu/ /dri med gzi brjid mnga' ba khyod la zhu/ /gser gyi kha dog lta bu khyod la zhu/ /bde bar gshegs pa ci </text></item>
<item><p>333b7</p><section>mdo sde</section><text>slad 'dzum ston pa/ /dam pa'i gzugs rnams mnga' ba khyod la zhu/ /'gro ba rnams kyi don mdzad khyod la zhu/ /lha dang mi rnams kyis mchod khyod la zhu/ /bde bar gshegs pa ci slad 'dzum ston </text></item>
<item><p>333b8</p><section>mdo sde</section><text>pa/ /sbyin dang dul la dgyes pa khyod la zhu/ /tshul khrims yongs dag gyur pa khyod la zhu/ /bzod pa'i stobs dang stobs stsol khyod la zhu/ /bde bar gshegs pa ci slad 'dzum ston pa/ /brtson 'grus </text></item>
<item><p>334a1</p><section>mdo sde</section><text>stobs dang mthu mnga' khyod la zhu/ /bsam gtan mngon shes dgyes pa khyod la zhu/ /shes rab nam mkha' mnyam pa khyod la zhu/ /bde bar gshegs pa ci slad 'dzum ston pa/ /rtag tu </text></item>
<item><p>334a2</p><section>mdo sde</section><text>byams pa'i thugs can khyod la zhu/ /rtag tu thugs rje ldan pa khyod la zhu/ /dga' dang btang snyoms dgyes pa khyod la zhu/ /bde bar gshegs pa ci slad 'dzum ston pa/ /srid pa gsum po mthar 'byin </text></item>
<item><p>334a3</p><section>mdo sde</section><text>khyod la zhu/ /spyan gsum dri ma mi mnga' khyod la zhu/ /bdud rtsi chos rnams gsung ba khyod la zhu/ /bde bar gshegs pa ci slad 'dzum ston pa/ /bdud rnams tha mar 'byin pa khyod la zhu/ /ngan pa'i </text></item>
<item><p>334a4</p><section>mdo sde</section><text>chogs rnams 'jom pa khyod la zhu/ /bden pa dam pa gzigs pa khyod la zhu/ /bde bar gshegs pa ci slad 'dzum ston pa/ /stobs bcu dam pa mnga' ba khyod la zhu/ /the tsom dag ni gcod mdzad khyod </text></item>
<item><p>334a5</p><section>mdo sde</section><text>la zhu/ /yon tan stong gis brgyan pa khyod la zhu/ /de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo khyod kyis mi 'am </text></item>
<item><p>334a6</p><section>mdo sde</section><text>ci'i rgyal po'i slas rnams nga las dge ba'i rtsa ba bskyed do/ /bsam pa thag pa nas bla na med pa yang dag par rdzogs pa'i byang chub tu sems bskyed nas/ bud med kyi dngos po las bsgyur zhing skyes </text></item>
<item><p>334a7</p><section>mdo sde</section><text>pa'i dngos po thob par bya ba'i phyir nga'i rkang pa gnyis la gtugs pa mthong ngam/ gsol pa/ bcom ldan 'das mthong ngo / /bcom ldan 'das kyis bka' stsal pa/ kun dga' bo mi 'am ci'i slas brgyad </text></item>
<item><p>334a8</p><section>mdo sde</section><text>khri bzhi stong po de dag gis bsam pa thag pa nas dge ba'i rtsa ba bskrun pa 'dis 'di ni shi 'phos nas bud med kyi dngos po las gyur te skyes pa'i lus thob nas dga' ldan gyi lha rnams dang skal ba mnyam par skye </text></item>
<item><p>334b1</p><section>mdo sde</section><text>bar 'gyur ro/ /der skyes nas kyang byang chub sems dpa' sems dpa' chen po byams pa dang lhan cig tu sangs rgyas bcom ldan 'das rnams kyi rdzogs pa'i byang chub 'di kun 'gro ba byed par 'gyur ro/ /byams </text></item>
<item><p>334b2</p><section>mdo sde</section><text>pa de bzhin gshegs pa byang chub thob pa na mnyes par byed cing dam pa'i chos kyang kun 'gro bar byed par 'gyur ro/ /bskal pa bzang po'i de bzhin gshegs pa thams cad la yang rim gyis mnyes par byed par </text></item>
<item><p>334b3</p><section>mdo sde</section><text>'gyur/ de dag gis dam pa'i chos kyang kun bgro ba byed par 'gyur/ 'dzin par 'gyur ro/ /de dag rim gyis byang chub kyi phyogs kyi chos yang dag par bsgrub par bya ba thams cad kun du rdzogs par byas nas/</text></item>
<item><p>334b4</p><section>mdo sde</section><text>gang gi tshe mi 'am ci'i rgyal po sdong po bla na med pa yang dag pa'i byang chub mngon par rdzogs par 'tshang rgya bar 'gyur ba de'i tshe de dag sangs rgyas kyi zhing der skye bar 'gyur te/ des de dag bla na med pa yang dag </text></item>
<item><p>334b5</p><section>mdo sde</section><text>par rdzogs pa'i byang chub tu lung ston par yang 'gyur ro/ /de nas bcom ldan 'das la mi 'am ci'i rgyal po sdong pos 'di skad ces gsol to/ /bcom ldan 'das de bzhin gshegs pas bdag cag la </text></item>
<item><p>334b6</p><section>mdo sde</section><text>sangs rgyas kyi mdzad pa mdzad do/ /ngan song ngan 'gro thams cad kyi lam bkum mo/ /bde 'gro thams cad kyi lam rnam par sbyangs so/ /bdag cag byang chub kyi lam la rab tu bkod do/ /bdag cag la </text></item>
<item><p>334b7</p><section>mdo sde</section><text>chos kyi gter bstan to/ /bdag cag ye shes kyi sa la bkod do/ /dge ba'i rtsa ba thams cad 'bar bar bgyis so/ /pha rol tu phyin pa'i phyogs bstan to/ /thabs la mkhas pa bstan to/ /bdag cag byang </text></item>
<item><p>334b8</p><section>mdo sde</section><text>chub kyi sems yang dag par 'dzin pa stsal to/ /chos bsgrags pas rab tu dga' bar mdzad do/ /dga' ba dang dang ba dang / mchog tu dga' ba thob pas gzeng bstod do/ /chos zab mo'i bzod pa la rab tu </text></item>
<item><p>335a1</p><section>mdo sde</section><text>dga' bar mdzad do/ /bdag cag phyir mi ldog pa'i sa la rab tu bkod do/ /bdag cag ni bcom ldan 'das la byas pa gzo ba lags kyi byas pa mi gzo ba ma lags kyang bcom ldan 'das bdag cag </text></item>
<item><p>335a2</p><section>mdo sde</section><text>gis sha dang khrag gis kyang de bzhin gshegs pa la lan mi lon na gzhan gyis lan lon par mi 'gyur ba lta smos kyang ci 'tshal/ de nas 'khor de'i nang nas byang chub sems dpa' kha cig 'di snyam du sems te/</text></item>
<item><p>335a3</p><section>mdo sde</section><text>ma la mi 'am ci'i rgyal po sdong po 'di ji srid cig na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/ 'di'i ming ni ji skad ces bya bar 'gyur/ byang chub sems dpa'i </text></item>
<item><p>335a4</p><section>mdo sde</section><text>dge 'dun ni ji snyed cig tu 'gyur/ longs spyod dang yongs su spyod pa ni ji 'dra zhig tu 'gyur/ de'i sems can bkod pa dang / sangs rgyas kyi zhing gi yon tan bkod pa ni ji 'dra ba zhig tu 'gyur snyam mo/ /</text></item>
<item><p>335a5</p><section>mdo sde</section><text>de nas bcom ldan 'das kyis byang chub sems dpa' de dag gi sems kyi rnam par rtog pa thugs kyis yongs su mkhyen nas 'dzum pa mdzad pa dang / bcom ldan 'das kyi zhal gyi sgo nas 'od zer du </text></item>
<item><p>335a6</p><section>mdo sde</section><text>ma kha dog tha dad pa kha dog brgya stong phrag du ma byung ste/ phyogs bcu kun gyi phyogs re rer yang sangs rgyas kyi zhing gang gA'i klung gi bye ma snyed snang bar byas te/ sems can rnams kyi ngan song gi sdug bsngal </text></item>
<item><p>335a7</p><section>mdo sde</section><text>thams cad zhi bar byas nas lha dang / mi dang lha ma yin du bcas pa'i 'jig rten 'dun par byas te slar log nas bcom ldan 'das la lan stong du bskor ba byas te/ bcom ldan 'das kyi dbu'i gtsug </text></item>
<item><p>335a8</p><section>mdo sde</section><text>tu nub bo/ /de nas tshe dang ldan pa kun dga' bos bcom ldan 'das kyis sngon chad ma mdzad pa'i 'dzum pa mthong nas stan las langs te thal mo sbyar nas bcom ldan 'das kyi zhabs la phyag 'tshal te/</text></item>
<item><p>335b1</p><section>mdo sde</section><text>lan gsum bskor ba byas nas/ bcom ldan 'das kyi spyan sngar 'dug ste pus mo g.yas pa'i lha nga sa la btsugs nas/ bcom ldan 'das ga la ba de logs su thal mo sbyar ba btud de/ bcom ldan 'das la </text></item>
<item><p>335b2</p><section>mdo sde</section><text>tshigs su bcad pas gsol pa/ bde bar gshegs kyi 'dzum pa ci 'dra ba/ /de ring phyung ste thug med bye ba'i zhing / /rgya chen phyogs bcu'i gang gA'i rdul mtha' yas/ /khyab pa de 'dra sngon chad yong ma mthong /</text></item>
<item><p>335b3</p><section>mdo sde</section><text>tshangs pa de bzhin 'jig rten skyong ba dang / /nor bu me dang nyi ma zla ba'i 'od/ /mi dbang gzi brjid kyis ni mog mog gyur/ /'dzum mdzad 'di'i rgyu ni lung bstan gsol/ /su yi ched du dpa' bo khyod kyis 'od phyung </text></item>
<item><p>335b4</p><section>mdo sde</section><text>bas/ /'dir ni ngan song gsum zhi byang chub yan lag rdzogs/ /chos kyi rje yis bdag cag rnams kyi dogs pa sol/ /mi rnams kyi ni yid gnyis ma lus legs par khum/ /'khor kun dga' </text></item>
<item><p>335b5</p><section>mdo sde</section><text>bas rtog bgyid na/ /su slad de ring 'dzum pa bstan/ /de nas tshe dang ldan pa kun dga' bos bcom ldan 'das la tshigs su bcad pa 'di dag gis mngon par bstod nas bskor ba byas te rang gi stan la </text></item>
<item><p>335b6</p><section>mdo sde</section><text>'dug go/ /de nas bcom ldan 'das kyis de'i tshe glang po che'i blta stangs kyis phyogs bcur gzigs nas tshe dang ldan pa kun dga' bo la 'di skad ces bka' stsal to/ /kun dga' bo khyod kyis mi </text></item>
<item><p>335b7</p><section>mdo sde</section><text>'am ci'i rgyal po sdong po 'dis tshul 'di lta bu dang / rgya che ba 'di lta bu dang / rnam pa 'di lta bu 'dis de bzhin gshegs pa la mchod pa byas pa mthong ngam/ gsol pa/ bcom ldan 'das mthong lags so/ /</text></item>
<item><p>335b8</p><section>mdo sde</section><text>bde bar gshegs pa mthong lags so/ /bcom ldan 'das kyis bka' stsal pa/ kun dga' bo mi 'am ci'i rgyal po sdong po 'di bskal pa bye ba khrag khrig brgya stong phrag drug bcu rtsa brgyad na bla na med </text></item>
<item><p>336a1</p><section>mdo sde</section><text>pa yang dag par rdzogs pa'i byang chub mngon par rdzogs par 'tshang rgya ste/ dkon mchog 'byung zhes bya ba'i bskal pa la 'jig rten gyi khams zla ba dri ma med ces bya bar yon tan gyi rgyal </text></item>
<item><p>336a2</p><section>mdo sde</section><text>por snang ba zhes bya ba'i de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa/ bde bar gshegs pa/ 'jig rten mkhyen pa/ skyes bu </text></item>
<item><p>336a3</p><section>mdo sde</section><text>'dul ba kha lo sgyur ba bla na med pa lha dang mi rnams kyi ston pa/ sangs rgyas bcom ldan 'das su 'jig rten du 'byung ngo / /kun dga' bo 'jig rten gyi khams zla ba dri ma med pa de ni lag </text></item>
<item><p>336a4</p><section>mdo sde</section><text>mthil ltar mnyam par 'gyur te/ bai dUr+ya dkar po las grub pa/ zla ba lta bur snang ba/ shin du dri ma med pa/ shin du rnam par dag pa/ mching bu med pa'o/ /de bzhin gshegs pa de'i byang chub </text></item>
<item><p>336a5</p><section>mdo sde</section><text>sems dpa'i dge 'dun yang tshad med par gyur te/ byang chub sems dpa' sems dpa' chen po de thams cad kyang phyir mi ldog pa/ rnam par thar pa bsam gyis mi khyab pa thob pa sha stag go/ /</text></item>
<item><p>336a6</p><section>mdo sde</section><text>byang chub sems dpa' de dag ni nam mkha' la khang pa brtsegs pa na longs spyod de/ de dag nam mkha' la khang pa brtsegs pa na gnas pa na bai dUr+ya dkar po las grub pa'i sa chen po der bcom </text></item>
<item><p>336a7</p><section>mdo sde</section><text>ldan 'das de bzhin gshegs pa yon tan gyi rgyal por snang ba de'i gzugs brnyan mthong bar 'gyur ro/ /de dag gis mthong ma thag tu chos 'di dag thams cad ni gzugs brnyan lta bu'o zhes </text></item>
<item><p>336a8</p><section>mdo sde</section><text>dran pa skye bar 'gyur ro/ /byang chub sems dpa' gang chos gang la the tsom za ba na de de bzhin gshegs pas de la snang bar gyur pa de la zhu bar 'gyur ro/ /de bzhin gshegs pa des kyang byang chub </text></item>
<item><p>336b1</p><section>mdo sde</section><text>sems dpa' de dag la zhus pa'i lung bstan pas sems rangs par mdzad par 'gyur ro/ /byang chub sems dpa' de dag gis chos de thos nas mi skye ba'i chos la bzod pa rab tu thob par 'gyur </text></item>
<item><p>336b2</p><section>mdo sde</section><text>ro/ /kun dga' bo 'jig rten gyi khams de na grong dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor yod par mi 'gyur ro/ /sems can de dag thams cad kyang </text></item>
<item><p>336b3</p><section>mdo sde</section><text>nam mkha' la khang pa brtsegs pa na 'khod par 'gyur ro/ /sangs rgyas kyi zhing der bud med du gdags pa 'ang med par 'gyur ro/ /sems can de dag thams cad kyang pad ma'i snying po las brdzus te skye bar </text></item>
<item><p>336b4</p><section>mdo sde</section><text>'gyur ro/ /'jig rten gyi khams de na kha zas su gdags pa med de/ sems can de dag thams cad ni bsam gtan la dga' ba dang / chos la dga' ba'i zas can du 'gyur ro/ /'jig rten gyi khams </text></item>
<item><p>336b5</p><section>mdo sde</section><text>de na gzhan rnam par gzhag pa med de/ sems can de dag thams cad ni theg pa chen po la nges par 'gyur ba dag go/ /'jig rten gyi khams de na tshul khrims log par zhugs pa'am/ lta ba log par </text></item>
<item><p>336b6</p><section>mdo sde</section><text>zhugs pa 'am/ cho ga log par zhugs pa 'am/ 'tsho ba log par zhugs pa'i sems can 'ga' yang med par 'gyur ro/ /sems can de dag thams cad ni nan tan dang ldan pa ste/ sangs rgyas </text></item>
<item><p>336b7</p><section>mdo sde</section><text>kyi chos rnams la brtson 'grus brtsams par 'gyur ba sha stag go/ /sangs rgyas kyi zhing de na bdud dam/ bdud kyi ris kyi lha'am/ gzhan mu stegs can spyod pa can dang / kun du rgyu dang dmigs pa'i </text></item>
<item><p>336b8</p><section>mdo sde</section><text>lta ba la mngon par zhen pa dang / pha rol rgol ba med par 'gyur ro/ /sems can de dag thams cad ni zab mo'i spyod yul stong pa nyid kyi phyag rgyas btab par 'gyur ro/ /'jig rten gyi khams de ni </text></item>
<item><p>337a1</p><section>mdo sde</section><text>ming du btags pa tsam dang / 'du shes tsam ma gtogs par lha dang mi zhes tha dad du bya ba med par 'gyur ro/ /sems can de dag thams cad ni yongs su spyad pa mtshungs par 'gyur ro/ /</text></item>
<item><p>337a2</p><section>mdo sde</section><text>kun dga' bo bcom ldan 'das yon tan gyi rgyal por snang ba de bzhin gshegs pa dgra bcom pa yang dag par rdzogs pa'i sangs rgyas de yang lha dang / mi rnams kyi skye bo mang po la phan pa dang / skye bo </text></item>
<item><p>337a3</p><section>mdo sde</section><text>mang po la bde ba'i phyir bar gyi bskal pa bcu tham par bzhugs par 'gyur ro/ /bcom ldan 'das yon tan gyi rgyal por snang ba de bzhin gshegs pa de gang gi tshe yongs su mya ngan las 'das par </text></item>
<item><p>337a4</p><section>mdo sde</section><text>bzhed pa de'i tshe byang chub sems dpa' sems dpa' chen po brtson 'grus 'bar ba 'di nga'i 'og tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/</text></item>
<item><p>337a5</p><section>mdo sde</section><text>bkod pa chen po zhes bya ba'i de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa bde bar gshegs pa/ 'jig rten mkhyen pa/ skyes bu 'dul </text></item>
<item><p>337a6</p><section>mdo sde</section><text>ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das su 'gyur ro zhes byang chub sems dpa' brtson 'grus 'bar ba zhes bya ba lung bstan nas mya ngan </text></item>
<item><p>337a7</p><section>mdo sde</section><text>las 'da' bar 'gyur ro/ /kun dga' bo bar gyi bskal pa de yang sangs rgyas dkon mchog dang chos dkon mchog dang dge 'dun dkon mchog dang mi 'brel bar 'gyur te/ bar gyi bskal pa de ni dkon </text></item>
<item><p>337a8</p><section>mdo sde</section><text>mchog 'byung ba zhes brjod do/ /de nas mi 'am ci'i rgyal po sdong pos bcom ldan 'das las lung bstan pa thos nas dga' zhing mgu ste/ yi rangs shing rab tu dga' nas/ dga' ba dang / yid bde ba </text></item>
<item><p>337b1</p><section>mdo sde</section><text>skyes te/ byang chub sems dpa'i dga' ba dang / mchog tu dga' ba'i shugs kyis sa las steng gi bar snang las shing ta la bdun tsam du 'phags te/ thams cad dang ldan pa'i 'khor dad pa rgya cher </text></item>
<item><p>337b2</p><section>mdo sde</section><text>spel ba dang / dge ba'i rtsa ba yang dag par bskyed pa'i phyir sangs rgyas kyi mthu dang / rang gi shes rab kyi spobs pas de'i tshe tshigs su bcad pa 'di dag smras so/ /chos 'di thams cad rab tu dben pa </text></item>
<item><p>337b3</p><section>mdo sde</section><text>dang / /dri ma med de nam mkha'i ngo bo nyid/ /rgyud kyi dam pa 'di ni rnam shes na/ /de phyir de dag thub sras thu bor 'gyur/ /rmi lam bzhin du mthong ba cung zad med/ /thams cad med de gzung med gsog dang gsob/ /</text></item>
<item><p>337b4</p><section>mdo sde</section><text>chos rnams thams cad rmi lam 'drar shes nas/ /'dus byas dag la skyo bar 'gyur ba med/ /la las sgyu ma'i rta dang glang chen dang / /shing rta dpung bu chung dang bzhon mthong ba/ /dam pa'i don du snying po med pa </text></item>
<item><p>337b5</p><section>mdo sde</section><text>ltar/ /phung po 'di dag sgyu 'dra snying po med/ /gzugs kyi rang bzhin dbu ba rdos pa bzhin/ /tshor ba 'di ni chu'i chu bur 'dra/ /'du shes dag ni smig rgyu 'dra bar gsungs/ /'dus byas thams cad chu shing </text></item>
<item><p>337b6</p><section>mdo sde</section><text>snying po med/ /srid gsum 'di ni sems yid rnam par shes/ /rgyal bas de bzhin sgyu 'dra gsog tu gsungs/ /gzugs kyi rang bzhin stong par rig nas ni/ /'dus byas dag la nam yang skyo ba med/ /</text></item>
<item><p>337b7</p><section>mdo sde</section><text>khams bzhi po ni chos kyi dbyings 'dra dang / /skye mched rnams ni grong stong lta bu dang / /chos 'di gsog dang gsob ltar rnam shes pa/ /de dag rgyal ba'i chos mdzod 'dzin pa yin/ /rab tu dul phyir sbyin dang </text></item>
<item><p>337b8</p><section>mdo sde</section><text>dul ba dang / /de bzhin tshul khrims rnam dag tshul khrims dang / /rtag tu 'phags pa'i tshul gyis bzod mi zad/ /stong pa nyid phyir brtson 'grus rnam par dag /bsam gtan rang bzhin 'gyur ba med pa dang / /</text></item>
<item><p>338a1</p><section>mdo sde</section><text>de ltar shes rab chags med ma spros par/ /gang gi 'jug pa de 'drar gyur pa de/ /pha rol phyin pa'i pha rol rab tu phyin/ /bdag med kho na nyid phyir byams pa mnyam/ /nam mkha' lta bur gong du </text></item>
<item><p>338a2</p><section>mdo sde</section><text>snying rje dag /zhi phyir dga' dang btang snyoms bcas pa yi/ /lam 'di tshangs pa'i lam ste rtag tu zhi/ /bsdu ba bzhi po khyad par 'phags pa 'di/ /rnam par 'dren pas rjes su gzung phyir gsungs/ /'dzin </text></item>
<item><p>338a3</p><section>mdo sde</section><text>pa med cing rnam rtog gang med pa/ /de ni bsdu ba'i dngos po'i pha rol phyin/ /sems can 'di dag bdag med sems can med/ /srog dang gso ba gang zag mi rnyed do/ /dbang po drug 'di stong ste rab zhi </text></item>
<item><p>338a4</p><section>mdo sde</section><text>bar/ /gang shes de ni byang chub sems dpa' yin/ /sems can med cing byang chub sems dpa' med/ /de ni gang du'ang bdag med rlom sems med/ /gnyis dang bral zhing ma chags spros med pa/ /sems </text></item>
<item><p>338a5</p><section>mdo sde</section><text>can byang chub sems dpa' de dpal ldan/ /chos 'di snying po med de sgyu ma 'dra/ /gang du'ang mi 'ong nam yang 'gror mi 'gyur/ /chos dbyings 'di'i gnas pa rig nas ni/ /rgyal bas de bzhin nyid ni mnyam </text></item>
<item><p>338a6</p><section>mdo sde</section><text>sangs rgyas/ /gang na'ang yod pa 'am med pa med mod kyi/ /rgyu la brten nas chos rnams 'byung bas na/ /mkha' la glog mthong 'jig pa lta bur ni/ /sems kyi 'khri shing de ltar shes par bya/ /</text></item>
<item><p>338a7</p><section>mdo sde</section><text>rlung ni nam mkhar mi chags rgyu ba bzhin/ /gzugs med sems ni 'dus byas dag la rgyu/ /sems kyi rang bzhin rnam dag de shes nas/ /nyon mongs gzugs med sogs par mi 'gyur ro/ /</text></item>
<item><p>338a8</p><section>mdo sde</section><text>lus ni brtsig pa rtswa dang lo ma 'dra/ /blun pa rje med rdo shing ngan pa ltar/ /de yis snga ma'i rang bzhin 'drar shes nas/ /lus kyi chos la gnas par mi byed do/ /tshig ni rtag tu gzung med rlung dang 'dra/ /</text></item>
<item><p>338b1</p><section>mdo sde</section><text>ri dang brag gi brag cha lta bu ste/ /de 'drar sgra ni rab tu dben shes pa/ /sgra rnams kun la 'dod pa'i chags pa med/ /bdag ni nam mkha'i ngos gnas mi ltung ste/ /mkha' las ltung ba'i gnas kying yod ma </text></item>
<item><p>338b2</p><section>mdo sde</section><text>yin/ /chos 'di nam mkha' 'dra bar bsgoms nas ni/ /de ltar sems can sems can med mtshungs gnas/ /bskal pa brgya phrag mang por bsregs kyang ni/ /ji ltar nam mkha' nam yang sngon ma </text></item>
<item><p>338b3</p><section>mdo sde</section><text>tshig /chos rnams thams cad nam mkhar 'drar shes pa/ /de sreg bskal che zhing rnams brgyar yang 'gro/ /ri dang ri bar kho ra khor yug ri/ /de bzhin ri dang bcas pa'i sa rnams kun/ /nam mkha'i </text></item>
<item><p>338b4</p><section>mdo sde</section><text>ngos kyis phye bar rig nas de/ /rdzu 'phrul stobs kyis bye ba'i zhing du 'gro/ /sa dang chu dang me dang rlung dag dang / /khams bzhi 'di dag nam mkha'i ngos mnyam par/ /dpa' bo tshul 'di khong du chud pa dag /</text></item>
<item><p>338b5</p><section>mdo sde</section><text>mkha' las bye ba mtha' yas zhing du 'gro/ /srid pa gsum na sgra dang skad kyi bag /bzang ngan de bzhin 'bring po ci yod pa/ /de'i mtha' ma bskal pa brgyar brjod kyang / /sngon gyi rang bzhin mi snang rgyu </text></item>
<item><p>338b6</p><section>mdo sde</section><text>ba med/ /rang byung ba ni mtshan mchog ma yin yang / /sems kyi chos kyis gzugs kyis rab tu phye/ /sems dang yid ni mtshungs pa dben par gyur/ /rgyal ba thams cad chos mtshungs nyid phyir </text></item>
<item><p>338b7</p><section>mdo sde</section><text>mnyam/ /sngon gyi srid par byang chub spyad spyod cing / /dge ba brgya stong rab tu bsags nas ni/ /byang chub mnyam zhing mnyam par rab shes pa/ /grags pa chen po rnams ni lung bstan 'gyur/ /chos </text></item>
<item><p>338b8</p><section>mdo sde</section><text>rnams kun ni rang yul yongs dag ste/ /mtha' yas phyir ni rgyal ba'i yul du mnyam/ /mnyam nyid 'di dag gang gis rab shes pa/ /yon tan ldan pa de dag lung bstan 'gyur/ /bdag ni gzugs </text></item>
<item><p>339a1</p><section>mdo sde</section><text>min tshor min 'du shes min/ /sems dpa' ma yin rnam par shes med kyang / /byang chub khong du chud pas bdag lung bstan/ /phung po khams kyis bdag ni lung ma bstan/ /bzod pa gang </text></item>
<item><p>339a2</p><section>mdo sde</section><text>zhig gzod ma nas zhi yi/ /skad cig pa ni zad dang 'dra min la/ /mtshungs med mi skye ba la bzod pa na/ /mi dbang 'gyur zhes rgyal bas lung bstan to/ /chos rnams kun dang bdag tu rang bzhin mnyam/ /</text></item>
<item><p>339a3</p><section>mdo sde</section><text>bdag ni bdag med stong pa'i rang bzhin te/ /stong pa nam mkha' 'dra ba'i ngo bo nyid/ /byang chub rtag tu mkha' mnyam rang bzhin no/ /zad par bya phyir zad pa shes mi nus/ /mi zad pa ni zad pas zad </text></item>
<item><p>339a4</p><section>mdo sde</section><text>mi 'gyur/ /zad pa'i sgo yis chos rnams kun ma skyes/ /bzod dang ldan la sangs rgyas lung ston to/ /mtshan med gnas 'jug pa'i gnas med de/ /yang dag 'dus ma byas pa dus las grol/ /</text></item>
<item><p>339a5</p><section>mdo sde</section><text>ma byas byed du ma bcug byung ba min/ /de bzhin nyid 'drar rgyal bas bdag lung bstan/ /gal te bdag ni lung bstan 'gyur snyam na/ /chos lam tshul la mi mnyam sbyor ba yin/ /sems dang yid </text></item>
<item><p>339a6</p><section>mdo sde</section><text>kyis sbyor ba sbyor ma yin/ /chos sbyor khyad par 'phags 'di mtshungs shing mnyam/ /khyed cag thams cad sa'i steng na 'khod/ /bdag ni nam mkha'i dkyil na rnam par gnas/ /sa dang nam mkha' </text></item>
<item><p>339a7</p><section>mdo sde</section><text>mnyam par shes nas ni/ /srid pa gsum na chags med ye shes 'jug /de nas mi 'am ci'i rgyal po sdong pos tshigs su bcad pa 'di dag smras nas steng gi bar snang las babs te thal mo sbyar </text></item>
<item><p>339a8</p><section>mdo sde</section><text>nas bcom ldan 'das la phyag 'tshal te bcom ldan 'das la 'di skad ces gsol to/ /bcom ldan 'das sangs rgyas ni bdag gi ched du byung ngo / /de ci'i slad du zhe na/ bcom ldan 'das bdag sngon </text></item>
<item><p>339b1</p><section>mdo sde</section><text>byang chub sems dpa'i spyod pa don ma mchis par ma bgyis te/ sngon gyi dge ba'i rtsa ba rnams kyis bdag ma bslus pas bcom ldan 'das kyis bdag gi bsam pa thams cad yongs su bskang ba'i slad du </text></item>
<item><p>339b2</p><section>mdo sde</section><text>bla na med pa yang dag par rdzogs pa'i byang chub tu lung bstan to/ /de nas 'khor de'i nang na byang chub sems dpa' kha cig 'di lta bu'i sems bskyed de/ mi 'am ci'i rgyal po sdong pos de bzhin gshegs pa </text></item>
<item><p>339b3</p><section>mdo sde</section><text>dgra bcom pa yang dag par rdzogs pa'i sangs rgyas gang las dang po bla na med pa yang dag par rdzogs pa'i byang chub tu sems bskyed do snyam mo/ /de nas byang chub sems dpa' lha'i cod pan gyis </text></item>
<item><p>339b4</p><section>mdo sde</section><text>byang chub sems dpa' de dag gi sems kyi rnam par rtog pa sems kyis shes nas bcom ldan 'das la 'di skad ces gsol to/ /bcom ldan 'das mi 'am ci'i rgyal po sdong pos de bzhin </text></item>
<item><p>339b5</p><section>mdo sde</section><text>gshegs pa gang las byang chub tu sems bskyed pa'i de bzhin gshegs pa de'i mtshan ci lags/ bcom ldan 'das kyis bka' stsal pa/ rigs kyi bu sngon byung ba 'das pa'i dus bskal pa </text></item>
<item><p>339b6</p><section>mdo sde</section><text>grangs med pa'i yang ches grangs med pa/ rgyas pa/ tshad med pa/ bsam gyis mi khyab par gyur pa de'i tshe de'i dus na rnam par dag pa zhes bya ba'i bskal pa la 'jig rten gyi khams dge ba zhes bya bar de </text></item>
<item><p>339b7</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/</text></item>
<item><p>339b8</p><section>mdo sde</section><text>bla na med pa/ lha dang mi rnams kyi ston pa sangs rgyas bcom ldan 'das rin chen phung po zhes bya ba zhig 'jig rten du byung ngo / /rigs kyi bu de'i tshe de'i dus na bcom ldan 'das de bzhin gshegs pa dgra </text></item>
<item><p>340a1</p><section>mdo sde</section><text>bcom pa yang dag par rdzogs pa'i sangs rgyas rin chen phung po de'i byang chub sems dpa'i dge 'dun ni bye ba phrag drug bcur gyur te/ thams cad kyang brtson 'grus brtsams pa/ bzod pa rab tu </text></item>
<item><p>340a2</p><section>mdo sde</section><text>thob pa/ bla na med pa yang dag par rdzogs pa'i byang chub las phyir mi ldog pa sha stag go/ /de'i tshe'i tshad ni lo bye ba phrag drug bcu thub par gyur to/ /dge ba zhes bya ba'i 'jig rten gyi khams de yang bai </text></item>
<item><p>340a3</p><section>mdo sde</section><text>dUr+ya las grub pa/ rgyan thams cad kyis brgyan pa/ rnam pa'i mchog thams cad dang ldan pa dga' ldan gyi lha'i ris lta bur khang khyim dang / longs spyod dang / nye bar spyod pa dang / bza' ba dang / btung ba bsams </text></item>
<item><p>340a4</p><section>mdo sde</section><text>pa tsam gyis 'byor pa'o/ /sangs rgyas kyi zhing de na theg pa chen po ma gtogs par theg pa gzhan rnam par gzhag pa med par gyur to/ /rigs kyi bu de'i tshe de'i dus na gling bzhi la dbang ba'i 'khor los </text></item>
<item><p>340a5</p><section>mdo sde</section><text>sgyur ba'i rgyal po sa 'dzin ces bya ba rin po che sna bdun dang ldan pa zhig byung ste/ de'i slas ni stong phrag bzhi bcu yod do/ /de'i bu ni stong tham pa yod de/ dpa' ba brtul phod pa/ yan lag mchog gi </text></item>
<item><p>340a6</p><section>mdo sde</section><text>gzugs can pha rol gyi sde rab tu 'jom pa sha stag go/ /rigs kyi bu rgyal po sa 'dzin des bcom ldan 'das de bzhin gshegs pa rin chen phung po de dang / byang chub sems dpa' bye ba phrag drug bcu la </text></item>
<item><p>340a7</p><section>mdo sde</section><text>lo bye ba tham par yid du 'ong ba'i chos gos dang / zhal zas dang / mal cha dang / na ba'i gsos sman dang / yo byad rnams dang / bde bar sbyar ba bde ba la reg par gnas par bya ba thams cad kyis bsnyen </text></item>
<item><p>340a8</p><section>mdo sde</section><text>bkur byas nas des bcom ldan 'das de bzhin gshegs pa rin chen phung po de la mchod pa dpag tu med pa byas te/ dge ba'i rtsa bas nye bar brtan nas bud med bzhi stong po de dag dang / bu stong po de dag </text></item>
<item><p>340b1</p><section>mdo sde</section><text>dang / srog chags brgyad khri bzhi stong dang lhan cig tu bla na med pa yang dag par rdzogs pa'i byang chub tu sems bskyed do/ /des byang chub tu sems bskyed nas kyang lo bye bar bcom ldan 'das de bzhin </text></item>
<item><p>340b2</p><section>mdo sde</section><text>gshegs pa rin chen phung po de la bsnyen bkur byas so/ /de dus gzhan zhig na bu thu bo brtul zhugs yongs su dag pa zhes bya ba rgyal por bcug nas rgyal srid thams cad bor te/ skra dang kha spu bregs </text></item>
<item><p>340b3</p><section>mdo sde</section><text>nas gos ngur smrig bgos te bcom ldan 'das de'i bstan pa la dad pas khyim nas khyim med par rab tu byung ngo / /de na rgyal po'i bu de dag gis kyang rim gyis bu thu bo re re rgyal por bcug nas pha'i rjes </text></item>
<item><p>340b4</p><section>mdo sde</section><text>su rab tu byung bar gyur to/ /rigs kyi bu de ltar na rnam grangs 'dis de bzhin gshegs pa de'i tshe'i tshad ring bar gyur to/ /rgyal po gzhon nu de dag thams cad de bzhin gshegs pa de las rab tu </text></item>
<item><p>340b5</p><section>mdo sde</section><text>byung nas rgyal bu gzhon nu tha chung snying rje'i blo zhes bya ba gcig pu ma gtogs te/ de ni chos kyis rgyal srid byed pa chad pa med pa dang / mtshon cha med par chos dang 'thun par dbang byed du bcug </text></item>
<item><p>340b6</p><section>mdo sde</section><text>go/ /rigs kyi bu de ltar rgyal po sa 'dzin de bu dang bcas par bcom ldan 'das de'i bstan pa la rab tu byung nas thog ma dang bar ma dang tha mar de bzhin gshegs pa rin chen phung po de'i dam </text></item>
<item><p>340b7</p><section>mdo sde</section><text>pa'i chos rab tu bzung ngo / /rigs kyi bu de'i tshe de'i dus na gling bzhi la dbang ba'i 'khor los sgyur ba'i rgyal po sa 'dzin zhes bya bar gyur pa de gzhan zhig yin pa snyam du khyod dogs shing the tsom za </text></item>
<item><p>340b8</p><section>mdo sde</section><text>'am yid gnyis su gyur pa lta na rigs kyi bu khyod kyis de ltar mi blta'o/ /de ci'i phyir zhe na/ mi 'am ci'i rgyal po sdong po 'di de'i tshe de'i dus na rgyal po sa 'dzin zhes bya bar gyur to/ /rgyal po de'i bur </text></item>
<item><p>341a1</p><section>mdo sde</section><text>gyur pa de dag thams cad ni de ltar phyogs bcu na byang chub sems dpa'i spyad pa spyod do/ /rigs kyi bu de ltar na mi 'am ci'i rgyal po sdong pos bcom ldan 'das de bzhin gshegs pa rin </text></item>
<item><p>341a2</p><section>mdo sde</section><text>chen phung po de las bla na med pa yang dag par rdzogs pa'i byang chub tu sems bskyed do/ /de bla na med pa yang dag par rdzogs pa'i byang chub tu dang po sems bskyed tshun chad/ da'i bar thams </text></item>
<item><p>341a3</p><section>mdo sde</section><text>cad du sangs rgyas mthong ba dang chos nyan pa dang dge 'dun la rim gro byed pa dang ma bral bar gyur to/ /'dis yang dag par rdzogs pa'i byang chub kyi tshogs kyang myur du yang dag par bsgrubs pas </text></item>
<item><p>341a4</p><section>mdo sde</section><text>'di la ngas 'di ni ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas yon tan gyi rgyal po zhes bya bar 'gyur ro zhes lung yang bstan to/ /de nas </text></item>
<item><p>341a5</p><section>mdo sde</section><text>bcom ldan 'das la byang chub sems dpa' sems dpa' chen po lha'i cod pan gyis 'di skad ces gsol to/ /bcom ldan 'das ji tsam du de bzhin gshegs pa dgra bcom pa yang dag par </text></item>
<item><p>341a6</p><section>mdo sde</section><text>rdzogs pa'i sangs rgyas thogs pa mi mnga' ba'i mkhyen pa dang ldan pas 'di ltar dge ba'i rtsa ba mngon par 'dus bgyis pa'i rgyu ba nas yun ring du lags pa yang bcom ldan 'das kyis sgrib pa mi </text></item>
<item><p>341a7</p><section>mdo sde</section><text>mnga' ba'i mkhyen pas gzigs pa ni ngo mtshar to/ /bcom ldan 'das kyis bka' stsal pa/ rigs kyi bu de de bzhin no/ /ji skad smras pa de bzhin te/ de bzhin gshegs pa dgra bcom pa yang dag </text></item>
<item><p>341a8</p><section>mdo sde</section><text>par rdzogs pa'i sangs rgyas ni thogs pa med pa'i ye shes mthong ba dang ldan no/ /de ci'i phyir zhe na/ rigs kyi bu gang sems can thams cad kyi 'das pa'i sems kyi rgyu zad pa/ 'gags pa/</text></item>
<item><p>341b1</p><section>mdo sde</section><text>bral ba/ rnam par gyur pa/ rgyu gang dag las sems kyi rgyud de dag byung ba dang / rgyu gang dag med pas zad pa/ dge ba 'am/ mi dge ba 'am/ lung du bstan pa 'am/ lung du ma bstan pa de dag thams cad </text></item>
<item><p>341b2</p><section>mdo sde</section><text>rnam pa dang bcas/ gzhi dang bcas/ gtan tshigs dang bcas par de bzhin gshegs pas rab tu shes so/ /da ltar byung ba'i dus kyi sems can thams cad kyi sems kyi rgyud byung ba dge ba 'am/</text></item>
<item><p>341b3</p><section>mdo sde</section><text>mi dge ba 'am/ lung du bstan pa 'am/ lung du ma bstan pa yang rung ste/ sems rang gi 'og tu sems gang byung ba de dag thams cad kyang rnam pa dang bcas/ gzhi dang bcas/ gtan tshigs dang </text></item>
<item><p>341b4</p><section>mdo sde</section><text>bcas par de bzhin gshegs pas rab tu shes so/ /gang ma 'ongs pa'i sems can thams cad kyi sems kyi rgyud dang sems las byung ba'i chos dge ba 'am/ mi dge ba 'am/ lung du bstan pa </text></item>
<item><p>341b5</p><section>mdo sde</section><text>'am/ lung du ma bstan pa yang rung ste/ sems gang gi 'og tu sems gang 'byung bar 'gyur ba de dag thams cad kyang rnam pa dang bcas/ gzhi dang bcas pa/ gtan tshigs dang bcas par </text></item>
<item><p>341b6</p><section>mdo sde</section><text>de bzhin gshegs pas rab tu shes so/ /rigs kyi bu de ltar de bzhin gshegs pa dgra bcom pa yang dag par rdzogs pa'i sangs rgyas ni thogs pa med pa'i ye shes dang ldan no/ /de bzhin </text></item>
<item><p>341b7</p><section>mdo sde</section><text>gshegs pa'i mkhyen pa thogs pa mi mnga' ba bstan pa 'di bshad pa na srog chags sum 'bum gyis bla na med pa yang dag par rdzogs pa'i byang chub tu sems bskyed do/ /de nas mi 'am ci'i </text></item>
<item><p>341b8</p><section>mdo sde</section><text>rgyal po sdong pos bcom ldan 'das byang chub sems dpa' dang nyan thos kyi dge 'dun gyi 'khor dang bcas pa la zhag bdun bde bar sbyar ba thams cad kyis bsnyen bkur byas nas yongs su </text></item>
<item><p>342a1</p><section>mdo sde</section><text>longs spyad par bya ba'i phyir rang gi khang khyim dang / 'khor gyi khyams de yang bcom ldan 'das la phul te 'di skad ces gsol to/ /bcom ldan 'das bdag la thugs brtse </text></item>
<item><p>342a2</p><section>mdo sde</section><text>ba'i slad du rtag tu 'dir gshegs shing bzhugs par gsol/ des na skye bo mang po la phan pa dang / skye bo mang po la bde ba dang / 'jig rten la thugs brtse ba dang / skye bo'i tshogs phal po </text></item>
<item><p>342a3</p><section>mdo sde</section><text>che'i don dang / mi 'am ci dang / dri za dang / lto 'phye chen po rnams la phan pa dang bde bar 'gyur ro/ /de nas mi 'am ci'i rgyal po sdong po'i bu dri ma med pa'i mig ces bya bas bcom ldan </text></item>
<item><p>342a4</p><section>mdo sde</section><text>'das la nor bu rin po che'i dra ba phul nas bcom ldan 'das la 'di skad ces gsol to/ /bcom ldan 'das mi 'am ci bdag cag bla na med pa yang dag par rdzogs pa'i byang chub la yang </text></item>
<item><p>342a5</p><section>mdo sde</section><text>dag par zhugs su lags kyang bdag cag ni sil snyan dang rol mo'i dbyangs sgra dang / glu dang gar la rab tu chags/ me tog dang spos dang bdug pa dang byug pa dang / phye ma la bag ma </text></item>
<item><p>342a6</p><section>mdo sde</section><text>mchis par dga' zhing rtse ba lags na ji ltar bdag cag bag mchis par 'gyur zhing / byang chub kyi phyogs kyi chos rnams yang dag par bsgrub par 'gyur ba de lta bu'i chos rin po che'i phyag rgya'i </text></item>
<item><p>342a7</p><section>mdo sde</section><text>sgo'i gdams ngag bcom ldan 'das kyis bdag cag la stsal bar gsol/ de skad ces gsol pa dang / bcom ldan 'das kyis mi 'am ci'i rgyal po'i bu dri ma med pa'i mig la 'di skad </text></item>
<item><p>342a8</p><section>mdo sde</section><text>ces bka' stsal to/ /bzhin bzangs dag de'i phyir deng phyin cad sil snyan dang glu dbyangs de dag las byang chub yongs su smin par byed pa'i chos drug bcu rtsa bzhi 'byung bar khyed la byin gyis </text></item>
<item><p>342b1</p><section>mdo sde</section><text>brlab par bya'o/ /drug bcu rtsa bzhi gang zhe na/ 'di lta ste/ mi rtag pa'i sgra 'byung ba dang / sdug bsngal gyi sgra dang / bdag med pa'i sgra dang / zhi ba'i sgra dang / mngon par 'du mi byed pa'i sgra dang /</text></item>
<item><p>342b2</p><section>mdo sde</section><text>dben pa'i sgra dang / mi skye ba'i sgra dang / dngos po med pa'i sgra dang 'byung ba med pa'i sgra dang / gnas med pa'i sgra dang / ji lta ba bzhin gyi sgra dang / yang dag pa'i mtha'i sgra dang / chos kyi dbyings </text></item>
<item><p>342b3</p><section>mdo sde</section><text>kyi sgra dang / sems can med pa'i sgra dang / srog med pa'i sgra dang / gang zag med pa'i sgra dang / sbyin pa'i sgra dang / tshul khrims kyi sgra dang / bzod pa'i sgra dang / brtson 'grus kyi sgra dang /</text></item>
<item><p>342b4</p><section>mdo sde</section><text>bsam gtan gyi sgra dang / shes rab kyi sgra dang / byams pa'i sgra dang / snying rje'i sgra dang / dga' ba'i sgra dang / btang snyoms kyi sgra dang / 'ong ba med pa'i sgra dang / 'gro ba med pa'i sgra dang /</text></item>
<item><p>342b5</p><section>mdo sde</section><text>rgyu ba med pa'i sgra dang / gnas med pa'i sgra dang / brtan pa med pa'i sgra dang / stong pa nyid kyi sgra dang / mtshan ma med pa'i sgra dang / smon pa med pa'i sgra dang / 'dod chags dang bral </text></item>
<item><p>342b6</p><section>mdo sde</section><text>ba'i sgra dang / 'byung ba med pa'i sgra dang / rten pa'i sgra dang / rten pa med pa'i sgra dang / sangs rgyas kyi sgra dang / chos kyi sgra dang / dge 'dun gyi sgra dang / byang chub tshad med pa'i sgra dang /</text></item>
<item><p>342b7</p><section>mdo sde</section><text>dran pa nye bar gzhag pa'i sgra dang / yang dag par spong ba'i sgra dang / rdzu 'phrul gyi rkang pa'i sgra dang / dbang po'i sgra dang / stobs kyi sgra dang / byang chub kyi yan lag gi sgra dang / lam gyi </text></item>
<item><p>342b8</p><section>mdo sde</section><text>sgra dang / zhi gnas kyi sgra dang / lhag mthong gi sgra dang / thabs kyi sgra dang / bsdu ba'i dngos po'i sgra dang / sems can yongs su smin par bya ba'i sgra dang / bdud tshar gcad pa'i sgra dang / dam </text></item>
<item><p>343a1</p><section>mdo sde</section><text>pa'i chos yongs su gzung ba'i sgra dang / chos thams cad sgyu ma dang / rmi lam dang / gzugs brnyan dang / chu'i zla ba dang / brag cha lta bu'i sgra dang / chos kyi dbyings 'dres pa </text></item>
<item><p>343a2</p><section>mdo sde</section><text>med pa'i sgra dang / 'khor bas yongs su mi skyo ba'i sgra dang / 'byung ba'i sgra dang / dge ba'i rtsa ba'i tshogs thams cad kyi sgra dang / dbu ba dang / chu'i chu bur dang / smig rgyu dang / chu shing gi phung po dang /</text></item>
<item><p>343a3</p><section>mdo sde</section><text>sgyu ma dang / snying po med pa'i sgra dang / ji skad smras pa de bzhin du bya zhing chos bsgrub pa'i sgra 'byung bar 'gyur ro/ /bzhin bzangs dag de ltar na sangs rgyas kyi mthus sil snyan dang glu dbyangs </text></item>
<item><p>343a4</p><section>mdo sde</section><text>de dag las gang gi khyed bag yod par byang chub kyi phyogs kyi chos rnams bsgrub par 'gyur ba de lta bu'i sgra 'di dag 'byung bar 'gyur ro// // bam po lnga pa ste tha ma/</text></item>
<item><p>343a5</p><section>mdo sde</section><text>de nas thams cad dang ldan pa'i 'khor de ngo mtshar du gyur nas bcom ldan 'das la phyag 'tshal te 'di skad ces gsol to/ /bcom ldan 'das ji tsam du sangs rgyas bcom ldan 'das rnams kyang </text></item>
<item><p>343a6</p><section>mdo sde</section><text>byang chub 'di byin gyis brlabs kyis shin du byin gyis brlabs pa dang / chos bstan pa dang / ji tsam du de bzhin gshegs pas byang chub sems dpa' rnams shin du yongs su bzung ba ni ngo mtshar to/ /</text></item>
<item><p>343a7</p><section>mdo sde</section><text>bcom ldan 'das kyis bka' stsal pa/ grogs po dag ji skad smras pa de bzhin te/ de bzhin gshegs pas byang chub sems dpa' rnams shin du yongs su bzung ngo / /de ci'i phyir zhe na/</text></item>
<item><p>343a8</p><section>mdo sde</section><text>'di ltar byang chub sems dpa' yongs su bzung bas sems can thams cad yongs su bzung bar 'gyur ro/ /grogs po dag de bzhin gshegs pas byang chub sems dpa' yongs su bzung ba gang </text></item>
<item><p>343b1</p><section>mdo sde</section><text>yin pa de sems can thams cad kyi don nyid do/ /de ltar na sems can kyi ched du de dag go cha gang gis sems can tshad med grangs med pa 'khor ba las mya ngan las 'da' ba'i lam du gzud par 'gyur ba'i go cha </text></item>
<item><p>343b2</p><section>mdo sde</section><text>chen po gyon no/ /grogs po dag rnam grangs 'dis 'di lta nga da ltar bzhugs kyang rung yongs su mya ngan las kyang rung ste/ byang chub sems dpa' rnams yongs su bzung ba mdzad pa gang yin pa des sems can </text></item>
<item><p>343b3</p><section>mdo sde</section><text>thams cad yongs su bzung ba yin par rig par bya'o/ /grogs po dag byang chub sems dpa' la chos gos dang / bsod snyoms dang / mal cha dang / na ba'i gsos sman dang / yo byad rnams kyis </text></item>
<item><p>343b4</p><section>mdo sde</section><text>rim gror byas pa ni sems can thams cad la rim gro byas par 'gyur ro/ /grogs po dag byang chub sems dpa' la bde bar sbyar ba nye bar bsgrubs pa ni sems can thams cad la bde bar sbyar ba nye </text></item>
<item><p>343b5</p><section>mdo sde</section><text>bar bsgrubs par 'gyur ro/ /de ci'i phyir zhe na/ grogs po dag tha na byang chub sems dpa'i dbugs 'byung ba dang / rngub pa gang yin pa de thams cad kyang sems can thams cad la snying rje chen po </text></item>
<item><p>343b6</p><section>mdo sde</section><text>rab tu 'thob pa dang ldan pa dang / sems can thams cad la phan pa dang bde ba'i phyir yongs su 'dzin to/ /de nas 'dod pa na spyod pa dang / gzugs na spyod pa dang / gnas gtsang ma'i ris kyi </text></item>
<item><p>343b7</p><section>mdo sde</section><text>lha'i bu de dag dang / klu dang gnod sbyin dang dri za dang / mi 'am ci dang / lto 'phye chen po dang / thams cad dang ldan pa'i 'khor de bcom ldan 'das kyis legs par gsungs pa la rjes su yi </text></item>
<item><p>343b8</p><section>mdo sde</section><text>rang nas/ lha'i me tog rnam pa mang po kha dog sna tshogs pas bcom ldan 'das la mngon par gtor to/ /de nas mi 'am ci'i rgyal po sdong pos 'di snyam du bsams te/ bcom ldan 'das nyid </text></item>
<item><p>344a1</p><section>mdo sde</section><text>kyi rdzu 'phrul gyis sam/ gzhan byang chub sems dpa'i rdzu 'phrul gyis bdag gi gnas nas/ bya rgod kyi phung po'i ri la gshegs pa ni bdag gi cha ma yin gyis bdag gis de bzhin </text></item>
<item><p>344a2</p><section>mdo sde</section><text>gshegs pa la mchod pa'i las kyi phyir shing rta gang la bcom ldan 'das byang chub sems dpa'i dge 'dun dang bcas pa dang nyan thos kyi dge 'dun dang bcas par bzhugs pa de lta bu'i shing rta bkod </text></item>
<item><p>344a3</p><section>mdo sde</section><text>pa bsgrubs te/ shing rta de yang bdag 'khor dang bcas pas drangs nas/ de ltar na bdag gis de bzhin gshegs pa la mchod pa byas par 'gyur snyam mo/ /de nas mi 'am ci'i rgyal po sdong pos yid </text></item>
<item><p>344a4</p><section>mdo sde</section><text>las byung ba lha'i rin po che sna bdun gyi shing rta 'phang du dpag tshad lnga khyon du dpag tshad lnga pa/ kha khyer rin po che sna tshogs kyis bskor ba/ shing sna tshogs kyis legs par brgyan pa/ steng du </text></item>
<item><p>344a5</p><section>mdo sde</section><text>rin po che'i dra ba bres pa/ rin po che'i skud pa mig mangs ris su bres pa mngon par sprul nas shing rta de la bcom ldan 'dis kyi gdan seng ge'i khri bkra ba blta na sdug pa/ 'phang du mi bdun </text></item>
<item><p>344a6</p><section>mdo sde</section><text>yod pa/ ras bcos ma zung brgya stong mang po bkram pa mngon par sprul/ byang chub sems dpa' thams cad dang nyan thos kyi dge 'dun thams cad kyi stan yang so sor mngon par sprul/</text></item>
<item><p>344a7</p><section>mdo sde</section><text>gang dag bcom ldan 'das la chos nyan zhing zhabs 'bring du 'brang ba brgya byin dang / tshangs pa dang / 'jig rten skyong ba dang / 'dod pa na spyod pa dang / gzugs na spyod pa dang / gnas </text></item>
<item><p>344a8</p><section>mdo sde</section><text>gtsang ma'i ris kyi lha'i bu de dag gi stan yang shing rta de'i steng du ci rigs par sprul to/ /de nas mi 'am ci'i rgyal po sdong pos de lta bu'i shing rta bkod pa de sprul nas thal mo sbyar te/</text></item>
<item><p>344b1</p><section>mdo sde</section><text>bcom ldan 'das la phyag 'tshal nas 'di skad ces gsol to/ /bcom ldan 'das bdag la thugs brtse ba'i slad du shing rta 'di la ji ltar gdan bshams pa rnams la 'khor thams cad dang thabs </text></item>
<item><p>344b2</p><section>mdo sde</section><text>gcig tu bzhugs su gsol/ de nas seng ge'i khri de la bcom ldan 'das kyang bzhugs/ byang chub sems dpa' dang / dge slong gi dge 'dun dang 'khor thams cad kyang ci rigs par 'khod do/ /</text></item>
<item><p>344b3</p><section>mdo sde</section><text>de nas mi 'am ci'i rgyal po sdong pos rdzu 'phrul gyi stobs kyis shing rta de lag pa g.yas pas blangs te/ shing ta la bdun srid kyi steng gi bar snang la 'phags nas/ de nas mi 'am ci mo brgyad khri </text></item>
<item><p>344b4</p><section>mdo sde</section><text>bzhi stong de dag thams cad dang bu brgyad stong po de dag dang gzhan yang mi 'am ci dang dri za dang lto 'phye chen po brgya stong phrag du ma dang mi 'am ci'i rgyal po sdong po nyid kyang rin po che'i thag pa thogs </text></item>
<item><p>344b5</p><section>mdo sde</section><text>nas shing rta la btags te nam mkha' las drangs so/ /de nas bcom ldan 'das steng gi bar snang gi shing rta la bzhugs shing / nam mkha'i dkyil nas gshegs pa la mi 'am ci mo brgyad </text></item>
<item><p>344b6</p><section>mdo sde</section><text>khri bzhi stong po de dag gis sil snyan dang / glu dbyangs blangs nas mchod pa byed de/ mdun du dong zhing bcom ldan 'das la tshigs su bcad pa 'di dag gis mngon par bstod do/ /mi </text></item>
<item><p>344b7</p><section>mdo sde</section><text>'am ci mo brgyad khri bzhi stong po/ /gzugs kyi dam pa dang ni ldan pa dag /sil snyan rnams ni rab tu dkrol bgyid cing / /yang dag bsngags pas 'dren la bstod pa bgyid/ /mtshan mchog </text></item>
<item><p>344b8</p><section>mdo sde</section><text>bsod nams kyis ni gzi brjid gyur/ /gzugs mchog mthong na dga' bar bgyid pa'i gzugs/ /bden pa'i yon tan la ni rtag gnas pa/ /yon tan mtsho chen khyod la phyag 'tshal lo/ /</text></item>
<item><p>345a1</p><section>mdo sde</section><text>sngon gyi rgyal ba rnams dang khyod mi 'dra/ /g.yas g.yon na yang rnam par mthong ma myong / /ji ltar ri rab brtan zhing mi g.yo ba/ /de ltar khyad kyi sku ni dpal gyis mdzes/ /'dren pa </text></item>
<item><p>345a2</p><section>mdo sde</section><text>khyod kyis rdzu 'phrul stobs kyis ni/ /chags pa ma mchis par yang mkha' las mchi/ /nam mkha' lta bur dag cing dri mi mnga'/ /bcom ldan nyon mongs bsal la phyag 'tshal lo/ /lha dbang </text></item>
<item><p>345a3</p><section>mdo sde</section><text>lha min dbang dang srin po dang / /brgya byin tshangs pa dang ni dag pa'i lha/ /nyi ma zla ba skar mar bcas pa'i 'od/ /khyed kyi mdzod spus 'od ni ma mchis gyur/ /shes rab 'byung gnas shes rab rgya mtsho </text></item>
<item><p>345a4</p><section>mdo sde</section><text>ldan/ /sems can kun gyi sems kyi spyod la mkhas/ /'jig rten gsum na 'jig rten sum gyis mchod/ /'jig rten grags pa'i zhabs la phyag 'tshal lo/ /bdud bzhi po'i skyon rnams </text></item>
<item><p>345a5</p><section>mdo sde</section><text>bsal ba po/ /bden pa bzhi la bsgom zhing dpyod mdzad pa/ /rdzu 'phrul bzhi'i stobs kyis bsnyengs mi mnga'/ /sangs rgyas gshegs pas gshegs te gshegs pa mdzes/ /bskal pa </text></item>
<item><p>345a6</p><section>mdo sde</section><text>brgyar yang skyo ba mi mnga' zhing / /rtag tu dul la thugs ni mnyam par bzhag /legs par gsungs pas 'gro ba tshim mdzad kyang / /khyod ni tshig dang skad la gnas ma lags/ /khyod kyi gsung </text></item>
<item><p>345a7</p><section>mdo sde</section><text>ni yid 'ong rab tu snyan/ /zhing brgya dag tu thogs pa med par mchi/ /sgra ni sems can gang gis thos gyur pa/ /de dag thams cad bde bas tshim par 'gyur/ /sems can kha lo bsgyur ba spu gcig tu/ /stong </text></item>
<item><p>345a8</p><section>mdo sde</section><text>gsum rgya mtsho'i chab rnams zhugs gyur kyang / /sems can rag pa rnams la'ang mi gnod la/ /rdzu 'phrul la yang skyon ni yong mi gda'/ /stong gsum gyi ni ri bo ri rab dag /phyag gcig gi ni mthil du bzhag nas </text></item>
<item><p>345b1</p><section>mdo sde</section><text>su/ /zhing mang bya ba dag tu gshegs mdzad kyang / /khyod kyi sku'i stobs ni zhum ma mchis/ khyod ni bskal pa brgya phrag bsam yas nas/ /brtul zhugs dka' thub tshul khrims yon tan dang / /sbyin dang dul </text></item>
<item><p>345b2</p><section>mdo sde</section><text>dang sdom dang bzod pa dang / /brtson 'grus bsam gtan shes rab shin du bslabs/ /sangs rgyas bye ba mang la bsnyen bkur mdzad/ /de dag rnams kyis bshad pa'i chos kyang bzung / /thugs rje ldan zhing </text></item>
<item><p>345b3</p><section>mdo sde</section><text>'gro ba'i don gyi phyir/ /khyod la yongs su skyo ba'i thugs mi mnga'/ /rim gror ma bgyis zhum par mi 'gyur zhing / /rim gro bgyis pas mtho bar 'gyur ma lags/ /dog sa lta bur snyoms shing mi </text></item>
<item><p>345b4</p><section>mdo sde</section><text>g.yo ste/ /'jig rten chos gnas mi gos pad ma bzhin/ /chos rnams stong pa mtshan ma ma mchis dang / /chu zla 'dra zhing sgyu ma lta bu dang / /dbu ba rdos 'dra rmi lam glog 'dra dang / /smig rgyu'i mtshan nyid lta bur </text></item>
<item><p>345b5</p><section>mdo sde</section><text>rab tu mkhyen/ /ngo bo nyid kyis gang zag bdag ma mchis/ /gdod nas stong zhing mi g.yo rjes ma mchis/ /nam mkha' lta bur dag cing dri ma mchis/ /dngos po bas par dngos po ma mchis 'dra/ /las dang bya ba rgyu dang </text></item>
<item><p>345b6</p><section>mdo sde</section><text>rkyen rnams las/ /byung ba lags kyi rjes ni ma mchis par/ /tshul 'di rnam par sbyang ba mdzad pas na/ /de phyir khyod ni rdzogs sangs rgyas shes bgyi/ /gang dag 'dren pa mthong zhing thos gyur pa/ /de dag la ni ngan </text></item>
<item><p>345b7</p><section>mdo sde</section><text>song 'jigs ma mchis/ /de dag bde 'gro dag tu mchog gzhol te/ /srog chags de rnams kyi ni rnyed pa lags/ /bdag cag rnams kyis gang zag dam pa khyod/ /kun du mchod pas mchod pa bgyis nas su/ /byang </text></item>
<item><p>345b8</p><section>mdo sde</section><text>chub tu ni sems kyang bskyed bgyis te/ /gang zag mchog 'drar thams cad 'gyur bar shog /nam mkha' la ni dpag tu nus kyang gda'/ /rgya mtsho'i chab ni bas bgyir nus kyang gda'/ /nyi zla mkha' las sar ni ltung gda' yi/ /</text></item>
<item><p>346a1</p><section>mdo sde</section><text>sangs rgyas yon tan bas par 'gyur mi gda'/ /de nas bcom ldan 'das shing rta la bzhugs te nam mkha'i dkyil gyi lam nas gshegs pas gshegs shing / gser gyi kha dog lta bur sku las 'od gang gis stong </text></item>
<item><p>346a2</p><section>mdo sde</section><text>gsum gyi stong chen po'i 'jig rten gyi khams khyab par 'gyur ba de lta bu'i 'od phyung ba dang / 'od des rgyal po'i khab kyi grong khyer chen po dang / bya rgod kyi phung po'i ri yang rab tu khyab par gyur to/ /de nas bcom ldan 'das </text></item>
<item><p>346a3</p><section>mdo sde</section><text>shing rta des rgyal po'i khab kyi grong khyer dang bya rgod kyi phung po'i ri ga la ba der gshegs so/ /de nas rgyal po'i khab kyi grong khyer gyi rgyal po ma skyes dgra blon po dang / rgyal bu dang / tshong dpon dang grong rdal pa dang / khyim </text></item>
<item><p>346a4</p><section>mdo sde</section><text>bdag tu bcas pa dang / dge slong dang dge slong ma dang / dge bsnyen dang dge bsnyen ma rnams 'od des bskul nas phyi dro'i dus kyi tshe me tog dang / bdug pa dang spos dang / phreng ba dang byug pa dang / gdugs dang / rgyal mtshan </text></item>
<item><p>346a5</p><section>mdo sde</section><text>dang ba dan thogs te/ bcom ldan 'das bsu ba'i phyir rings pa rings par rgyal po'i khab kyi grong khyer chen po nas byung ste/ bya rgod kyi phung po'i ri la bcom ldan 'das ga la ba der dong ngo / /sdong po'i slas rnams shing </text></item>
<item><p>346a6</p><section>mdo sde</section><text>rta 'dren bzhin du sil snyan brgyad khri bzhi stong byed do/ /mi 'am ci mo'i rol mo sil snyan gyi sgra des bya rgod kyi phung po'i ri thams cad du grag par gyur to/ /de ltar mi 'am ci'i rgyal po sdong po dpung dang bcas/ 'khor dang </text></item>
<item><p>346a7</p><section>mdo sde</section><text>bcas pas rdzu 'phrul gyi stobs kyis bcom ldan 'das nam mkha'i dkyil nas khyer te bya rgod kyi phung po'i ri la bzhag go/ /de nas bcom ldan 'das shing rta de las babs nas rang gi gnas su gdan bshams pa la bzhug </text></item>
<item><p>346a8</p><section>mdo sde</section><text>so/ /byang chub sems dpa' de dag dang nyan thos chen po de dag dang / thams cad dang ldan pa'i 'khor rnams kyang shing rta de las babs nas bcom ldan 'das kyi zhabs la mgo bos phyag 'tshal te/ bcom ldan 'das kyis gnang nas bcom </text></item>
<item><p>346b1</p><section>mdo sde</section><text>ldan 'das la kun nas bskor te rang rang gi stan la 'khod do/ /'dod pa na spyod pa dang / gzugs na spyod pa dang / gnas gtsang ma'i ris kyi lha'i bu de dag kyang shing rta de las babs te bcom ldan 'das kyi zhabs la mgo </text></item>
<item><p>346b2</p><section>mdo sde</section><text>bos phyag 'tshal nas phyogs gcig tu 'khod do/ /de nas rgyal po ma skyes dgra blon po dang / rgyal bu dang / tshong dpon dang / khyim bdag dang / grong rdal pa dang bcas pa dang / dge slong dang / dge slong ma dang / dge bsnyen dang /</text></item>
<item><p>346b3</p><section>mdo sde</section><text>dge bsnyen ma rnams kyis me tog dang / bdug pa dang spos dang phreng ba dang / byug pa dang phye ma dang / chos gos dang / gdugs dang / rgyal mtshan dang ba dan ji ltar thogs pa de dag gis bcom ldan 'das la mchod pa byas nas </text></item>
<item><p>346b4</p><section>mdo sde</section><text>bcom ldan 'das kyi zhabs la mgo bos phyag 'tshal te/ bcom ldan 'das la sku ma mnyel tam/ bde ba la reg par gnas sam zhes gsol nas phyogs gcig tu 'gor ro/ /de nas bcom ldan 'das la byang chub sems </text></item>
<item><p>346b5</p><section>mdo sde</section><text>dpa' lha'i cod pan gyis 'di skad ces gsol to/ /bcom ldan 'das mi 'am ci'i rgyal po sdong po g.yog 'khor dang bcas pas bcom ldan 'das 'khor dang bcas te/ shing rta la bzhugs pa nam mkha'i dkyil nas </text></item>
<item><p>346b6</p><section>mdo sde</section><text>drangs pa'i dge ba'i rtsa ba 'dis mi 'am ci'i rgyal po sdong po'i 'khor dang bcas pas ci zhig 'thob par 'gyur/ bcom ldan 'das kyis bka' stsal pa/ dge ba'i rtsa ba des mi 'am ci'i rgyal po sdong po slas dang </text></item>
<item><p>346b7</p><section>mdo sde</section><text>bcas/ bu dang bcas/ g.yog dang bcas pas 'dir byang chub tu sems bskyed nas de dag thams cad nam byang chub kyi snying po la 'dug gi bar du mngon par shes pa las mi nyams pa rab tu thob par 'gyur/ sangs rgyas </text></item>
<item><p>346b8</p><section>mdo sde</section><text>kyi zhing 'di nis sangs rgyas kyi zhing du phan tshun 'gro bar 'gyur/ sangs rgyas mthong ba dang / chos nyan pa dang / dge 'dun la bsnyen bkur byed pa dang mi 'bral bar 'gyur/ tshe rabs thams cad du skye ba dran par 'gyur/ lung bstan </text></item>
<item><p>347a1</p><section>mdo sde</section><text>pa thob par 'gyur/ dam pa'i chos yongs su gzung ba la brtson par 'gyur/ sems can yongs su smin par bya ba la spro bar 'gyur ro/ /de nas rgyal po ma skyes dgras mi 'am ci'i bdag po sdong po la 'di </text></item>
<item><p>347a2</p><section>mdo sde</section><text>skad ces smras so/ /mi 'am ci'i bdag po bcom ldan 'das kyis khyod kyi yon tan yongs su brjod pa mdzad pas khyod kyis rnyed pa legs par rnyed kyis khyod kyis dge ba'i rtsa ba de las shas shig kho bos </text></item>
<item><p>347a3</p><section>mdo sde</section><text>kyang thob par 'dod do/ /mi 'am ci'i rgyal po sdong pos smras pa/ rgyal po chen po dge ba'i rtsa ba 'di thams cad bdag gis khyod dang sems can thams cad la dbul lo/ /de ci'i phyir zhe na/ rgyal po chen </text></item>
<item><p>347a4</p><section>mdo sde</section><text>po byang chub sems dpa' rnams kyi dge ba'i rtsa ba ni gang sems can thams cad dang thun mong ma yin pa de gang yang med do/ /rgyal po chen po byang chub sems dpa' thams cad ni ser sna can ma yin te/</text></item>
<item><p>347a5</p><section>mdo sde</section><text>de dag dge ba'i rtsa ba thams cad la ser sna mi bskyed do/ /dge ba'i rtsa ba thams cad sems can thams cad la gtong yang yid mi bde bar mi bgyid/ 'gyod par mi 'gyur ro/ /rgyal po chen po byang chub sems </text></item>
<item><p>347a6</p><section>mdo sde</section><text>dpa'i dge ba'i rtsa ba gang thams cad mkhyen par yongs su bsngos pa de yang sems can thams cad kyi 'tsho bar 'gyur ro/ /de ci'i phyir zhe na/ rgyal po chen po byang chub sems dpa' rnams kyi byang chub ni sems </text></item>
<item><p>347a7</p><section>mdo sde</section><text>can thams cad kyi gnas byed pa dang / sems can la sbyor ba dang / sems can gyi phyir 'brang bar 'gyur ro/ /rgyal po chen po khyod kyis gang gi phyir dge ba'i bshes gnyen bcom ldan 'das dang 'jam dpal gzhon nur </text></item>
<item><p>347a8</p><section>mdo sde</section><text>gyur pa rnyed de/ de gnyis las khyod kyis dam pa'i chos thos nas des mi shes pa'i mun pa dang / gti mug gi ling tog chen pos mtshams med pa'i 'gyod pa byang ba'i sems bsal nas khyod kyis chos la chos kyi snang ba chen po thob ste/</text></item>
<item><p>347b1</p><section>mdo sde</section><text>chos kyi snang ba des khyod da ltar sgrib pa med pa thob cing gnas pas khyod kyis kyang rnyed pa legs par rnyed do/ /rgyal po chen po de lta bas na byang chub sems dpa' sems dpa' chen pos gus par byas te/ ji nas kyang chos kyi </text></item>
<item><p>347b2</p><section>mdo sde</section><text>tshig dang / yi ge 'bru gcig thos pa 'ang brjed par mi 'gyur ba dang / chud za bar mi 'gyur ba dang / kun du bzung ba dang / yongs su bsrung ba'i phyir bdag chos kyi snod du 'gyur bar bya'o/ /de nas bcom ldan 'das </text></item>
<item><p>347b3</p><section>mdo sde</section><text>la byang chub sems dpa' lha'i cod pan gyis 'di skad ces gsol to/ /bcom ldan 'das ji ltar na byang chub sems dpa' chos kyi snod du 'gyur ba lags/ de skad ces gsol pa dang / bcom ldan 'das kyis </text></item>
<item><p>347b4</p><section>mdo sde</section><text>byang chub sems dpa' lha'i cod pan la 'di skad ces bka' stsal to/ /rigs kyi bu byang chub sems dpa' sems dpa' chen po chos sum bcu rtsa gnyis dang ldan na chos kyi snod du 'gyur ro/ /sum </text></item>
<item><p>347b5</p><section>mdo sde</section><text>bcu rtsa gnyis gang zhe na/ 'di lta ste/ rigs kyi bu byang chub sems dpa'i snod sangs rgyas kyi byin gyis brlabs dang / lhag pa'i bsam pa'i snod bsam pa dang / byang chub kyi lam nye bar ston pa'i snod sbyor </text></item>
<item><p>347b6</p><section>mdo sde</section><text>ba dang / dge ba'i rtsa ba khyad par du 'gro ba'i snod lhag pa'i bsam pa dang / mang du thos pa'i snod dran pa dang / lam la 'jug pa'i snod blo gros dang / don rtogs pa rjes su rtogs pa'i snod </text></item>
<item><p>347b7</p><section>mdo sde</section><text>rtogs pa dang / longs spyod chen po'i snod sbyin pa dang / bsam pa yongs su rdzogs pa'i snod tshul khrims dang / skyes bu chen po'i mtshan sum bcu rtsa gnyis 'thob pa'i snod </text></item>
<item><p>347b8</p><section>mdo sde</section><text>bzod pa dang / sangs rgyas kyi chos thams cad 'grub pa'i snod brtson 'grus dang / sems las su rung ba'i snod bsam gtan dang / dogs pa thams cad las rab tu 'das </text></item>
<item><p>348a1</p><section>mdo sde</section><text>pa'i snod shes rab dang / sems can thams cad la sems snyoms pa'i snod byams pa dang / dbul zhing nyam thag pa thams cad bskyab pa'i snod snying rje dang / chos la dga' </text></item>
<item><p>348a2</p><section>mdo sde</section><text>ba'i snod dga' ba dang / rjes su chags pa dang / khong khro ba spang ba'i snod btang snyoms dang / dge ba'i rtsa ba thams cad 'dzin du 'jug pa'i snod dge ba'i bshes gnyen dang / shes rab kyi pha rol </text></item>
<item><p>348a3</p><section>mdo sde</section><text>tu phyin pa'i snod thos pa tshol bas ngoms mi myong ba dang / mi ltos pa'i snod rab tu 'byung ba dang / don nyung zhing bya ba nyung ba'i snod dgon pa la gnas pa dang / bsam gtan dang mngon par shes pa'i </text></item>
<item><p>348a4</p><section>mdo sde</section><text>snod dben pa la dga' ba dang / sems can yongs su smin par bya ba'i snod bsdu ba'i dngos po dang / chos snang ba'i snod dam pa'i chos yongs su 'dzin pa dang / thos pa thams cad 'dzin pa'i </text></item>
<item><p>348a5</p><section>mdo sde</section><text>snod gzungs dang / sems can thams cad kyi the tsom gcad pa'i snod spobs pa dang / sangs rgyas mthong ba'i snod sangs rgyas rjes su dran pa dang / shes rab kyi pha rol tu phyin pa'i snod chos </text></item>
<item><p>348a6</p><section>mdo sde</section><text>rjes su dran pa dang / dge ba'i rtsa ba bsrung ba'i snod zhe sdang med pa'i sems dang / lta bar gyur pa thams cad spong ba'i snod stong pa nyid la mos pa dang / mthar mdzin pa thams cad yongs su spong ba'i </text></item>
<item><p>348a7</p><section>mdo sde</section><text>snod rten cing 'brel par 'byung ba dang / mi 'khrugs shing phyad par lung ston pa'i snod mi skye ba'i chos la bzod pa dang / stobs bcu dang mi 'jigs pa dang / sangs rgyas kyi chos ma 'dres pa rnam </text></item>
<item><p>348a8</p><section>mdo sde</section><text>kyi snod phyir mi ldog pa'i sa ste/ rigs kyi bu byang chub sems dpa' sems dpa' chen po chos sum bcu rtsa gnyis po 'di dag dang ldan na chos kyi snod du rig par bya'o/ /bstan pa 'di bshad pa na </text></item>
<item><p>348b1</p><section>mdo sde</section><text>srog chags khris bla na med pa yang dag par rdzogs pa'i byang chub tu sems bskyed nas/ tshig 'di skad ces bcom ldan 'das sems can thams cad kyang 'di 'dra ba'i chos kyi snod du gyur cig /</text></item>
<item><p>348b2</p><section>mdo sde</section><text>bdag cag kyang bcom ldan 'das kyis ji skad du bstan pa'i chos de lta bu'i snod du gyur cig ces smras so/ /de nas bcom ldan 'das kyis mi 'am ci'i rgyal po sdong po la 'di skad ces bka' stsal to/ /</text></item>
<item><p>348b3</p><section>mdo sde</section><text>mi 'am ci'i bdag po khyod kyis 'khor 'di skyo bar 'gyur du 'ong gis khyod rang gi gnas su song shig /mi 'am ci'i rgyal po sdong pos gsol pa/ bcom ldan 'das gang yongs su skyo ba de byang chub </text></item>
<item><p>348b4</p><section>mdo sde</section><text>sems dpa' zhes mi bgyi ste/ bcom ldan 'das byang chub sems dpas ni skyo ba bzod par bgyi'o/ /bcom ldan 'das ji ltar byang chub sems dpa' yongs su skyo ba lags/ ji ltar na yongs </text></item>
<item><p>348b5</p><section>mdo sde</section><text>su mi skyo ba lags/ bcom ldan 'das kyis bka' stsal pa/ mi 'am ci'i bdag po byang chub sems dpa' chos bzhi dang ldan na yongs su skyo bar 'gyur ro/ /bzhi gang zhe na/ 'di lta ste/ sems </text></item>
<item><p>348b6</p><section>mdo sde</section><text>can gyi khams tshad med pa thos na skrag pa dang / 'khor ba tshad med pa thos na skrag pa dang / sangs rgyas kyi ye shes tshad med par thos na skrag pa dang / bsod nams tshad med pas mtshan dang dpe byad bzang </text></item>
<item><p>348b7</p><section>mdo sde</section><text>po 'grub pa thos na skrag pa ste/ mi 'am ci'i bdag po byang chub sems dpa' chos bzhi po 'di dag dang ldan na yongs su skyo bar rig par bya'o/ /mi 'am ci'i bdag po byang chub sems dpa' chos </text></item>
<item><p>348b8</p><section>mdo sde</section><text>bzhi dang ldan na yongs su mi skyo bar rig par bya'o/ /bzhi gang zhe na/ 'di lta ste/ sems can gyi khams tshad med pa de yang bdag gi yongs su mya ngan las bzla bar bya'o/ /zhes thos na mi skrag </text></item>
<item><p>349a1</p><section>mdo sde</section><text>pa dang / dge ba'i rtsa ba bsgrub pa'i phyir 'khor ba tshad med pa yongs su gzung bar bya'o/ /zhes thos na mi skrag pa dang / thams cad mkhyen pa'i ye shes tshad med pa de bdag gi </text></item>
<item><p>349a2</p><section>mdo sde</section><text>yongs su rdzogs par bya'o zhes thos na mi skrag pa dang / bsod nams tshad med pa bsags pas mtshan dang dpe byad bzang po 'grub ste/ bdag gis kyang bsgrub par bya'o zhes thos na </text></item>
<item><p>349a3</p><section>mdo sde</section><text>mi skrag pa ste/ mi 'am ci'i bdag po byang chub sems dpa' chos bzhi po 'di dag dang ldan na yongs su mi skyo bar rig par bya'o/ /mi 'am ci'i bdag po gzhan yang byang chub sems dpa' </text></item>
<item><p>349a4</p><section>mdo sde</section><text>chos bzhi dang ldan na yongs su skyo bar rig par bya'o/ /bzhi gang zhe na/ 'di lta ste/ skabs skabs su nyan thos kyi theg pa la re ba dang / skabs skabs su rang sangs rgyas the pa la re </text></item>
<item><p>349a5</p><section>mdo sde</section><text>ba dang / dam pa'i chos rnam par 'jig pa na yal bar 'dor zhing yongs su mi 'dzin pa dang / gzhan yang yang dag par rdzogs pa'i byang chub yang dag par 'dzin tu mi 'jug pa ste/</text></item>
<item><p>349a6</p><section>mdo sde</section><text>mi 'am ci'i bdag po byang chub sems dpa' chos bzhi po 'di dag dang ldan na yongs su skyo bar rig par bya'o/ /mi 'am ci'i bdag po gzhan yang byang chub sems dpa' chos bzhi dang ldan na </text></item>
<item><p>349a7</p><section>mdo sde</section><text>yongs su mi skyo bar rig par bya'o/ /bzhi gang zhe na 'di lta ste/ rab tu nyen kyang byang chub kyi sems mi gtong ba dang / nyan thos dang rang sangs rgyas kyi sa la mi dbang ba dang /</text></item>
<item><p>349a8</p><section>mdo sde</section><text>lus dang srog 'dor zhing dam pa'i chos bsrung ba dang / dpag tshad stong du 'gro zhing gzhan dag byang chub yang dag par 'dzin du 'jug pa ste/ mi 'am ci'i bdag po byang chub sems </text></item>
<item><p>349b1</p><section>mdo sde</section><text>dpa' chos bzhi po 'di dag dang ldan na yongs su mi skyo bar rig par bya'o/ /mi 'am ci'i bdag po gzhan yang byang chub sems dpa' chos bzhi dang ldan na yongs su skyo bar rig par bya'o/ /</text></item>
<item><p>349b2</p><section>mdo sde</section><text>bzhi gang zhe na 'di lta ste/ slong ba mthong na yongs su skyo ba dang / bsod nams byed par sbyor ba la brtson par gnas pa dang / mang du thos pa tshol ba la mi brtson pa dang / ji ltar thos pa'i </text></item>
<item><p>349b3</p><section>mdo sde</section><text>chos rnams gzhan la mi ston pa ste/ mi 'am ci'i bdag po byang chub sems dpa' chos bzhi po 'di dag dang ldan na yongs su mi skyo bar rig par bya'o/ /mi 'am ci'i bdag po gzhan yang </text></item>
<item><p>349b4</p><section>mdo sde</section><text>byang chub sems dpa' chos bzhi dang ldan na yongs su mi skyo bar rig par bya'o/ /bzhi gang zhe na 'di lta ste/ slong ba la bshes gnyen du 'du shes skyed cing zhe sdang ba'i sems med la bzhin 'dzum </text></item>
<item><p>349b5</p><section>mdo sde</section><text>zhing khro gnyer med de tshur shog legs par 'ongs sam zhes bya ba'i tshig smra ba dang / bdag bde ba la mi chags shing sems can thams cad la bde ba rab tu sbyin pa dang / mang du thos pa tshol bas mi </text></item>
<item><p>349b6</p><section>mdo sde</section><text>ngoms shing / ji ltar thos pa'i chos rnams kyang gzhan dag la rgya cher rab tu ston cing zang zing med pa'i sems kyi chos de gzhan la rab tu ston pa ste/ mi 'am ci'i bdag po byang chub sems dpa' </text></item>
<item><p>349b7</p><section>mdo sde</section><text>chos bzhi po 'di dag dang ldan na yongs su mi skyo bar rig par bya'o/ /mi 'am ci'i bdag po gzhan yang byang chub sems dpa' chos bzhi dang ldan na yongs su skyo bar rig par bya'o/ /bzhi gang zhe na 'di lta </text></item>
<item><p>349b8</p><section>mdo sde</section><text>ste/ sbyin pa'i pha rol tu phyin pa'i lam yongs su mi tshol ba dang / bsdu ba'i dngos po la mi sbyor ba dang / sems can yongs su smin par byed par brtson 'grus mi rtsom pa dang / yon tan chung ngu tsam gyis </text></item>
<item><p>350a1</p><section>mdo sde</section><text>chog par 'dzin cing gong du mi tshol ba ste/ mi 'am ci'i bdag po byang chub sems dpa' chos bzhi po 'di dag dang ldan na yongs su skyo bar rig par bya'o/ /mi 'am ci'i bdag po gzhan yang byang chub </text></item>
<item><p>350a2</p><section>mdo sde</section><text>sems dpa' chos bzhi dang ldan na yongs su mi skyo bar rig par bya'o/ /bzhi gang zhe na 'di lta ste/ mgo'i thod la me 'bar ba bzhin du pha rol tu phyin pa'i lam yongs su tshol ba dang / bsdu ba'i dngos po la rtag tu </text></item>
<item><p>350a3</p><section>mdo sde</section><text>brtson pa dang / sems can yongs su smin par byed par brtson 'grus rtsom pa dang / dge ba thams cad yongs su bkang ba'i phyir de la mi chags pa yin te/ mi 'am ci'i bdag po byang chub sems dpa' chos bzhi </text></item>
<item><p>350a4</p><section>mdo sde</section><text>po 'di dag dang ldan na yongs su mi skyo bar rig par bya'o/ /de nas bcom ldan 'das kyis chos bzhi bsgrub pa 'di mi 'am ci'i rgyal po sdong po la lan btab nas rgyal po ma skyes dgra la 'di skad ces bka' stsal to/ /</text></item>
<item><p>350a5</p><section>mdo sde</section><text>rgyal po chen po khyod kyis byang chub sems dpa' rnams kyi yongs su skyo ba dang / yongs su mi skyo ba bzhi bsgrub pa la 'jug pa 'di thos sam/ rgyal pos gsol pa bcom ldan 'das thos lags so/ /bcom ldan </text></item>
<item><p>350a6</p><section>mdo sde</section><text>'das kyis bka' stsal pa/ rgyal po chen po de lta bas na khyod byang chub sems dpa'i spyod pa la yongs su mi skyo bar spyad par bya'o/ /rgyal po ma skyes dgras gsol pa/ bcom ldan 'das byang chub sems </text></item>
<item><p>350a7</p><section>mdo sde</section><text>dpa' rnams kyi spyod pa gang lags/ de nas bcom ldan 'das kyis rgyal po ma skyes dgra'i byang chub sems dpa'i spyod pa yongs su bskang ba'i phyir mi 'am ci'i rgyal po sdong po la bka' stsal pa/</text></item>
<item><p>350a8</p><section>mdo sde</section><text>mi 'am ci'i bdag po ji ltar sems can yongs su smin par byed pa'i rang gi thabs mkhas pa'i khyad par rgyal po ma skyes dgra 'di byang chub sems dpa'i spyod pa yongs su bskang ba'i phyir khyod kyis ston cig /</text></item>
<item><p>350b1</p><section>mdo sde</section><text>de nas mi 'am ci'i rgyal po sdong pos rang gi pi bang de bcom ldan 'das kyi spyan sngar blangs so/ /pi bang de blangs ma thag tu de nas sangs rgyas kyi mthu dang / mi 'am ci'i rgyal po sdong po'i dge ba'i rtsa ba'i gzi </text></item>
<item><p>350b2</p><section>mdo sde</section><text>brjid kyis pi bang gi sgra de las seng ge bsgyings pa ltar shing sa la du ma g.yo ba'i sgrar byang chub sems dpa'i spyod pa'i tshigs su bcad pa 'di dag byung ngo / /phan pa spyod pa dag dang don spyod dang / /chos </text></item>
<item><p>350b3</p><section>mdo sde</section><text>thos nan tan byed pa spyod pa dang / /byang chub mchog gi spyod pa gang spyod pa/ /de dag yongs su skyo ba med par spyod/ /bde ba spyod dang skyid pa spyod pa dang / /sems can kun la sam snyoms spyod pa dang / /byang chub </text></item>
<item><p>350b4</p><section>mdo sde</section><text>mchog gi spyod pa gang spyod pa/ /de dag rgya chen ma yin spyod pa med/ /brtan pa spyod dang bden pa spyod pa dang / /bsam pa yongs su dag pa spyod pa dang / /byang chub mchog gi spyod pa gang spyod pa/ /de dag gang du'ang </text></item>
<item><p>350b5</p><section>mdo sde</section><text>sgyu med spyod pa yin/ /dul ba spyod dang sbyin pa spyod pa dang / /dngos po thams cad yongs su gtong spyod dang / /byang chub mchog gi spyod pa gang spyod pa/ /de dag ser sna med par spyod pa yin/ /tshul khrims spyod </text></item>
<item><p>350b6</p><section>mdo sde</section><text>pa ma nyams spyod pa dang / /lus dang ngag ni yongs dag spyod pa dang / /byang chub mchog gi spyod pa gang spyod pa/ /de dag ngan pa'i ngang tshul spyod pa med/ /brtul zhugs spyod dang bzod pa spyod pa dang / /khro skyon yong </text></item>
<item><p>350b7</p><section>mdo sde</section><text>su gcod pa'i spyod pa dang / /byang chub mchog gi spyod pa gang spyod pa/ /de dag gnod sems med par spyod pa yin/ /brtson 'grus spyod dang mthu rnams spyod pa dang / /'khor bar yongs su mi skyo spyod pa dang / /byang </text></item>
<item><p>350b8</p><section>mdo sde</section><text>chub mchog gi spyod pa gang spyod pa/ /de dag le lo med par spyod pa yin/ /ma gtan spyod dang ting 'dzin spyod pa dang / /lus dang sems ni rab tu dben spyod dang / /byang chub mchog gi spyod pa gang spyod pa/ /</text></item>
<item><p>351a1</p><section>mdo sde</section><text>de dag g.yeng ba med par spyod pa yin/ /shes rab spyod dang blo mchog spyod pa dang / /chos rnams thams cad ji bzhin spyod pa dang / /byang chub mchog gi spyod pa gang spyod pa/ /de dag shes rab </text></item>
<item><p>351a2</p><section>mdo sde</section><text>'chal pa'i spyod pa med/ /byams pa spyod dang phan 'dod spyod pa dang / /sems can kun la snying rje spyod pa dang / /byang chub mchog gi spyod pa gang spyod pa/ /de dag khro ba'i tha na med par spyod/ /stong pa </text></item>
<item><p>351a3</p><section>mdo sde</section><text>spyod dang rab tu dben spyod dang / /mtshan ma med pa yongs su dag spyod dang / /byang chub mchog gi spyod pa gang spyod pa/ /de dag smon pa med par spyod pa yin/ /yang dag spyod dang de bzhin nyid spyod dang / /</text></item>
<item><p>351a4</p><section>mdo sde</section><text>thams cad mkhyen pa yongs su dag spyod dang / /byang chub mchog gi spyod pa gang spyod pa/ /de dag gang du'ang chags pa med par spyod/ /dad pa spyod dang dang ba spyod pa dang / /dran dang g.yeng ba med par </text></item>
<item><p>351a5</p><section>mdo sde</section><text>spyod pa dang / /byang chub mchog gi spyod pa gang spyod pa/ /de dag yongs su gcod pa med par spyod/ /bsam gtan spyod dang rnam thar spyod pa dang / /mngon shes lnga rnams yongs dag spyod pa dang / /byang chub </text></item>
<item><p>351a6</p><section>mdo sde</section><text>mchog gi spyod pa gang spyod pa/ /de dag chags pa med par spyod pa yin/ /sangs rgyas spyod dang dam chos spyod pa dang / /dge 'dun dkon mchog nye bar brtan spyod dang / /byang chub mchog gi </text></item>
<item><p>351a7</p><section>mdo sde</section><text>spyod pa gang spyod pa/ /de dag dkon mchog mchog gi spyod pa yin/ /chos spyod pa dang shin du rigs spyod dang / /sems can thams cad yongs su smin spyod dang / /byang chub mchog gi spyod pa gang spyod </text></item>
<item><p>351a8</p><section>mdo sde</section><text>pa/ /de dag rgyun mi 'chad par spyod pa yin/ /bya ba spyod dang chos rnams spyod pa dang / /mtha' kun yongs su gcad pa'i spyod pa dang / /byang chub mchog gi spyod pa gang spyod pa/ /de dag gang du'ang lta bar spyod pa med/ /</text></item>
<item><p>351b1</p><section>mdo sde</section><text>dag par spyod dang rnam par dag spyod dang / /nyon mongs thams cad yongs su gcod spyod dang / /byang chub mchog gi spyod pa gang spyod pa/ /de dag yongs su gdung bar spyod pa med/ /bde ba spyod dang shin du rnam thar </text></item>
<item><p>351b2</p><section>mdo sde</section><text>spyod/ /sems can kun la 'jigs med mchog spyod dang / /byang chub mchog gi spyod pa gang spyod pa/ /de dag smon lam spyod pa med pa yin/ /nyi ma spyod dang zla ba spyod pa dang / /pad ma lta bur gos pa med spyod dang /</text></item>
<item><p>351b3</p><section>mdo sde</section><text>byang chub mchog gi spyod pa gang spyod pa/ /de dag lhar bcas 'jig rten phyag bya ba/ /brgya byin spyod dang tshangs pa'i spyod pa dang / /dkar po'i chos rnams yongs su rdzogs spyod dang / /byang chub mchog gi spyod pa </text></item>
<item><p>351b4</p><section>mdo sde</section><text>gang spyod pa/ /de dag bdud rnams sder bcas skrag par byed/ /mchog spyod pa dang khyad par 'phags spyod dang / /'dod chags nyes pa tha ba gcad spyod dang / /byang chub mchog gi spyod pa gang spyod pa/ /de dag </text></item>
<item><p>351b5</p><section>mdo sde</section><text>gang du'ang gti mug spyod pa med/ /lam spyod pa dang mu stegs spyod pa dang / /shes rab mig ni yongs su dag spyod dang / /byang chub mchog gi spyod pa gang spyod pa/ /de dag yongs su rtog par spyod pa med/ /</text></item>
<item><p>351b6</p><section>mdo sde</section><text>dul ba spyod dang rab tu zhi spyod dang / /ming dang gzugs la mi chags spyod pa dang / /byang chub mchog gi spyod pa gang spyod pa/ /de dag lha dang me ni mang pos bstod/ /'phags pa'i spyod dang shin du mnyam spyod dang / /</text></item>
<item><p>351b7</p><section>mdo sde</section><text>g.yon phyogs lam ni yongs su gcod spyad dang / /byang chub mchog gi spyod pa gang spyod pa/ /de dag rtag tu don la 'bab pa yin/ /dpa' bo spyod dang shin du brtan spyod pa/ /bdud kyi sde rnams 'jigs par byed spyod dang / /</text></item>
<item><p>351b8</p><section>mdo sde</section><text>byang chub mchog gi spyod pa gang spyod pa/ /de dag byang chub snying por gzhol ba yin/ /gzung ba spyod dang don yod spyod pa dang / /gzungs la g.yengs ba med par spyod pa dang / /byang chub mchog gi spyod pa gang spyod pa/ /de dag gang du </text></item>
<item><p>352a1</p><section>mdo sde</section><text>'ang ma rig spyod pa med/ /dgon pa spyod dang rab tu dben spyod pa/ /rtag tu rab tu 'byung bar spyod pa dang / /byang chub mchog gi spyod pa gang spyod pa/ /de dag nan tan byed par spyod pa yin/ /gtso bo'i spyod dang </text></item>
<item><p>352a2</p><section>mdo sde</section><text>khyad par 'phags spyod dang / /'jig rten thams cad zil gnon spyod pa dang / /byang chub mchog gi spyod pa gang spyod pa/ /de dag chung ngu la ni spyod pa med/ /rigs pa spyod dang thabs la spyod pa dang / /bsam gtan bde </text></item>
<item><p>352a3</p><section>mdo sde</section><text>las ldog par spyod pa dang / /byang chub mchog gi spyod pa gang spyod pa/ /de dag mi shes spyod pa med pa yin/ /lta ba spyod dang rnam par lta spyod dang / /ming dang gzugs la mi chags spyod pa dang / /byang chub mchog gi </text></item>
<item><p>352a4</p><section>mdo sde</section><text>spyod pa gang spyod pa/ /de dag 'jigs pa med par spyod pa yin/ /thams cad spyod dang kun du spyod pa dang / /dbang po yongs su smin par spyod pa dang / /byang chub mchog gi spyod pa gang spyod pa/ /de dag ye shes nam </text></item>
<item><p>352a5</p><section>mdo sde</section><text>mkha'i mtha' dang 'dra/ /byang chub sems dpa'i spyod pa bstan pa'i tshigs su bcad pa mngon par bsgrub pa 'di pi bang gi sgra de las byung ba na/ byang chub sems dpa' lnga stong mi skye ba'i chos la bzod pa rab tu thob </text></item>
<item><p>352a6</p><section>mdo sde</section><text>par gyur to/ /rgyal po ma skyes dgra'i 'khor dang / rgyal po'i khab kyi bram ze dang / khyim bdag dang / mi 'am ci dang dri za dang lto 'phye chen po de dag gi 'khor gyi srog chags brgyad stong bla na med pa yang dag par </text></item>
<item><p>352a7</p><section>mdo sde</section><text>rdzogs pa'i byang chub tu sems bskyed nas tshig 'di skad ces bcom ldan 'das bdag cag kyang byang chub sems dpa'i/ spyod pa 'di la bslab par bgyi'o/ /nan tan gyis bsgrub par bgyi'o/ /sems can </text></item>
<item><p>352a8</p><section>mdo sde</section><text>tshad ma mchis pa dag kyang byang chub sems dpa'i spyod pa 'di nyid yang dag par 'dzin du stsal bar bgyi'o zhes smras so/ /de nas bcom ldan 'das kyis mi 'am ci'i rgyal po sdong po 'gror gnang ngo / /de nas bcom </text></item>
<item><p>352b1</p><section>mdo sde</section><text>ldan 'das kyis gnang bas mi 'am ci'i rgyal po sdong po bu dang bcas/ dpung dang bcas slas dang bcas/ rang gi skye bo dang bcas 'khor dang bcas te/ bcom ldan 'das kyi zhabs la mgo bos phyag 'tshal </text></item>
<item><p>352b2</p><section>mdo sde</section><text>nas bcom ldan 'das la lan gsum bskor ba byas te/ bzod pa gsol nas sil snyan dkrol/ me tog gi char phab/ 'od zer gyi dra ba phyung ste/ sa chen po rnam pa drug tu g.yos par byas nas/</text></item>
<item><p>352b3</p><section>mdo sde</section><text>bcom ldan 'das kyi thad nas song ste/ de skad cig thang cig yud tsam de nyid la ri'i rgyal po spos kyi ngad ldang du rang gi khyim du phyin to/ /de nas bcom ldan 'das la lha'i dbang po brgya byin gyis 'di skad </text></item>
<item><p>352b4</p><section>mdo sde</section><text>ces gsol to/ /bcom ldan 'das mi 'am ci'i rgyal po sdong pos de bzhin gshegs pa la mchod pa dang chos la mchod pas bdag zil gyis non to/ /bcom ldan 'das kyis bka' stsal pa/</text></item>
<item><p>352b5</p><section>mdo sde</section><text>kau shi ka mi 'am ci'i rgyal po sdong pos khyod 'ba' shig zil gyis mnan pa ma yin gyis/ kau shi ka byang chub sems dpa' sems dpa' chen po sa thob pa ma gtogs par gang dag stong gsum gyi </text></item>
<item><p>352b6</p><section>mdo sde</section><text>stong chen po'i 'jig rten gyi khams kyi brgya byin dang / tshangs pa dang 'jig rten skyong ba dang / nyan thos dang rang sangs rgyas de dag thams cad mi 'am ci'i rgyal po sdong pos zil gyis non to/ /</text></item>
<item><p>352b7</p><section>mdo sde</section><text>de ci'i phyir zhe na/ kau shi ka byang chub sems dpa' sems bskyed ma thag pas/ nyan thos dang rang sangs rgyas thams cad dang / brgya byin dang tshangs pa dang / 'jig rten skyong ba tham cad </text></item>
<item><p>352b8</p><section>mdo sde</section><text>zil gyis non to/ /kau shi ka de lta bas na byang chub sems dpa' ni lhar bcas pa'i 'jig rten gyis zil gyis mi non to/ /gang byang chub sems dpa' la zil gyis gnon par sems dpa' </text></item>
<item><p>353a1</p><section>mdo sde</section><text>de ni de bzhin gshegs pa la zil gyis gnon par 'dod pa'o/ /de ci'i phyir zhe na/ byang chub sems dpa' las ni de bzhin gshegs pa 'byung ngo / /de bzhin gshegs pa las ni nyan </text></item>
<item><p>353a2</p><section>mdo sde</section><text>thos dang rang sangs rgyas 'byung ngo / /de nas lha rnams kyi dbang po brgya byin gyis bstan pa 'di thos nas thal mo sbyar te mchi ma blags nas 'di skad ces kye ma'o/ /bdag ni sangs rgyas kyi mkhyen pa </text></item>
<item><p>353a3</p><section>mdo sde</section><text>chags pa mi mnga' zhing sgrib pa mi mnga' ba 'di lta bu las nyams so zhes smras so/ /de nas lha rnams kyi dbang po brgya byin gyi bu lha'i bu 'od zer bsrung zhes bya ba 'khor de nyid du 'dus par gyur te 'dug pa </text></item>
<item><p>353a4</p><section>mdo sde</section><text>des lha rnams kyi dbang po brgya byin la 'di skad ces smras so/ /yang 'di ltar gang rab tu dben pa rnam par bsgrub par nye bar gnas pa'i mtshan nyid ma lags pa'i chos rnams la/ bla na med pa yang dag </text></item>
<item><p>353a5</p><section>mdo sde</section><text>par rdzogs pa'i byang chub tu sems mi bskyed pa de ni sems can thams cad la snying rje rnyed pa ma lags/ rgya chen po la mos pa'i dge ba'i bshes gnyen la sten pa ma lags te/ phyis 'gyod par 'gyur ba'o/ /</text></item>
<item><p>353a6</p><section>mdo sde</section><text>yab skyon med pa la zhugs te rgyud tshig cing sa bon tshig ste/ theg pa chen po'i snod du ma gyur pa la da bgyir ci mchis/ bstan pa 'di bshad pa na sum bcu rtsa gsum ris kyi lha'i bu las lha'i bu stong tham pas </text></item>
<item><p>353a7</p><section>mdo sde</section><text>bla na med pa yang dag par rdzogs pa'i byang chub tu sems bskyed do/ /de nas bcom ldan 'das la lha'i bu 'od zer srung gis 'di skad ces gsol to/ /bcom ldan 'das bcom ldan 'das kyi byang chub sems dpa'i </text></item>
<item><p>353a8</p><section>mdo sde</section><text>spyod pa dka' ba spyad pa brgya stong phrag ji snyed pa bcom ldan 'das sngon byang chub sems dpa'i spyad pa spyod pa na bstar ba ni bdag la mngon sum du gyur to/ /bcom ldan 'das bcom ldan 'das sngon byang chub sems dpar </text></item>
<item><p>353b1</p><section>mdo sde</section><text>gyur pa na de bzhin gshegs pa dgra bcom pa yang dag par rdzogs pa'i sangs rgyas mar me mdzad las mi skye ba'i chos la bzod pa rab tu thob pa'i bzod pa thob pa de la 'jug pa'i rnam par dbye ba bstan pa cung zad cig </text></item>
<item><p>353b2</p><section>mdo sde</section><text>bcom ldan 'das kyis bshad du gsol/ bcom ldan 'das ji ltar na byang chub sems dpa' mi skye ba'i chos la bzod pa rab tu thob pa gang bdag gis thos nas de bzhin nyid du bsgrubs pas chos de 'thob par 'gyur/</text></item>
<item><p>353b3</p><section>mdo sde</section><text>de skad ces gsol pa dang / bcom ldan 'das kyis lha'i bu 'od zer srung la 'di skad ces bka' stsal to/ /'od zer srung byang chub sems dpa' dge ba'i rtsa ba ma bskrun pa rnams kyis mi skye ba'i chos la bzod pa thob par mi </text></item>
<item><p>353b4</p><section>mdo sde</section><text>'gyur gyis/ byang chub sems dpa' dge ba'i rtsa ba brtan pa rnams kyis mi skye ba'i chos la bzod pa thob par 'gyur ro/ /'od zer srung byang chub sems dpa' chos bzhi dang ldan na mi skye ba'i chos la bzod pa rab tu thob par </text></item>
<item><p>353b5</p><section>mdo sde</section><text>'gyur ro/ /bzhi gang zhe na 'di lta ste/ sangs rgyas mnyam pa nyid dang chos mnyam pa nyid dang dge 'dun mnyam pa nyid dang / lha'i bu byang chub sems dpa' chos bzhi po 'di dag dang ldan na mi skye ba'i chos la bzod pa rab tu </text></item>
<item><p>353b6</p><section>mdo sde</section><text>thob par 'gyur ro/ /lha'i bu gzhan yang byang chub sems dpa' chos bzhi dang ldan na mi skye ba'i chos la bzod pa rab tu thob par 'gyur ro/ /bzhi gang zhe na 'di lta ste/ bsam gtan bzhis stong pa nyid la rnam par rtse ba </text></item>
<item><p>353b7</p><section>mdo sde</section><text>dang / pha rol tu phyin pa drug gis thabs mkhas pa la rnam par rtse ba dang / mngon par shes pa lngas ye shes la rnam par rtse ba dang / thogs pa med pa'i ye shes kyis rdzu 'phrul la rnam par rtse ba ste/ 'od zer srung byang </text></item>
<item><p>353b8</p><section>mdo sde</section><text>chub sems dpa' chos bzhi po 'di dag dang ldan na mi skye ba'i chos la bzod pa rab tu thob par 'gyur ro/ /'od zer srung gzhan yang byang chub sems dpa' chos bzhi dang ldan na mi skye ba'i chos la bzod pa rab tu thob par 'gyur ro/ /</text></item>
<item><p>354a1</p><section>mdo sde</section><text>bzhi gang zhe na 'di lta ste/ phung po rnams la byang chub tshol yang phung po rnams la byang chub kyi rang bzhin du mos pa ma yin pa dang / khams rnams la byang chub tshol yang khams rnams la byang chub </text></item>
<item><p>354a2</p><section>mdo sde</section><text>kyi rang bzhin du mos pa ma yin pa dang skye mched rnams la byang chub tshol yang / skye mched rnams la byang chub kyi rang bzhin du mi rtog pa dang / chos thams cad la byang chub tshol yang chos thams cad la byang </text></item>
<item><p>354a3</p><section>mdo sde</section><text>chub kyi rang bzhin du mos pa ma yin pa ste/ 'od zer srung byang chub sems dpa' chos bzhi po 'di dag dang ldan na mi skye ba'i chos la bzod pa rab tu thob par 'gyur ro/ /'od zer srung gzhan yang byang chub sems </text></item>
<item><p>354a4</p><section>mdo sde</section><text>dpa' chos bzhi dang ldan na mi skye ba'i chos la bzod pa rab tu thob par 'gyur ro/ /bzhi gang zhe na 'di lta ste/ mi g.yo ba'i tshul gyis chos thams cad yang dag pa'i mtha' la gnas par shes pa dang /</text></item>
<item><p>354a5</p><section>mdo sde</section><text>dus gsum mnyam pa nyid pas chos thams cad de bzhin nyid la gnas par 'jug pa dang / chos thams cad mtshan nyid 'dres pa med pas chos kyi dbyings su 'du bar shes pa chos thams cad mnyam pa nyid </text></item>
<item><p>354a6</p><section>mdo sde</section><text>kyi rjes su song bas nam mkha'i rang bzhin du so sor rtog pa ste/ 'od zer srung byang chub sems dpa' chos bzhi po 'di dag dang ldan na mi skye ba'i chos la bzod pa rab tu thob par 'gyur ro/ /mi skye ba'i chos </text></item>
<item><p>354a7</p><section>mdo sde</section><text>la bzod pa rab tu thob pa bstan pa 'di bshad pa na byang chub sems dpa' lnga stong / mi skye ba'i chos la bzod pa rab tu thob par gyur to/ /lha'i bu 'od zer srung ni rjes su 'thun par chos la bzod pa rab tu thob </text></item>
<item><p>354a8</p><section>mdo sde</section><text>par gyur to/ /chos kyi rnam grangs 'di'i tha mar bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis mi 'am ci'i rgyal po sdong pos zhus pa pha rol du phyin pas 'dul ba </text></item>
<item><p>354b1</p><section>mdo sde</section><text>bstan pa'i sgo'i le'u'i chos kyi rnam grangs 'di bzung ngam/ kun dga' bo gsol pa/ bcom ldan 'das 'di lta ste/ sangs rgyas kyi mthu nyid kyis bdag gis chos kyi rnam grangs 'di bzung lags so/ /</text></item>
<item><p>354b2</p><section>mdo sde</section><text>bcom ldan 'das kye ma'o ji tsam du chos kyi rnam grangs 'di zab mo rnam par nges pa dang don bzang po dang tshig 'bru bzang pos brgyan pa ni mdzes te ngo mtshar to/ /bcom ldan 'das chos kyi rnam grangs 'di la bcom </text></item>
<item><p>354b3</p><section>mdo sde</section><text>ldan 'das kyis chos kyi sgo ma bsdus pa de gang yang ma mchis so/ /bcom ldan 'das sngon bdag la chos snang bar gyur pa gang lags pa de yang nga chos kyi rnam grangs 'di la brten nas 'bum 'gyur du skyes </text></item>
<item><p>354b4</p><section>mdo sde</section><text>so/ /bcom ldan 'das bdag ni 'di snyam du bdag lta bu nyi tshe ba'i 'chal ba dang ldan pa blo chung ngu nyan thos kyi theg pa'i skyon ma mchis pa/ tha chad la zhugs par gnas pas chos kyi rnam grangs 'di </text></item>
<item><p>354b5</p><section>mdo sde</section><text>thos nas kyang 'di lta bu'i chos kyi snang ba 'di skyes par gyur na/ byang chub sems dpa' sems dpa' chen po ye shes tshad ma mchis pa'i snod du gyur pa/ blo rgya che zhing rgya mtsho lta bu dang ldan pa chos </text></item>
<item><p>354b6</p><section>mdo sde</section><text>rin po che thams cad yongs su 'dzin pa/ gsol ba ma btab par sems can thams cad kyi dge ba'i bshes gnyen bgyi ba gang lags pa de dag gis chos kyi rnam grangs 'di thos na chos kyi snang ba ji snyed cig </text></item>
<item><p>354b7</p><section>mdo sde</section><text>thob par 'gyur ba lta smos kyang ci 'tshal snyam bgyid do/ /bcom ldan 'das kyis bka' stsal pa/ kun dga' bo stong gsum gyi stong chen po'i 'jig rten gyi khams kyi nyi ma dang zla ba'i snang ba </text></item>
<item><p>354b8</p><section>mdo sde</section><text>ji snyed pa de dag thams cad ni de bzhin gshegs pa'i spu gcig gi 'od kyi mog mog por 'gyur ro/ /kun dga' bo de bzhin gshegs pa'i spu'i khung bu thams cad nas 'od ji snyed byung ba de dag ni shes </text></item>
<item><p>355a1</p><section>mdo sde</section><text>rab kyi 'od kyi brgya'i char yang nye bar mi 'gro ste/ stong gi cha dang stong phrag brgya'i cha dang / bye ba'i cha dang bye ba khrag khrig brgya phrag stong gi cha dang grangs dang cha dang bgrang ba dang dpe dang rgyur </text></item>
<item><p>355a2</p><section>mdo sde</section><text>yang nye bar mi 'gro'o/ /de ci'i phyir zhe na/ snang ba thams cad ni shes rab kyi snang ba las byung ba'i phyir ro/ /kun dga' bo de bzhin gshegs pa'i shes rab kyi snang ba gang yin pa shes rab kyi </text></item>
<item><p>355a3</p><section>mdo sde</section><text>snang ba de dang ldan na de bzhin gshegs pa dgra bcom pa yang dag par rdzogs pa'i sangs rgyas kyi 'das pa dang ma 'ongs pa dang / da ltar byung ba'i sems can thams cad kyi sems kyi </text></item>
<item><p>355a4</p><section>mdo sde</section><text>spyod pa dang / g.yo ba rnams mkhyen pa'i shes rab kyi snang ba de lta bu dang rigs kyi bu dang rigs kyi bu mo dag ldan par 'gyur ro/ /kun dga' bo gang chos kyi rnam grangs 'di nyan </text></item>
<item><p>355a5</p><section>mdo sde</section><text>pa dang / thos nas kyang mos pa dang mos nas kyang 'dzin pa dang 'chang ba dang / klog pa dang kun chub par byed pa dang gzhan dag la yang rgya cher rab tu ston pa dang tshul bzhin du so sor </text></item>
<item><p>355a6</p><section>mdo sde</section><text>rtogs pa dang / de bzhin du bsgrub pa de dag ni byang chub kyi sems mi brjed pa dang sems can yongs su smin par bya ba don du gnyer ba dang snying rje chen po'i go cha bgos pa dang byams pa </text></item>
<item><p>355a7</p><section>mdo sde</section><text>chen po'i go cha bgos pa dang / bdud dang phyir rgol ba bcom pa dang byang chub kyi snying por gzhol ba'i skyes bu dam par rig par bya'o/ /de nas bcom ldan 'das la tshe dang ldan pa kun </text></item>
<item><p>355a8</p><section>mdo sde</section><text>dga' bos 'di skad ces gsol to/ /bcom ldan 'das gang chos kyi rnam grangs 'di thos nas mos pa dang / 'dzin pa dang 'chang ba dang klog pa dang kun chub par bgyid pa dang / gzhan dag </text></item>
<item><p>355b1</p><section>mdo sde</section><text>yang rgya cher rab tu ston pa'i rigs kyi bu 'am rigs kyi bu mo de bsod nams ji snyed cig skyed par 'gyur/ bcom ldan 'das kyis bka' stsal pa/ kun dga' bo rigs kyi bu 'am rigs </text></item>
<item><p>355b2</p><section>mdo sde</section><text>kyi bu mo gang gis snga dro'i dus kyi tshe stong gsum gyi stong chen po'i 'jig rten gyi khams 'di rin po che sna bdun gyis rab tu bkang ste/ rgyun tu zhugs pa dang / lan cig phyir 'ong ba dang phyir mi 'ong </text></item>
<item><p>355b3</p><section>mdo sde</section><text>ba dang / dgra bcom pa dang / rang sangs rgyas dang / de bzhin gshegs pa dgra bcom pa yang dag par rdzogs pa'i sangs rgyas la sbyin pa byin pa dang / de bzhin du nyi ma'i gung dang phyem red kyi dus </text></item>
<item><p>355b4</p><section>mdo sde</section><text>dang srod dang nam gyi gung thun dang / tha ras stong gsum gyi stong chen po'i 'jig rten gyi khams thams cad rin po che sna bdun gyis yongs su bkang ste/ de bzhin gshegs pa dgra bcom pa yang dag par </text></item>
<item><p>355b5</p><section>mdo sde</section><text>rdzogs pa'i sangs rgyas kyi bar la sbyin pa byin pa dang rnam grangs 'di lta bus lo gcig gam/ lo brgya'am/ lo stong ngam/ lo brgya phrag stong du sbyin pa byin na kun dga' bo de la ji snyam du sems/ rigs </text></item>
<item><p>355b6</p><section>mdo sde</section><text>kyi bu 'am rigs kyi bu mo de gzhi de las bsod nams mang du skyed dam/ kun dga' bos gsol pa/ bcom ldan 'das mang ste tshad ma mchis so/ /bde bar gshegs pa dpag tu ma mchis so/ /bcom </text></item>
<item><p>355b7</p><section>mdo sde</section><text>ldan 'das gdugs gcig bsags pa'i bsod nams kyi phung po de yang tshad ma mchis na/ dgung lo brgya phrag stong du bsags pa lta smos kyang ci 'tshal/ bcom ldan 'das kyis bka' stsal pa/ kun </text></item>
<item><p>355b8</p><section>mdo sde</section><text>dga' bo khyod mos par bya'o/ /khyod kyis khong du chud par bya'o/ /byang chub don du gnyer ba dang chos kyi 'khor lo bskor ba don du gnyer ba dang / sems can rab tu thar par bya ba don du gnyer ba gang chos kyi rnam grangs 'di </text></item>
<item><p>356a1</p><section>mdo sde</section><text>thos nas mos sam/ 'dzin tam/ 'chang ngam klog gam/ kun chub par byed na rigs kyi bu'am rigs kyi bu mo byang chub sems dpa'i theg pa pa de de las bsod nams kyi phung po mang du skyed na gang </text></item>
<item><p>356a2</p><section>mdo sde</section><text>de bzhin nyid du bsgrub pa lta smos kyang ci dgos/ de ci'i phyir zhe na/ kun dga' bo gang dag chos kyi rnam grangs 'di las tha na tshig bzhi pa'i tshigs su bcad pa tsam 'dzin tam/ 'chang ngam klog gam/ kun chub </text></item>
<item><p>356a3</p><section>mdo sde</section><text>par byed dam/ gzhan dag la yang ston na de ni sbyin pa zhes bya ste/ de ni sbyin pa thams cad zil gyis gnon pa'o/ /'di lta ste chos kyi sbyin pa 'di ni sbyin pa rnams kyi mchog go/ /'di lta ste chos kyi </text></item>
<item><p>356a4</p><section>mdo sde</section><text>rjes su 'dzin pa de ni rjes su bzung ba rnams kyi mchog go/ /'di lta ste chos kyi gding ba de ni gding ba rnams kyi mchog go/ /'di lta ste/ chos yongs su 'dzin pa de ni yongs su 'dzin pa rnams kyi mchog go/ /</text></item>
<item><p>356a5</p><section>mdo sde</section><text>de ci'i phyir zhe na/ kun dga' bo chos kyi sbyin pa byin pas ni nyon mongs pa 'bri bar 'gyur ro/ /zang zing gi sbyin pa byin pas ni lus brtan pa byas par 'gyur ro/ /kun dga' bo de lta bas na byang chub sems dpa' </text></item>
<item><p>356a6</p><section>mdo sde</section><text>nyon mongs pa 'bri bar byed 'dod pas sangs rgyas kyis gnang ba chos kyi sbyin pa de sbyin par bya ste/ chos kyi sbyin pa des ni yon tan gyi khyad par thams cad thob par 'gyur ro/ /byang chub sems dpa' cos </text></item>
<item><p>356a7</p><section>mdo sde</section><text>sbyin pa sbyin pa ni yon tan gyi phan yon yang dag phul sum bcu rtsa gnyis rab tu 'dzin par 'gyur ro/ /sum bcu rtsa gnyis gang zhe na/ 'di lta ste dran pa dang ldan par 'gyur ba dang blo gros dang ldan par 'gyur ba dang /</text></item>
<item><p>356a8</p><section>mdo sde</section><text>rtogs pa dang ldan par 'gyur ba dang 'dod chags chung bar 'gyur ba dang / zhe sdang chung bar 'gyur ba dang / gti mug chung bar 'gyur ba dang bdag dang gzhan gyi nyon mongs pa tshar gcod par 'gyur ba dang / skye bo mang po </text></item>
<item><p>356b1</p><section>mdo sde</section><text>dga' bar 'gyur ba dang de'i bsngags pa lha rnams kyi brjod par 'gyur ba dang / lha dang klu dang gnod sbyin dang dri za rnams kyis bsrung bar 'gyur ba dang / las byas nas bsod snyoms za bar 'gyur ba dang /</text></item>
<item><p>356b2</p><section>mdo sde</section><text>chos gos dang bsod snyoms dang mal cha dang na ba'i gsos sman dang yo byad rnyed par 'gyur ba dang grags pa dang sgra dang tshigs su bcad pa phyogs bcur grags par 'gyur ba dang / mi ma yin pa rnams kyis </text></item>
<item><p>356b3</p><section>mdo sde</section><text>glags rnyed par mi 'gyur ba dang / sangs rgyas bcom ldan 'das rnams kyis bsngags par 'gyur ba dang / dam pa'i chos yongs su bsrung ba dang / sangs rgyas bcom ldan 'das rnams kyis dam </text></item>
<item><p>356b4</p><section>mdo sde</section><text>pa'i chos 'dzin par 'ang 'gyur ba dang ngan song thams cad kyis 'jigs par mi 'gyur zhing / de la lha dang mir skye ba dka' bar mi 'gyur ba dang / sangs rgyas mthong ba dang mi 'bral bar 'gyur ba dang /</text></item>
<item><p>356b5</p><section>mdo sde</section><text>dge 'dun la bsnyen bkur byed pa dang bral bar mi 'gyur ba dang skye ba dran par 'gyur ba dang / sangs rgyas kyi zhing yongasu dag par skye bar 'gyur ba dang nam du yang dbang po mi tshang bar mi 'gyur ba dang / skyes bu </text></item>
<item><p>356b6</p><section>mdo sde</section><text>chen po'i mtshan sum bcu rtsa gnyis thob par 'gyur ba dang / gzi brjid can gzungs kyi sa bon bsgrub par 'gyur ba dang / spobs pa rgyun mi 'chad pa'i rgyu rab tu 'dzin par 'gyur ba dang / skye bo mkhas pas g.yog </text></item>
<item><p>356b7</p><section>mdo sde</section><text>byas par 'gyur ba dang shes rab chen po'i rgyu rab tu 'dzin par 'gyur ba dang / myur du chos kyi snang ba rab tu thob par 'gyur ba dang / de'i sems la tshul bzhin ma yin pa'i yid la byed pa kun du mi 'byung ba dang / 'jig </text></item>
<item><p>356b8</p><section>mdo sde</section><text>rten gyi zang zing gyi sbyin pa thams cad zil gyis mnan nas de chos kyi gter zad mi shes pa yongs su 'dzin par 'gyur ba ste/ kun dga' bo byang chub sems dpa' chos kyi sbyin pa sbyin na yon tan gyi khyad par </text></item>
<item><p>357a1</p><section>mdo sde</section><text>yang dag phul sum bcu rtsa gnyis po 'di dag thob par 'gyur ro/ /de nas bcom ldan 'das la lha rnams kyi dbang po brgya byin gyis 'di skad ces gsol to/ /bcom ldan 'das bdag gis kyang </text></item>
<item><p>357a2</p><section>mdo sde</section><text>chos kyi rnam grangs 'di bzung lags te/ bcom ldan 'das yongs su mya ngan las 'das pa'i slad na sems can snod du gyur pa de dag gi rna lam du bsgrag par bgyi/ kun bsrung bar bgyi/ mos par bgyi/ de ci'i slad du zhe </text></item>
<item><p>357a3</p><section>mdo sde</section><text>na/ bcom ldan 'das bdag ni yon tan phun sum tshogs pa 'di dang bsod nams yongs su 'dzin pa don du gnyer ba'i slad du'o/ /de nas bcom ldan 'das kyis lha rnams kyi dbang po brgya byin la legs so/ /</text></item>
<item><p>357a4</p><section>mdo sde</section><text>zhes bya ba gnang ste/ kau shi ka khyod dam pa'i chos yongs su gzung ba'i phyir nga'i mdun du seng ge'i sgra bsgrags pa legs so legs so/ /kau shi ka dge ba'i rtsa ba 'di nga'i dam pa'i chos yun ji srid du gnas pa </text></item>
<item><p>357a5</p><section>mdo sde</section><text>de srid du lha dang lha ma yin g.yul 'gyed pa na lha ma yin rnams ni pham par 'gyur lha rnams ni rgyal bar 'gyur ro/ /de ci'i phyir zhe na/ kau shi ka chos kyi rnam grangs 'di ni yang dag phul yin te/ kau shi ka 'di lta ste/ chos </text></item>
<item><p>357a6</p><section>mdo sde</section><text>thams cad mi dmigs pa de ni 'jigs pa med pa'i sbyin pa'o/ /kau shi ka gang cung zad 'jigs pa skye ba de dag tham cad ni 'jig tshogs la lta ba la dmigs shing rab tu gnas pa las byung ngo / /kau shi ka gang mi dmigs pa </text></item>
<item><p>357a7</p><section>mdo sde</section><text>de dam pa'i chos yongs su 'dzin pa'o/ /de nas bcom ldan 'das la mi mjed kyi bdag po tshangs pas 'di skad ces gsol to/ /bcom ldan 'das bdag bsam gtan gyi bde ba la gnas pa tshad ma mchis pa btang ste/ grong dang </text></item>
<item><p>357a8</p><section>mdo sde</section><text>grong khyer dang grong rdal dang ljongs dang / yul 'khor dang / rgyal po'i pho brang 'khor gang dang gang na chos kyi rnam grangs 'di rab tu spyod pa de dang de dag tu bdag chos nyan pa'i slad du nye bar mchi bar bgyi'o/ /mchis nas kyang chos </text></item>
<item><p>357b1</p><section>mdo sde</section><text>smra ba de dag chos dang ldan pas bsrung ba dang / sba ba dang bskyab par bgyi'o/ /de ci'i slad du zhe na/ bcom ldan 'das nyan thos dang / rang sangs rgyas dang brgya byin dang tshangs pa dang 'jig rten skyong ba dang 'khor lo </text></item>
<item><p>357b2</p><section>mdo sde</section><text>sgyur ba'i rgyal po rnam ni 'di las byung ba'i slad du'o/ /de nas bcom ldan 'das la rgyal po chen po bzhis 'di skad ces gsol to/ /bcom ldan 'das rgyal po chen po bzhi po bdag cag dang / bcom ldan </text></item>
<item><p>357b3</p><section>mdo sde</section><text>'das kyi nyan thos chen po de dag dang bdag cag gis chos kyi rnam grangs 'di yun ring du gnas par/ bgyi ba'i slad du bsrung ba dang sba ba dang bskyab pa la brtson par bgyi'o/ /bdag cag gi 'khor gang dag </text></item>
<item><p>357b4</p><section>mdo sde</section><text>sangs rgyas dang sangs rgyas kyi bstan pa la ma dad pa de dag kyang ji nas de bzhin gshegs pa'i bstan pa bsrung ba'i slad du brtson par 'gyur bar dad par bgyi'o/ /bcom ldan 'das dge slong dang dge slong ma dang dge snyen dang dge snyen </text></item>
<item><p>357b5</p><section>mdo sde</section><text>ma dag sangs rgyas kyi bstan pa la rtson pa dang / gzhan yang bcom ldan 'das kyi stan pa la mngon par dad pa srung ba mchis pa de dag srung ba'i ched du gsang sngags kyi tshig 'di dag la kha ton du bgyi'o/ /gsang sngags kyi tshig de dag gis </text></item>
<item><p>357b6</p><section>mdo sde</section><text>gnod sbyin dang srin po dang dri za dang mi 'am ci dang lto 'phye chen po dang / grul bum la sog pa dang mi ma lag pa dang / gzhan yang sangs rgyas kyi stan pa la zhe sdang bar bgyid pa rnam shin du tshar chod par 'gyur ro/ /tar+ya thA/ ta ra be a ra ba a no </text></item>
<item><p>357b7</p><section>mdo sde</section><text>pa sa ra pa/ hu lu ma hA hu lu hu lu/ hu lu/ a bad Te/ bi kad Te/ pa ri tshe da ni/ ni gra ni hA te/ pra g+hA ta ni/ id Te id ti/ bid Ti bid Ti/ ad tshe gad tshe/ ma ra ni gra ha na/ sarba pa ra pra bA di ni/ gra ha na sarba mi th+ya pra yA/ ta nan ni gra ha na/</text></item>
<item><p>357b8</p><section>mdo sde</section><text>sarba/ bud d+ha bar ni ta d+har ma ni ya ta sha ya b+hU tAn/ b+had d+ha bar ni tan/ tsa tur ma hA rA dza nir de sha na/ man tra ba lan/ a ba tA ra/ a th+ya tA ra/ prA+ek+She Na ni gra hA ya/ de nas bcom ldan 'das kyi byang chub sems dpa' byams pa dang byang chub sems dpa' lha'i </text></item>
<item><p>358a1</p><section>mdo sde</section><text>cod pan la bka' stsal pa/ skyes bu dam pa dag ngas bskal pa mtha' yas grangs med par yang dag par bsgrubs pa'i byang chub 'di ji nas yun ring du gnas par 'gyur ba dang nub par mi 'gyur bar bya ba'i phyir khyed gnyis </text></item>
<item><p>358a2</p><section>mdo sde</section><text>kyi lag tu bzhag go gtad do/ /de gnyis kyis gsol pa/ bcom ldan 'das bdag cag gnyis kyis bcom ldan 'das yongs su mya ngan las 'das pa'i slad na chos kyi rnam grangs 'di gzung bar bgyi'o/ /rgyas </text></item>
<item><p>358a3</p><section>mdo sde</section><text>par bgyi'o/ /chos kyi rnam grangs 'di chos smra ba dang / dge ba'i rtsa ba bskrun pa'i rigs kyi bu 'am rigs kyi bu mo de dag gi lag tu mchi bar bgyi'o/ /de dag mdo sde 'di la mos par bgyi ba dang yongs su 'a </text></item>
<item><p>358a4</p><section>mdo sde</section><text>'dzin par bgyi ba'i slad du de dag gi yid rab tu gzung bar bgyi'o/ /bcom ldan 'das slad ma'i tshe slad ma'i dus na chos kyi rnam grangs 'di gang dag gi rna lam du thos pa dang / thos nas 'dzin pa dang /</text></item>
<item><p>358a5</p><section>mdo sde</section><text>'chang ba dang / klog pa dang kun chub par bgyid pa dang / 'chang ba de dag ni byang chub sems dpa' byams pa dang / byang chub sems dpa' lha'i cod pan gyi byin gyi brlabs legs par rig par bgyi'o/ /</text></item>
<item><p>358a6</p><section>mdo sde</section><text>de nas bdud sdig can 'khor der 'dus par gyur nas 'dug pa de gdong las mchi ma zag cing nga ro phyung nas bcom ldan 'das la 'di skad ces gsol to/ /bcom ldan 'das gang bcom ldan 'das </text></item>
<item><p>358a7</p><section>mdo sde</section><text>kyis nyan thos kyi theg pa las brtsams te/ chos bstan pa la ni bdag tha na spu zing zhes bgyid pa tsam yang ma mchis so/ /gang bcom ldan 'das kyis byang chub sems dpa'i phyag rgya de bzhin gshegs </text></item>
<item><p>358a8</p><section>mdo sde</section><text>pa'i byin gyi brlabs kyis byin gyis brlabs pa/ byang chub sems dpa' thams cad kyi byang chub kyi lam la 'jug pa/ sems can thams cad kyi rton pa'i chos kyi rnam grangs 'di gsungs pa des bdag mya ngan </text></item>
<item><p>358b1</p><section>mdo sde</section><text>gyi zug ngu dang ldan zhing bdag nyid rnyis par gyur pa snyam bgyid do/ /bcom ldan 'das bdag la phyag brkyang ba bstsal du gsol/ gang thos pas bdag mya ngan gyi zug rngu dang ldan par 'gyur ba'i chos kyi rnam </text></item>
<item><p>358b2</p><section>mdo sde</section><text>grangs 'di lta bu yang mi gsung bar gsol/ bcom ldan 'das kyis bka' stsal pa/ sdig can khyod dang 'thun pa'i sems can chos zab mo 'di lta bu la ma mos pa ni mang / gang dag mos pa'i sams can de dag ni </text></item>
<item><p>358b3</p><section>mdo sde</section><text>nyung gis/ mya ngan ma byed smre sngags ma 'don cig /sdig can 'di lta ste dper na/ sa'i steng nas rdul blangs pa snyed kyi sems can ni chos kyi rnam grangs zab mo 'di lta bu la mos so/ /sa'i rdul ji snyed pa de snyed kyi sems </text></item>
<item><p>358b4</p><section>mdo sde</section><text>can na chos kyi rnam grangs zab mo 'di la ma mos te/ de dag thams cad ni khyod dang 'thun no/ /sems can gyi khams tshad med pa khyod dang 'thun gyis de bas na sdig can dga' bar gyis shig /chos kyi rnam grangs 'di bshad pa na </text></item>
<item><p>358b5</p><section>mdo sde</section><text>sems can dpag tu med pa ni byang chub la yang dag par zhugs so/ /byang chub sems dpa' dgu khri nyis stong ni mi skye ba'i chos la bzod pa rab tu thob par gyur to/ /srog chags brgyad khri bzhi stong ni chos rnams </text></item>
<item><p>358b6</p><section>mdo sde</section><text>la chos kyi mig rdul med cing dri ma dang bral ba rnam par dag go/ /dge slong brgyad stong ni nye bar len pa med par zag pa rnams las sems rnam par grol lo/ /stong gsum gyi stong chen po'i 'jig rten gyi </text></item>
<item><p>358b7</p><section>mdo sde</section><text>khams 'di rnam pa drug tu g.yos nas snang ba chen pos khyab par gyur te/ lha'i me tog gi char ni rab tu bab/ sil snyan brgya stong dag ni ma dkrol bar rang 'khrol lo/ /lha bye ba khrag khrig brgya stong rnams ni steng gi bar </text></item>
<item><p>358b8</p><section>mdo sde</section><text>snang la kye ma bdag cag gis 'dzam bu'i gling du chos kyi 'khor lo lan gnyis bskor ba 'di mthong ngo / /bcom ldan 'das kyis gang yang chos kyi rnam grangs 'di bstan te bshad nas/ sems can gyi don mdzad pa </text></item>
<item><p>359a1</p><section>mdo sde</section><text>gang lags pa 'di na grong khyer 'khor mor 'jig tu chos kyi 'khor lo bskor te/ sems can yongs su smin par mdzad pa de bas ches mchog go/ /gang chos kyi rnam grangs 'di 'dzin pa dang / 'chang ba dang / klog pa </text></item>
<item><p>359a2</p><section>mdo sde</section><text>dang / kun chub par bgyid pa dang / gzhan dag la rgya cher ston pa dang / tha na glegs bam la bris te/ 'chang ba'i sems can de dag kyang chos kyi 'khor lo bskor bar 'gyur ro zhes ched du brjod pa ched du brjod </text></item>
<item><p>359a3</p><section>mdo sde</section><text>do/ /de nas bcom ldan 'das la byang chub sems dpa' byams pa dang / byang chub sems dpa' lha'i cod pan dang / tshe dang ldan pa kun dga' bos 'di skad ces gsol to/ /bcom ldan 'das chos </text></item>
<item><p>359a4</p><section>mdo sde</section><text>kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ rigs kyi bu dag de'i phyir khyod kyis chos kyi rnam grangs 'di mi 'am ci'i rgyal po sdong pos </text></item>
<item><p>359a5</p><section>mdo sde</section><text>zhus pa pha rol tu phyin pa rnam par nges pa bstan pa dang / dam pa'i chos rin po che'i le'u zhes bya bar yang zug shig /bcom ldan 'das kyis de skad ces bka' stsal pa dang / byang chub sems dpa' byams </text></item>
<item><p>359a6</p><section>mdo sde</section><text>pa dang / tshe dang ldan pa kun dga' bo dang lha dang mi dang lha ma yin du bcas pa'i 'jig rten bcom ldan 'das kyis gsungs pa la yi rangs te mngon par dgo'o// //'phags pa mi 'am ci'i rgyal po sdong </text></item>
<item><p>359a7</p><section>mdo sde</section><text>pos zhus pa zhes bya ba theg pa chen po'i mdo/ /rdzogs so// /maM ga laM b+ha ba tu/ /shub+ha mastarba dzA ga taM/ ye d+harmA he tu pra b+ha bA he tun te ShAn ta tha ga to h+ya ba dad/ te ShAnya tsa yo ni ro d+ha e ba~M bA dI ma hA shra </text></item>
<item><p>359a8</p><section>mdo sde</section><text>ma NaH zhu chen gyi lo ca ba ban de dpal gyi lhun po dang / dpal brtsegs kyis bsgyur cing zhus te gtan la phab pa'o// //</text></item>
</list>