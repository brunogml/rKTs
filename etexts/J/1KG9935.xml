<list>
<item><p>1a1</p><section>mdo sde</section><text>(ha) @#/ ! /mdo sde sna tshogs kyi skor bzhugs so/ /</text></item>
<item><p>1a2</p><section>mdo sde</section><text>(黃) 經藏第二十九部</text></item>
<item><p>1b1</p><section>mdo sde</section><text>@#/ /rgya gar skad du/ karma sha ta ka / bod skad du/ las brgya tham pa/ bam po dang po/</text></item>
<item><p>1b2</p><section>mdo sde</section><text>thams cad mkhyen pa la phyag 'tshal lo/ /gang las 'jig rten bla ma bde gshegs thos pa'i sgo nas rab snyan brtan</text></item>
<item><p>1b3</p><section>mdo sde</section><text>pa'i gsung ldan gyis/ /sems can rnams la phan pa 'ba' shig bzhed phyir bshad pa rnam pa sna tshogs rang nyid kyis/ /</text></item>
<item><p>1b4</p><section>mdo sde</section><text>log par lta ba'i mun nag chen po thibs por mthoms zhing 'khrugs pa rnams la rab gsungs pa/ /de yi ming ni las</text></item>
<item><p>1b5</p><section>mdo sde</section><text>rnam brgya pa zhes bya yongs su tshang ba bdag gis bshad kyis nyon/ /spyi sdom ni/ khyi mo dang ni shing rta dang / /ka tsang ka</text></item>
<item><p>1b6</p><section>mdo sde</section><text>la byams mi sdug /bya dang 'phye bo gang po dang / /bu rnams dang ni brgya byin no/ /sdom ni/ khyi mo mig chung rdzogs byed</text></item>
<item><p>1b7</p><section>mdo sde</section><text>dang / /sgur gnyis 'char ka rgyal mtshan dang / /bde byed ma dang nor bu'i 'od/ /sna ma'i me tog nga byin dang / /'dus mo</text></item>
<item><p>1b8</p><section>mdo sde</section><text>dang ni tshem bu mkhan/ /khyi mo zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na/ khyim</text></item>
<item><p>2a1</p><section>mdo sde</section><text>bdag phyug cing nor mang la longs spyod che ba yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas te/ mu stegs can la dga'o/ /de nas des thabs</text></item>
<item><p>2a2</p><section>mdo sde</section><text>zlar bab pa las chung chung ma blangs nas/ de de dang lhan cig du rtse zhing dga' la dga' mgur spyod do/ /de rtse zhing dga' la dga' mgur spyod pa las phyis de'i chung ma la bu chags nas de zla ba dgu 'am bcu lon pa dang / khye'u gzugs</text></item>
<item><p>2a3</p><section>mdo sde</section><text>bzang zhing lta na sdug la mdzes pa/ mdog bzang ba gser gyi kha dog can/ mgo bo gdugs ltar 'dug pa lag pa ring ba/ dpral ba'i dbyes che ba/ sna mtho ba sna legs pa smin ma stug pa zhig btsas so/ /de nas de'i</text></item>
<item><p>2a4</p><section>mdo sde</section><text>btsas ston rgyas par byas nas/ rigs dang 'thun par ming btags te/ 'o ma dang zho dang mar dang zhun mar dang mar gyi snying gus bskyed bsrings te mtsho'i nang gi pad ma bzhin du skye drag par gyur to/ /de nas de gang gi tshe 'gro nus par gyur pa de'i tshe</text></item>
<item><p>2a5</p><section>mdo sde</section><text>de rtser gzhug pa'i phyir phas/ khyi gu mo zhig khyim du bzhag go/ /khyi gu mo de yang gang gi tshe/ gzhan mu stegs pa dag mthong ba de'i tshe ni rgyug ste za bar byed la gos rnams kyang 'dral bar byed do/ /de ste dge slong dag mthong na ni</text></item>
<item><p>2a6</p><section>mdo sde</section><text>drung du 'jar zhing lces rkang pa la bldags te/ mjug ma dril nas g.yas phyogs su skor ba byed do/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang / ye shes la mnga' brnyes pa/ ma</text></item>
<item><p>2a7</p><section>mdo sde</section><text>'dres pa'i dran pa nye bar gzhag pa gsum la mkhas pa mi 'jigs pa bzhis mi 'jigs pa 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la</text></item>
<item><p>2a8</p><section>mdo sde</section><text>bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus</text></item>
<item><p>2b1</p><section>mdo sde</section><text>gsum ste/ nyin mtshan dus drug tu/ sangs rgyas kyi spyan gyis 'jig rten la gzigs pa ni su ni rgud su ni dar su ni 'phongs shing 'dug /su ni nyam nga bar 'gyur su ni gnod pa dang ldan/ su ni 'phongs pa dang nyam nga ba dang gnod pa dang ldan su</text></item>
<item><p>2b2</p><section>mdo sde</section><text>ni ngan song du gzhol su ni ngan song du 'bab su ni ngan song du bab su ni ngas ngan song nas phyung ste/ mtho ris dang thar pa dang 'bras bu la bzhag par bya/ su ni nyes par spyod pa'i 'dam du bying ba las lag pa nas drang bar bya/ su ni 'phags pa'i nor bdun med pa las</text></item>
<item><p>2b3</p><section>mdo sde</section><text>'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes kyi mtshon</text></item>
<item><p>2b4</p><section>mdo sde</section><text>gyis brtol bar bya/ su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams gyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus</text></item>
<item><p>2b5</p><section>mdo sde</section><text>las yol ba med/ /sangs rgyas bcom ldan 'das rnams ji ltar nyin dus gsum mtshan dus gsum ste/ nyin mtshan dus drug du sangs rgyas gyi spyan gyis 'jig rten la gzigs pa de bzhin du/ nyan thos chen po rnams kyang nyin dus gsum mtshan dus gsum ste/ nyin</text></item>
<item><p>2b6</p><section>mdo sde</section><text>mtshan dus drug tu nyan thos kyi mig gis 'jig rten la lta bar byed de/ tshe dang ldan pa shA ri'i bus nyan thos kyi mig gis 'jig rten la bltas na/ khyim bdag 'khor dang bcas pa gdul ba'i dus la bab par mthong nas/ snga dro sham thabs dang chos gos bgos te/</text></item>
<item><p>2b7</p><section>mdo sde</section><text>lhung bzed thogs nas mnyan du yod par bsod snyoms la song ngo / /de mthar gyis bsod snyoms rgyu ba las khyim bdag de'i khyim ga la ba der song ba dang / khyi mo des tshe dang ldan pa shA ri'i bu thag ring po zhig nas mthong ngo / /mthong nas kyang shin du</text></item>
<item><p>2b8</p><section>mdo sde</section><text>rings par langs te/ tshe dang ldan pa shA ri'i bu ga la ba der song nas/ ji ltar dge slong gzhan dag gi thad du 'gro ba de bzhin du/ tshe dang ldan pa shA ri'i bu'i thad du song nas/ ches gus par lces rkang pa la bldags te/ mjug ma dril nas lan</text></item>
<item><p>3a1</p><section>mdo sde</section><text>gsum skor bar byed do/ /de yang khyim bdag des mthong ngo / /mthong nas kyang bsams pa/ ma la 'di ltar/ khyi mo log par ltung ba'i lus can 'di yang 'di la de lta bu'i bkur sti byed par sems pa las na/ dge slong 'di ni</text></item>
<item><p>3a2</p><section>mdo sde</section><text>bdag nyid chen po zhig yin gor ma chag snyam du bsams te/ ma la bdag gis kyang dge slong 'di spyan drangs la bshos gsol lo snyam du bsams nas tshe dang ldan pa shA ri'i bu ga la ba der song ste phyin nas tshe dang ldan pa shA ri'i bu'i rkang pa la phyag</text></item>
<item><p>3a3</p><section>mdo sde</section><text>'tshal te/ 'di skad ces smras so/ /btsun pa shA ri'i bu 'o na 'di nyid du bshos gsol du ci gnang zhes byas nas/ tshe dang ldan pa shA ri'i bus khyim bdag de la cang mi zer bas gnang ngo / /de nas khyim bdag des tshe dang ldan pa shA ri'i bus cang mi</text></item>
<item><p>3a4</p><section>mdo sde</section><text>zer bas gnang bar rig nas tshe dang ldan pa shA ri'i bu'i stan bshams te 'di skad ces smras so/ /btsun pa shA ri'i bu gdan bshams pa la bzhugs su gsol/ de nas tshe dang ldan pa shA ri'i bu stan bshams pa la 'dug go/ /de nas khyim</text></item>
<item><p>3a5</p><section>mdo sde</section><text>bdag des tshe dang ldan pa shA ri'i bu bde bar 'dug par rig nas/ rang gi lag nas bza' ba dang bca' ba gtsang ma bzang po mang pos tshim par byas te/ ci 'dod pa bstabs so/ /rang gi lag nas bza' ba dang bca' ba gtsang ma bzang</text></item>
<item><p>3a6</p><section>mdo sde</section><text>po mang po rnam grangs du mas tshim par byas te/ ci 'dod pa bstabs pa'i 'og tu sder ni gyu/ lhung bzed ni bkrus par rig nas/ chos mnyan pa'i phyir mdun du 'dug go/ /de nas tshe dang ldan pa shA ri'i bus khyim bdag de 'khor dang bcas</text></item>
<item><p>3a7</p><section>mdo sde</section><text>pa'i bsam pa dang / bag la nyal dang khams dang rang bzhin rtogs nas de dang 'thun pa'i chos bstan te/ de thos nas khyim bdag de 'khor dang bcas pas 'jig tshogs la lta ba'i ri'i rtse mo mthon po nyi shu ye shes rdo rjes bcom nas</text></item>
<item><p>3a8</p><section>mdo sde</section><text>rgyun du zhugs pa'i 'bras bu mngon sum du byas te/ des bden pa mthong nas skyabs su 'gro ba dang bslab pa'i gzhi rnams blangs so/ /de nas tshe dang ldan pa shA ri'i bus khyim bdag de chos kyi gtam gyis yang dag par bstan/ yang</text></item>
<item><p>3b1</p><section>mdo sde</section><text>dag par 'dzin du bcug /yang dag par gzengs bstod/ yang dag pa dga' bar byas nas stan las langs te song ngo / /khyim bdag de yang bden pa mthong bar gyur nas/ sbyin pa dag sbyin zhing bsod nams dag byed do/ /de'i</text></item>
<item><p>3b2</p><section>mdo sde</section><text>khyim de slong ba'i skye bo rnams kyi chu dong dang 'dra bar gyur to/ /khyim bdag des kyang / tshe dang ldan pa shA ri'i bu yang dang yang du khyim gyi nang du bshos gsol bar byed do/ /de nas tshe dang ldan pa shA ri'i bu dang khyim</text></item>
<item><p>3b3</p><section>mdo sde</section><text>bdag des khyi mo de la kha zas byin nas chos mnyan pa'i phyir mdun du 'dug go/ /khyi mo de yang tshe dang ldan pa shA ri'i bu'i mdun du 'dug nas chos nyan to/ /de nas khyim bdag des bsams pa bdag gis legs pa 'di lta bu</text></item>
<item><p>3b4</p><section>mdo sde</section><text>rtogs pa ci 'ang rung ba de dag thams cad ni khyi mo'i mthu las byung ba yin no/ /snyam du rig go/ /rig nas kyang de la shin du skyong bar byed do/ /de nas phyi zhig na khyi mo de nad kyis thebs nas/ shA ri'i bus de la smras pa/ bu 'di ltar 'du</text></item>
<item><p>3b5</p><section>mdo sde</section><text>byed thams cad ni mi rtag pa'o/ /'du byed thams cad ni sdug bsngal ba'o/ /chos thams cad ni bdag med pa'o/ /mya ngan las 'das pa ni zhi ba'o/ /nga la sems dga' bar gyis shig dang / dud 'gro'i skye gnas dang 'bral bar 'gyur</text></item>
<item><p>3b6</p><section>mdo sde</section><text>yang srid do zhes smras nas/ tshe dang ldan pa shA ri'i bu song ngo / /de song nas ring po ma lon par khyi mo de yang tshe dang ldan pa shA ri'i bu la sems dga' bar gyur nas shi'o/ /de shi 'phos te 'das nas khyim de nyid du khyim bdag de'i chung ma chen</text></item>
<item><p>3b7</p><section>mdo sde</section><text>ma'i mngal du skyes so/ /de shi ba'i tshe tshe dang ldan pa shA ri'i bu slar khyim der 'ongs nas/ khyim bdag gis tshe dang ldan pa shA ri'i bu la bsnyad de/ btsun pa shA ri'i bu khyi mo de gum lags so zhes byas so/ /tshe dang ldan pa shA ri'i bus smras</text></item>
<item><p>3b8</p><section>mdo sde</section><text>pa/ khyi mo de'i ro de phyogs dben pa zhig tu zhog shig dang / rus pa de dag phyis de nyid la phan 'dogs par 'gyur ro/ /khyim bdag gis smras pa/ btsun pa shA ri'-i bus ji skad bka' stsal pa bzhin bgyi'o zhes smras nas/ khyim bdag</text></item>
<item><p>4a1</p><section>mdo sde</section><text>des khyi ro de gang du sus kyang mi mthong bar 'gyur ba de lta bu'i phyogs shig tu bzhag go/ /de nas khyim bdag gi chung ma de zla ba dgu 'am bcu lon pa dang bu byung ste/ bu mo gzugs bzang zhing lta na sdug la mdzes pa</text></item>
<item><p>4a2</p><section>mdo sde</section><text>mdog bzang ba gser gyi kha dog can mgo bo gdugs ltar 'dug pa/ lag pa ring ba dpral ba'i dbyes che ba sna mtho ba sna legs pa smin ma stug pa zhig btsas so/ /de nas de'i btsas ston yang rgyas par byas nas/ rigs dang 'thun pa'i</text></item>
<item><p>4a3</p><section>mdo sde</section><text>ming btags te/ 'o ma dang mar dang zho dang zhun mar dang mar gyi snying gus bskyed bsrings te/ mtsho'i nang gi pad ma bzhin du skye drag par gyur to/ /de nas de dag gi tshe chen mor gyur pa de'i tshe tshe dang ldan pa shA ri'i bus smras pa/ bu 'dug la chos nyon cig ces</text></item>
<item><p>4a4</p><section>mdo sde</section><text>byas na/ de byad gzugs dang lang tsho'i rgyags pas dregs nas phan tshun du g.yengs te chos nyan du mi btub bo/ /de nas phyis tshe dang ldan pa shA ri'i bus de shed bye bar rig nas/ khyi mo'i rus bu de de nyid kyi mdun du bzhag ste/ ci nas kyang bu mo des</text></item>
<item><p>4a5</p><section>mdo sde</section><text>tshe rabs dran par 'gyur ba de lta bur byin gyis brlabs nas/ tshe rabs dran ma thag tu bu mo de shas cher skyo ba skyes so/ /de skyo ba skyes nas bsams pa/ 'phags pa shA ri'i bu ni/ bdag la dka' ba byed byed pa yin pa lta zhig ste/ 'di las brten</text></item>
<item><p>4a6</p><section>mdo sde</section><text>nas/ bdag gis dud 'gro'i skye gnas spangs so snyam du rig nas/ dga' ba skyes te chos mnyan pa'i phyir/ tshe dang ldan pa shA ri'i bu'i mdun du 'dug go/ /de nas tshe dang ldan pa shA ri'i bus de'i bsam pa dang bag la nyal dang / khams dang</text></item>
<item><p>4a7</p><section>mdo sde</section><text>rang bzhin rtogs nas de dang 'thun pa'i chos bstan te/ de thos nas bu mo des stan de kho na la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du byas</text></item>
<item><p>4a8</p><section>mdo sde</section><text>te/ des bden pa mthong nas stan las langs te bla gos phrag pa gcig tu gzar nas/ tshe dang ldan pa shA ri'i bu ga la ba de logs su thal mo sbyar ba btud nas/ tshe dang ldan pa shA ri'i bu la 'di skad ces smras so/ /btsun pa shA ri'i bu bdag legs</text></item>
<item><p>4b1</p><section>mdo sde</section><text>par gsungs pa'i chos 'dul ba la rab tu 'byung ba dang bsnyen par rdzogs shing dge slong ma'i dngos po 'thob du rung na bdag kyang / bcom ldan 'das kyi thad du tshangs par spyod pa spyad par 'tshal lo/ /de nas tshe dang ldan pa shA ri'i bus de'i pha ma la dad</text></item>
<item><p>4b2</p><section>mdo sde</section><text>pa smras nas/ skye dgu'i bdag mo chen mo la gtad de skye dgu'i bdag mo chen mos de rab tu phyung nas bsnyen par rdzogs par byas te/ de la lung yang phog go/ /des kyang brtson pa dang bsgrub pa dang 'bad pas nyon mongs pa thams cad spangs nas/</text></item>
<item><p>4b3</p><section>mdo sde</section><text>dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong rdor mnyam pa nam mkha' dang lag mthil du 'dra ba'i sems dang ldan pa tsan dan sbangs pa lta bur bsil bar</text></item>
<item><p>4b4</p><section>mdo sde</section><text>gyur pa/ rig pas sgo nga'i sbubs bcom pa rig pa dang mngon par shes pa dang / so so yang dag par rig pa thob pa srid pa'i rnyed pa dang chags pa dang bkur sti la rgyab kyis phyogs pa dbang po dang nye dbang dang bcas pa'i lha rnams kyis mchod</text></item>
<item><p>4b5</p><section>mdo sde</section><text>cing rjed pa dang / gus par smra ba'i gnas su gyur to/ /de dgra bcom par gyur nas/ tshe dang ldan pa shA ri'i bu'i sngon gyi drin dran te/ yang dang yang du thad du 'gro zhing rkang pa la phyag 'tshal nas/ 'di skad du 'phags pa shA ri'i bu las brten te</text></item>
<item><p>4b6</p><section>mdo sde</section><text>bdag gis dud 'gro'i skye gnas spangs nas/ yon tan 'di lta bu dag kyang thob par gyur pas na/ 'phags pa ni bdag la dka' ba mdzad mdzad pa lags so zhes zer ro/ /de yang dang yang du zer ba dge slong mang pos thos nas thos ma thag du</text></item>
<item><p>4b7</p><section>mdo sde</section><text>de dag gis tshe dang ldan pa shA ri'i bu la dris pa/ tshe dang ldan pa shA ri'i bu dge slong ma 'dis ci las bsams te/ yang dang yang du de skad mchi/ tshe dang ldan pa shA ri'i bus smras pa/ khyed kyis khyim bdag 'di'i khyim na khyi mo zhig</text></item>
<item><p>4b8</p><section>mdo sde</section><text>'dug pa mthong ngam/ de dag gis smras pa/ btsun pa shA ri'i bu mthong ngo / /de kho nas bdag la dga' ba'i sems bskyed nas shi ste 'das pa dang / khyim bdag de nyid kyi khyim du skyes te/ des sngon gyi tshe rabs rjes su dran</text></item>
<item><p>5a1</p><section>mdo sde</section><text>nas/ sngon gyi drin gzo ba'i phyir bdag la de skad ces zer ro/ /de nas bcom ldan 'das la dge slong rnams kyis zhus pa/ btsun pa dge slong ma 'dis las ci bgyis na/ las de'i rnam par smin pas sngon khyir</text></item>
<item><p>5a2</p><section>mdo sde</section><text>skyes lags/ las ci bgyis na de nas shi 'phos te mir skyes nas/ bcom ldan 'das mnyes par bgyis te mi mnyes par ma bgyis la/ bcom ldan 'das kyi bstan pa la rab tu byung nas/ nyon mongs pa thams cad spangs te/</text></item>
<item><p>5a3</p><section>mdo sde</section><text>dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag 'das pa'i las kyi shas kyang yod la da ltar byung ba'i las kyi shas kyang yod do/ /btsun pa 'das pa'i las ci bgyis</text></item>
<item><p>5a4</p><section>mdo sde</section><text>lags/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar</text></item>
<item><p>5a5</p><section>mdo sde</section><text>gshegs pa 'jig rten mkhyen pa skyes bu 'dul ba kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i tshe grong khyer bA rA Na sI na khyim bdag</text></item>
<item><p>5a6</p><section>mdo sde</section><text>cig gnas pa las phyis de la bu mo gzugs bzang zhing lta na sdug la mdzes pa zhig btsas nas/ gang gi tshe de chen mor gyur pa dang / des yang dag par rdzogs pa'i sangs rgyas 'od srung gi bstan pa la dad pa rnyed</text></item>
<item><p>5a7</p><section>mdo sde</section><text>nas pha ma la gsol te rab tu byung ngo / /rab tu byung nas sde snod gsum bslabs te/ de rigs pa dang grol ba'i spobs pa dang ldan pa'i chos smra ba/ gos dang zas dang mal ca dang / stan dang nad gsos dang sman</text></item>
<item><p>5a8</p><section>mdo sde</section><text>zong rnams rnyed par gyur nas des bsams pa ma la bdag gis rnyed pa dang bkur sti'i sgo nas/ rnyed par bya ba rnyed pa gang yin pa des/ bdag gis tshangs pa mtshungs par spyod pa rnams la phan gdags par bya gor ma chag</text></item>
<item><p>5b1</p><section>mdo sde</section><text>snyam du bsams nas/ chos bzhin du gnyi ga'i dge 'dun gyi zhal ta byas so/ /de nas phyis de la brel ba zhig byung ste/ des slob pa dang mi slob pa'i dge slong ma mang po zhig la gsol ba btab na/ de dag na re bdag cag gi dge ba'i</text></item>
<item><p>5b2</p><section>mdo sde</section><text>phyogs btang ste/ khyod kyi don bsgrub mi nus so zhes zer ro/ /de nas de thos pa'i mod la dge slong ma de shin du khro ba'i kun nas dkris pa skyes te/ de khros nas dge slong ma de dag la smras pa/ nga ni khyi mo dang 'dra ba khyed dgang ba dang gso ba 'ba' zhig</text></item>
<item><p>5b3</p><section>mdo sde</section><text>byed na khyed ni skad cig tsam bdag gi don byed du yang mi btub bam zhes byas so/ /de nas dge slong ma de rnams kyis bsams pa/ nyon mongs ma 'di ni dmas shing nyams par gyur te/ 'khor ba na 'khor zhing sdug bsngal chen po rnyed na mi</text></item>
<item><p>5b4</p><section>mdo sde</section><text>rung ngo snyam du bsams nas/ 'di'i ra mda' bya dgos so snyam ste de dag gis smras pa/ khyod kyis nged su yin pa dang / khyod bdag su yin pa shes sam des smras pa/ ngas shes te khyed kyang rab tu byung ba yin la nga yang rab tu byung ba</text></item>
<item><p>5b5</p><section>mdo sde</section><text>yin no/ /de dag gis smras pa/ che zhe'u bu cag rab tu byung bar 'dra mod kyi/ khyod ni bcing ba thams cad kyis bcings pa'i so so'i skye bo yin la nged ni bya ba byas pa yin gyis nyes pa la nyes so zhes bshags par gyis shig /khyod</text></item>
<item><p>5b6</p><section>mdo sde</section><text>'khor ba na 'khor zhing sdug bsngal chen po rnyed ta re/ de skad thos pa'i mod la dge slong ma de 'gyod pa chen po skyes te/ 'gyod pa chen po skyes nas/ lhag par yang chos bzhin du gnyi ga'i dge 'dun gyi zhal ta byas te tshe gcig tu tshangs par</text></item>
<item><p>5b7</p><section>mdo sde</section><text>spyod pa spyad nas/ 'chi kar smon lam btab pa/ kye ma bdag yang dag par rdzogs pa'i sangs rgyas 'od srung gi bstan pa la rab tu byung nas tshe gcig tu tshangs par spyod pa spyad de/ chos bzhin du zhal ta byas pa'i dge ba'i rtsa ba 'dis na bdag</text></item>
<item><p>5b8</p><section>mdo sde</section><text>gang dang gang du skye ba de dang der ci nas phyug cing nor mang la long spyod che ba'i rigs su skye ba dang / gzugs bzang zhing lta na sdug la mdzes par gyur cig /yang dag par rdzogs pa'i sangs rgyas/ 'od srung gis</text></item>
<item><p>6a1</p><section>mdo sde</section><text>bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa</text></item>
<item><p>6a2</p><section>mdo sde</section><text>thams cad spangs te/ dgra bcom pa nyid mngon sum du byed par gyur cig /bdag khros nas tshangs pa mtshungs par spyod pa rnams la tshig rtsub po smras pa gang yin pa'i las de'i rnam par smin pa'i skal ba can du bdag ma gyur cig ces byas</text></item>
<item><p>6a3</p><section>mdo sde</section><text>so/ /dge slong dag ji snyam du sems de'i tshe dge slong mar gyur pa gang yin pa de ni dge slong ma 'di nyid yin te/ des der tshangs pa mtshungs par spyod pa de dag la tshig rtsub po smras pa'i las de'i rnam par smin pas ni tshe rabs lnga brgyar khyir skyes so/ /</text></item>
<item><p>6a4</p><section>mdo sde</section><text>des der 'chi kar smon lam btab ste/ bdag gang dang gang du skye ba de dang der phyug cing nor mang la longs spyod che ba'i rigs su skye bar gyur cig /yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang</text></item>
<item><p>6a5</p><section>mdo sde</section><text>yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te/ dgra bcom pa nyid mngon sum</text></item>
<item><p>6a6</p><section>mdo sde</section><text>du byed par gyur cig ces byas pa'i las de'i rnam par smin pas ni/ 'di ltar phyug cing nor mang la longs spyod che ba'i rigs su skyes te/ dge slong dag nga yang dag par rdzogs pa'i sangs rgyas 'od srung dang shin tu mnyam pa dang</text></item>
<item><p>6a7</p><section>mdo sde</section><text>shugs mnyam pa dang mdzad pa mnyam pa dang thabs mnyam pa brnyes par gyur nas/ 'dis nga mnyes par byas te/ mi mnyes par ma byas la nga nyid kyi bstan pa la rab tu byung nas/ nyon mongs pa thams cad spangs te/</text></item>
<item><p>6a8</p><section>mdo sde</section><text>dgra bcom pa nyid mngon sum du byas pa 'di ni 'dis 'das pa'i las yin no/ /da ltar byung ba'i las ci zhig byas she na/ de khyir skyes nas shA ri'i bu la sems dga' bar gyur pa des ni mi'i nang du skyes te/ 'di ni</text></item>
<item><p>6b1</p><section>mdo sde</section><text>da ltar byung ba'i las yin no// //mig chung zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na khyim bdag phyug cing nor mang la longs spyod che ba yongs su 'dzin pa yangs shing rgya che ba rnam</text></item>
<item><p>6b2</p><section>mdo sde</section><text>thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des/ thabs zlar bab pa las chung ma blangs nas/ de de dang lhan cig rtse zhing dga' la dga' mgur spyod pa las phyis de'i chung ma la bu</text></item>
<item><p>6b3</p><section>mdo sde</section><text>chags nas/ de zla ba dgu 'am/ bcu lon pa dang / khye'u gzugs bzang zhing / lta na sdug la mdzes pa zhig btsas nas/ de'i btsas ston rgyas par byas te/ rigs dang 'thun par ming btags nas/ 'o ma dang</text></item>
<item><p>6b4</p><section>mdo sde</section><text>zho dang mar dang zhun mar dang mar gyi snying gus bskyed bsrings te de gang gi tshe/ 'gro nus par gyur pa de'i tshe/ de rtser gzhug pa'i phyir phas khyi gu zhig khyim du bzhag ste khye'u la byin no/ /de nas khye'u des khyi gu de za ba bslabs</text></item>
<item><p>6b5</p><section>mdo sde</section><text>so/ /de nas gang gi tshe khyi gu de cher skyes pa de'i tshe/ lam po cher song nas skye bo phal po che la yang za bar byed do/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya</text></item>
<item><p>6b6</p><section>mdo sde</section><text>dang / ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa mi 'jigs pa bzhis mi 'jigs pa/ 'gro ba lngar 'gro ba las rnam par grol ba skye mched drug la mkhas</text></item>
<item><p>6b7</p><section>mdo sde</section><text>pa/ byang chub kyi yan lag bdun la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa yang dag pa'i seng ge'i sgra chen</text></item>
<item><p>6b8</p><section>mdo sde</section><text>po sgrogs pa rnams ni chos nyid kyis/ nyin dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud su ni dar/ su ni phongs shing 'dug /su ni nyam nga bar gyur/ su ni gnod</text></item>
<item><p>7a1</p><section>mdo sde</section><text>pa dang ldan/ su ni phongs pa dang nyam nga ba dang gnod pa dang ldan/ su ni ngan song du gzhol su ni ngan song du 'bab/ su ni ngan song du bab/ su ni ngas ngan song las phyung ste mtho ris dang thar pa dang 'bras bu la gzhag par bya/ su ni nyes par</text></item>
<item><p>7a2</p><section>mdo sde</section><text>spyod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du bzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed</text></item>
<item><p>7a3</p><section>mdo sde</section><text>zin pa las yongs su smin par bya/ su ni dge ba'i rtsa ba rnams yongs su smin pa las ye shes kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /</text></item>
<item><p>7a4</p><section>mdo sde</section><text>rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /sangs rgyas bcom ldan 'das rnams ji ltar nyin dus gsum mtshan dus gsum ste/ nyin mtshan</text></item>
<item><p>7a5</p><section>mdo sde</section><text>dus drug tu sangs rgyas kyi spyan gyis 'jig rten la gzigs pa de bzhin du nyan thos chen po rnams kyang nyin dus gsum mtshan dus gsum ste/ nyin mtshan dus drug du nyan thos kyi mig gis 'jig rten la lta bar byed do/ /tshe dang ldan pa shA ri'i bus/ nyan thos</text></item>
<item><p>7a6</p><section>mdo sde</section><text>kyi mig gis 'jig rten la bltas na khyim bdag 'khor dang bcas pa gdul ba'i dus la bab par mthong nas/ snga dro sham thabs dang / chos gos bgos te lhung bzed thogs nas mnyan du yod par bsod snyoms la song ngo / /de mthar kyis bsod snyoms</text></item>
<item><p>7a7</p><section>mdo sde</section><text>la rgyu ba las/ khyim bdag de'i khyim ga la ba der song ba dang / khyi des tshe dang ldan pa shA ri'i bu mthong ngo / /mthong nas shugs drag pos brgyugs te/ tshe dang ldan pa shA ri'i bu zin to/ /de'i chos gos rnams dral to/ /khyim bdag des kyang</text></item>
<item><p>7a8</p><section>mdo sde</section><text>mthong nas bkag ste/ de'i rma de yang bkrus nas/ ras kyis dkris te rkang pa la phyag 'tshal nas smras pa/ btsun pa shA ri'i bu 'di nyid du bshos gsol du ci gnang zhes byas nas/ tshe dang ldan pa shA ri'i bus/ khyim bdag de la cang mi</text></item>
<item><p>7b1</p><section>mdo sde</section><text>smra bas gnang ngo / /de nas khyim bdag des/ tshe dang ldan pa shA ri'i bus cang mi smra bas gnang bar rig nas/ stan bshams te 'di skad ces smras so/ /btsun pa shA ri'i bu/ gdan bshams pa la bzhugs su gsol/ de nas tshe dang ldan</text></item>
<item><p>7b2</p><section>mdo sde</section><text>pa shA ri'i bu stan bshams pa la 'dug go/ /de nas khyim bdag des tshe dang ldan pa shA ri'i bu bde bar 'dug par rig nas/ rang gi lag nas bza' ba dang bca' ba gtsang ma bzang po mang pos tshim par byas te/ ci 'dod pa bstabs so/ /</text></item>
<item><p>7b3</p><section>mdo sde</section><text>rang gi lag nas bza' ba dang bca' ba gtsang ma bzang po mang po rnam grangs du mas tshim par byas te ci 'dod pa bstabs nas/ tshe dang ldan pa shA ri'i bus/ de'i nyin par zan zos pa'i 'og tu khyi de la khyos ma byin te/ khyi des zos nas</text></item>
<item><p>7b4</p><section>mdo sde</section><text>de'i gdong du bltas so/ /de nas khyim bdag des tshe dang ldan pa shA ri'i bu zan zos zin te/ sder ni gyu lhung bzed ni bkrus par rig nas chos mnyan pa'i phyir mdun du 'dug go/ /de nas tshe dang ldan pa shA ri'i bus khyim bdag de 'khor</text></item>
<item><p>7b5</p><section>mdo sde</section><text>dang bcas pa'i bsam pa dang bag la nyal dang khams dang rang bzhin rtogs nas/ de dang 'thun pa'i chos ston par byed de/ de thos nas khyim bdag de 'khor dang bcas pas/ stan de la 'dug bzhin du 'jig tshogs la lta ba'i ri'i rtse mo</text></item>
<item><p>7b6</p><section>mdo sde</section><text>mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ des bden pa mthong nas skyabs su 'gro ba dang bslab pa'i gzhi rnams blangs te/ smras pa btsun pa shA ri'i bu bdag ji srid 'tsho'i bar du bdag</text></item>
<item><p>7b7</p><section>mdo sde</section><text>las gos dang zas dang mal cha dang stan dang snyun gsos dang sman zong rnams bzhes par gsol/ tshe dang ldan pa shA ri'i bus smras pa/ khyim bdag gzhan dag la yang phan gdags dgos kyis thong shig ces byas nas stan las</text></item>
<item><p>7b8</p><section>mdo sde</section><text>langs te song ngo / /der gang gi tshe khyim bdag des bden pa rnams mthong nas skyabs su 'gro ba dang bslab pa'i gzhi rnams blangs pa de'i tshe des sbyin pa dag sbyin pa dang bsod nams dag bya bar brtsams so/ /tshe dang ldan pa shA ri'i bu</text></item>
<item><p>8a1</p><section>mdo sde</section><text>yang dus dus su spyan drangs te/ bshos gsol bar byed do/ /tshe dang ldan pa shA ri'i bus kyang zan zos pa'i 'og tu khyi de la khyos ma byin par byed do/ /khyi de yang tshe dang ldan pa shA ri'i bu la shin tu dga' bar</text></item>
<item><p>8a2</p><section>mdo sde</section><text>gyur te/ de dga' bar gyur nas gang gi tshe tshe dang ldan pa shA ri'i bu/ khyim der 'ong ba de'i tshe/ khyi des bsu nas rkang pa la bldags te mjug ma dril nas lan gsum skor ba byed do/ /der gang gi tshe tshe dang ldan pa shA ri'i bus</text></item>
<item><p>8a3</p><section>mdo sde</section><text>chos bshad nas phyir 'gro ba de'i tshe khyi des the gi zad tsam du bskyal nas/ lan gsum bskor ba byas te phyir ldog go/ /de nas phyis tshe dang ldan pa shA ri'i bus/ yang khyim der zan zos te khyim bdag de la chos bshad nas phyir 'gro ba na khyi de</text></item>
<item><p>8a4</p><section>mdo sde</section><text>yang phyi bzhin 'brang ste/ phyi rol gyi lam po cher song nas lces rkang pa la bldags te/ mjug ma dril nas lan gsum bskor ba byas te/ phyir log nas khyim du 'gro ba na/ khyi de khyi gzhan dag cig gis bshas nas bsad do/ /</text></item>
<item><p>8a5</p><section>mdo sde</section><text>de nas de gnas brtan shA ri'i bu la sems dga' bzhin du shi 'phos te 'das nas khyim de nyid du khyim bdag de'i chung ma chen ma'i mngal du skyes so/ /tshe dang ldan pa shA ri'i bus kyang khyi de bdag gi thad nas phyir ldog pa'i 'og tu khyi gzhan</text></item>
<item><p>8a6</p><section>mdo sde</section><text>dag gis ji ltar bsad pa shes so/ /de nas des bsams pa khyi de gar skyes snyam pa dang / khyim bdag nyid kyi khyim du khyim bdag gi chung ma'i mngal du skyes par mthong ngo mthong nas kyang de nyid la snying brtse ba'i phyir g.yog med par gcig pu</text></item>
<item><p>8a7</p><section>mdo sde</section><text>khyim bdag de'i khyim du song ba dang / khyim bdag des tshe dang ldan pa shA ri'i bu zla med pa dang / g.yog med par gcig pu 'ong ba mthong ngo / /mthong nas kyang 'phags pa khyod ci'i slad du zla ma mchis pa dang / zham ring ma</text></item>
<item><p>8a8</p><section>mdo sde</section><text>mchis par gcig pu gshegs/ 'phags pa'i zham ring bgyid pa 'ga' yang ma mchis sam zhes dris so/ /tshe dang ldan pa shA ri'i bus smras pa/ khyed cag lta bu 'ba' shig gis byin pa ma gtogs par bdag cag la gud na</text></item>
<item><p>8b1</p><section>mdo sde</section><text>g.yog gi 'byung khung ga la yod/ khyim bdag gis smras pa/ btsun pa shA ri'i bu bdag gi mchis brang la bu chags pa mchis kyis/ de las gal te khye'u zhig btsas par gyur na/ de bdag gis 'phags pa'i zham ring du dbul</text></item>
<item><p>8b2</p><section>mdo sde</section><text>lo/ /tshe dang ldan pa shA ri'i bus smras pa/ khong dge ba rnams ni dam bcas pa la brtan pa yin no/ /de skad ces smras nas/ tshe dang ldan pa shA ri'i bu song ngo / /khyim bdag de'i chung ma yang zla ba dgu 'am bcu lon pa dang /</text></item>
<item><p>8b3</p><section>mdo sde</section><text>khye'u gzugs bzang zhing / lta na sdug la mdzes pa zhig btsas mod kyi 'on kyang mig chung ngo / /de nas de'i btsas ston rgyas par byas nas/ khye'u 'di'i ming ji skad gdags shes ming 'dogs par byed de/ khye'u 'di mig</text></item>
<item><p>8b4</p><section>mdo sde</section><text>chung bas na ming mig chung zhes gdags so zhes zer ro/ /de nas khye'u mig chung 'o ma dang / zho dang zhun mar dang / mar gyi snying gus bskyed bsrings te mtsho'i pad ma bzhin du skye drag par gyur to/ /de gang gi tshe</text></item>
<item><p>8b5</p><section>mdo sde</section><text>cher skyes pa de'i tshe yi ge dang khong rtsis dang / shod dgod pa dang lag rtsis dang dbyung ba dang / sba ba dang dgram pa dang gos brtag pa dang nor bu brtag pa dang rin po che brtag pa dang / spos brtag pa dang sman brtag pa dang glang po</text></item>
<item><p>8b6</p><section>mdo sde</section><text>che brtag pa dang rta brtag pa dang go mtshon brtag pa bslabs te/ yi ge mkhas pa dang klog mkhas pa dang / 'dzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/ /de nas tshe dang</text></item>
<item><p>8b7</p><section>mdo sde</section><text>ldan pa shA ri'i bus kyang mig chung rab tu dbyung ba'i dus la bab par mthong nas/ snga dro shams thabs dang chos gos bgos te lhung bzed thogs nas mnyan du yod par bsod snyoms la song ste/ de mthar kyis bsod snyoms</text></item>
<item><p>8b8</p><section>mdo sde</section><text>rgyu ba las/ khyim bdag de'i khyim ga la ba der song ste phyin nas stan bshams pa la 'dug go/ /'dug nas kyang tshe dang ldan pa shA ri'i bus khyim bdag de la smras pa/ khyim bdag khye'u 'di ni ma btsas pa'i snga rol nas khyod kyis</text></item>
<item><p>9a1</p><section>mdo sde</section><text>bdag gi g.yog du byin te/ khong dge ba rnams ni dam bcas pa la brtan pa yin na/ de kho na ltar dam ma bcas sam/ khyim bdag gis smras pa/ 'phags pa de kho na ltar dam bcas lags so zhes byas nas/ khye'u</text></item>
<item><p>9a2</p><section>mdo sde</section><text>de lag pa gnyis kyis bzung ste/ tshe dang ldan pa shA ri'i bu la phul nas smras pa/ bu khyod ma btsas pa'i snga rol nas/ 'phags pa la ngas phul gyis song la 'phags pa'i zham ring gyis shig /khye'us smras pa/ de ni bdag la phan</text></item>
<item><p>9a3</p><section>mdo sde</section><text>btags pa lags so zhes byas nas/ khye'u de tshe dang ldan pa shA ri'i bu'i phyi bzhin 'brang ste/ khye'u de tshe dang ldan pa shA ri'i bus/ gtsug lag khang du khrid nas rab tu phyung ste/ de la lung yang phog go/ /des kyang dge tshul ba byed bzhin du</text></item>
<item><p>9a4</p><section>mdo sde</section><text>brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang</text></item>
<item><p>9a5</p><section>mdo sde</section><text>lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa/ sred pa'i rnyed pa dang chags pa dang bkur sti</text></item>
<item><p>9a6</p><section>mdo sde</section><text>la rgyab kyis phyogs pa dang dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /des dgra bcom pa nyid thob nas/ tshe dang ldan pa shA ri'i bu'i rkang pa gnyes snum gyis bskud pa</text></item>
<item><p>9a7</p><section>mdo sde</section><text>na/ des tshe dang ldan pa shA ri'i bu'i rkang pa'i rma'i sgros mthong ngo / /mthong nas dris pa/ mkhan po'i rma'i sgros 'di sngon ci las gyur lags/ tshe dang ldan pa shA ri'i bus smras pa/ bu rma'i sgros 'di sngon ci las gyur pa soms</text></item>
<item><p>9a8</p><section>mdo sde</section><text>shig /de nas des bdag nyid kyis sngon khyir gyur pa'i tshe zin par mthong nas des bdag gang nas shi 'phos te/ khyir skyes par gyur ces bsams na des khyi las shi 'phos te khyi nyid du skyes par mthong ngo / /de bzhin du</text></item>
<item><p>9b1</p><section>mdo sde</section><text>tshe rabs lnga brgya'i bar du bltas na des khyi las shi 'phos te/ khyi 'ba' shig tu skyes par mthong ngo / /des yang ma 'ongs pa'i dus la bsams te/ gal te bdag la mkhan pos ma dgongs su zin na/ bdag de nas shi 'phos na/</text></item>
<item><p>9b2</p><section>mdo sde</section><text>gang du skye bar 'gyur snyam du bsams na des khyi nyid du de'u skye bar mthong ngo / /de bzhin du des ma 'ongs pa'i dus su tshe rabs lnga brgya'i bar du bltas na des khyi las shi 'phos nas khyi 'ba' zhig de'u skyes par mthong nas/ des bsams pa</text></item>
<item><p>9b3</p><section>mdo sde</section><text>bdag 'dis log par ltung ba las rnam par grol bar byas te g.yung drung gi mthar thug pa grub pa dang bde ba mya ngan las 'das pa la bzhag pas mkhan po ni bdag la dka' ba byed byed pa yin no snyam nas/ bsnyen bkur bya ba las gud na</text></item>
<item><p>9b4</p><section>mdo sde</section><text>mkhan po'i drin bdag gis bsab pa'i thabs gzhan ci yod de bsnyen par rdzogs nas ni bdag gis bsnyen bkur rim gyis byar mi rung na/ ma la bdag ji srid 'tsho'i bar du dge tshul bar 'dug la 'di la bsnyen bkur bya'o snyam du bsams</text></item>
<item><p>9b5</p><section>mdo sde</section><text>nas/ des tshe dang ldan pa shA ri'i bu la smras pa/ mkhan po bdag ji srid 'tsho'i bar du mkhan po'i bsnyen bkur ba bgyid do/ /bu khyod ji ltar dga' ba bzhin gyis shig /de nas phyis de la dge slong rnams kyis smras pa/</text></item>
<item><p>9b6</p><section>mdo sde</section><text>mig chung khyod ci'i phyir bsnyen par rdzogs par mi byed/ des smras pa/ bdag gis mkhan po'i drin bsab dgos te/ bdag ji srid 'tsho'i bar du dge tshul bar 'dug bzhin du de'i bsnyen bkur byed do/ /de dag gis smras</text></item>
<item><p>9b7</p><section>mdo sde</section><text>pa/ khyod la mkhan pos lhag par drin ci zhig btags/ de nas des dge slong de dag la gtam de rgyas par bsnyad nas/ dge slong de dag gis sangs rgyas bcom ldan 'das la zhus pa/ btsun pa mig chung gis las</text></item>
<item><p>9b8</p><section>mdo sde</section><text>ci bgyis na/ las de'i rnam par smin pas khyir skyes la/ gal te tshe dang ldan pa shA ri'i bus ma bsams su lags na/ tshe rabs lnga brgyar khyi 'ba' shig tu de'u skyes lags/ las ci bgyis na las de'i rnam par</text></item>
<item><p>10a1</p><section>mdo sde</section><text>smin pas khyi las shi 'phos te/ slar mi'i nang du phyug cing nor mang la longs spyod che ba'i rigs su skyes nas/ 'dis bcom ldan 'das mnyes par bgyis te/ mi mnyes par ma bgyis la/ bcom ldan 'das</text></item>
<item><p>10a2</p><section>mdo sde</section><text>kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du bgyis lags/ las ci bgyis na las de'i rnam par smin pas mig chung ngur gyur lags/ bcom ldan 'das kyis bka' stsal</text></item>
<item><p>10a3</p><section>mdo sde</section><text>pa/ dge slong dag mag chung 'di nyid kyis sngon las byas shing bsags te/ dge slong dag las byas shing bsags pa rnams ni/ phyi rol gyi sa'i khams la rnam par smin par mi 'gyur/ chu'i khams dang me'i khams dang rlung gi khams la</text></item>
<item><p>10a4</p><section>mdo sde</section><text>rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' shig la rnam par smin par 'gyur ro/ /lus can dag gi las rnams ni/ /bskal pa brgyar</text></item>
<item><p>10a5</p><section>mdo sde</section><text>yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par</text></item>
<item><p>10a6</p><section>mdo sde</section><text>rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu gdul bya'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das 'od srung zhes bya ba</text></item>
<item><p>10a7</p><section>mdo sde</section><text>'jig rten du byung ste/ de'i tshe grong khyer bA rA Na sI na khyim bdag phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang</text></item>
<item><p>10a8</p><section>mdo sde</section><text>'gran pa gcig gnas te/ phyi zhig na de'i chung ma la bu chags nas/ de zla ba dgu 'am bcu lon pa dang khye'u gzugs bzang zhing / lta na sdug la mdzes pa zhig btsas nas/ de gang gi tshe cher skyes pa de'i tshe/ des</text></item>
<item><p>10b1</p><section>mdo sde</section><text>yang dag par rdzogs pa'i sangs rgyas 'od srung gi bstan pa la dad pa rnyed nas/ pha ma la gsol te rab tu byung ngo / /rab tu byung nas sde snod gsum bslabs te/ de rigs pa dang grol ba'i spobs pa dang ldan pa'i chos smra</text></item>
<item><p>10b2</p><section>mdo sde</section><text>ba/ gos dang zas dang mal cha dang stan dang nad gsos dang sman zong rnams rnyed par gyur nas/ des bsams pa ma la bdag gis rnyed pa dang bkur sti'i sgo nas/ rnyed par bya ba rnyed pa gang yin pa des/ bdag gis</text></item>
<item><p>10b3</p><section>mdo sde</section><text>tshangs pa mtshungs par spyod pa rnams la phan gdags par bya gor ma chag snyam du bsams nas/ chos bzhin du dge 'dun gyi zhal ta byas te/ de nas phyi zhig na dge slong dgra bcom pa zhig la phyi dro'i gung skyems kyi zhal</text></item>
<item><p>10b4</p><section>mdo sde</section><text>ta byed pa'i res bab nas/ des dge 'dun la gung skyems brims pa'i 'og tu lus ngal te gnas khang du song nas/ rkyil mo dkrung bcas te 'dug go/ /de nas zhal ta byed pa de'i sbyin bdag rnams la gung skyems dgos</text></item>
<item><p>10b5</p><section>mdo sde</section><text>par gyur nas/ des dge slong gzhan dag la smras pa/ deng gung skyems kyi zhal ta byed pa'i res su la bab/ de dag gis smras pa/ dge slong che ge mo zhig la bab bo/ /de nas zhal ta byed pa de khros nas mig</text></item>
<item><p>10b6</p><section>mdo sde</section><text>btsums te mig 'di 'dra ba de yin pa lta zhes smras so/ /de skad smras nas/ dgra bcom pa de ga la ba der dong ste phyin nas smras pa/ btsun pa bdag ni khyed kyi phyir sbyin bdag dang sbyin pa po rnams dga' bar byas nas/</text></item>
<item><p>10b7</p><section>mdo sde</section><text>yo byad thams cad kyis bsnyen bkur byed na khyed ni bdag gi dad pas byin pa longs spyad nas/ khyi bzhin du tshang du zhugs nas nyal zhing 'dug gam zhes byas so/ /de nas dgra bcom pa des bsams pa/ nyon mongs pa 'di ni</text></item>
<item><p>10b8</p><section>mdo sde</section><text>dmas shing nyams par gyur te/ 'khor ba na 'khor zhing sdug bsngal chen po rnyed na mi rung ngo snyam du bsams nas 'di'i ram mda' bya dgos so snyam te/ zhal ta byed pa de la smras pa/ btsun pa khyod kyis nga su yin pa</text></item>
<item><p>11a1</p><section>mdo sde</section><text>dang / khyod bdag su yin pa shes sam/ des smras pa/ ngas shes te/ khyod kyang rab tu byung ba yin la nga yang rab tu byung ba yin no/ /dgra bcom pas smras pa/ 'u bu cag gnyis rab tu byung bar</text></item>
<item><p>11a2</p><section>mdo sde</section><text>'dra mod kyi khyod ni bcings pa thams cad kyis bcings pa'i so so'i skye bo yin la/ nga ni bcing pa thams cad las nges par grol ba'i dgra bcom pa yin na khyod kyis tshig rtsub po smras kyis nyes pa la nyes so zhes bshags par</text></item>
<item><p>11a3</p><section>mdo sde</section><text>gyis shig /khyod 'khor ba na 'khor zhing sdug bsngal chen po rnyed ta re/ de skad thos pa'i mod la zhal ta byed pa de 'gyod pa chen po skyes te/ 'gyod pa chen po skyes nas/ dge slong de'i rkang pa la phyag 'tshal te/ bzod pa gsol</text></item>
<item><p>11a4</p><section>mdo sde</section><text>nas lhag par yang sangs rgyas dang / chos dang dge 'dun la bsnyen bkur byas so/ /des tshe gcig tu tshangs par spyod pa spyad de chos bzhin du dge 'dun gyi zhal ta byas nas/ 'chi kar smon lam btab pa/ kye ma bdag gis yang dag</text></item>
<item><p>11a5</p><section>mdo sde</section><text>par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad pa dang / chos bzhin du zhal ta byas pa'i dge ba'i rtsa ba 'dis na bdag gang dang / gang du skye ba de dang der ci nas phyug cing nor mang la longs</text></item>
<item><p>11a6</p><section>mdo sde</section><text>spyod che ba'i rigs su skye bar shog shig /yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /</text></item>
<item><p>11a7</p><section>mdo sde</section><text>mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig /bdag gis tshangs pa mtshungs par spyod pa la tshig</text></item>
<item><p>11a8</p><section>mdo sde</section><text>rtsub po smras pa'i sdig pa'i las de'i 'bras bu bdag gis rnyed par ma gyur cig ces byas so/ /dge slong dag ji snyam du sems/ de'i tshe de'i dus na zhal ta byed par gyur pa gang yin pa de ni/ dge tshul pha mig chung 'di nyid yin te/</text></item>
<item><p>11b1</p><section>mdo sde</section><text>des der dgra bcom pa de la tshig rtsub po smras pa'i las de'i rnam par smin pas/ tshe rabs lnga brgyar khyir skyes te/ gal te dge slong shA ri'i bus ma bsams su zin na phyin cad kyang tshe rabs lnga brgya'i bar du khyi 'ba' shig tu de'u skyes so/</text></item>
<item><p>11b2</p><section>mdo sde</section><text>khros nas des dgra bcom pa de nyid kyi mig ltar bcos te/ mig btsums nas mig 'di 'dra ba de yin pa lta zhes smras pa'i las de'i rnam par smin pas ni/ da ltar mir skyes na yang mig gnyis 'di 'dra bar gyur to/ /des der smon lam btab ste/</text></item>
<item><p>11b3</p><section>mdo sde</section><text>kye ma dge ba'i rtsa ba 'dis na bdag ci nas phyug cing nor mang la longs spyod che ba'i rigs su skye bar shog shig /yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das</text></item>
<item><p>11b4</p><section>mdo sde</section><text>de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spongs te/ dgra bcom pa nyid mngon sum du byed par gyur cig ces byas</text></item>
<item><p>11b5</p><section>mdo sde</section><text>pa'i las de'i rnam par smin pas ni/ da ltar phyug cing nor mang la longs spyod che ba'i rigs su skyes te/ dge slong dag nga yang dag par rdzogs pa'i sangs rgyas 'od srung dang / shin du mnyam pa dang shugs mnyam pa dang mdzad pa mnyam</text></item>
<item><p>11b6</p><section>mdo sde</section><text>pa dang thabs mnyam pa brnyes par gyur nas/ 'dis nga mnyes par byas te/ mi mnyes par ma byas la/ nga nyid kyis bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byas so// //</text></item>
<item><p>11b7</p><section>mdo sde</section><text>rdzogs byed ces bya ba ni/ gleng gzhi mnyan du yod pa na bzhugs te/ de'i tshe mnyan du yod pa na khyim bdag phyug cing nor mang la longs spyod che ba yongs su 'dzin pa yangs shing rgya che ba rnam thos kyi bu'i nor dang ldan pa/ rnam</text></item>
<item><p>11b8</p><section>mdo sde</section><text>thos kyi bu'i nor dang 'gran pa zhig gnas pa des/ thabs zlar bab pa las chung ma blangs nas de de dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod kyang khyim bdag de la bu med de</text></item>
<item><p>12a1</p><section>mdo sde</section><text>bu 'dod pa'i phyir des lha rnams la yang gsol ba btab ste/ lha gu lang dang chu lha dang ku be ra dang brgya byin dang tshangs pa la sogs pa dang kun dga' ra ba'i lha dang nags tshal gyi lha dang / lam gyi bzhi mdo'i</text></item>
<item><p>12a2</p><section>mdo sde</section><text>lha dang sum mdo'i lha dang gtor ma len pa'i lha dang lhan cig skyes pa'i lha dang chos 'thun pa pa dang rtag tu phyi bzhin 'brang ba'i lha rnams la yang gsol ba 'debs te/ 'jig rten na yang gsol ba btab pa'i rgyus bu dang bu mo skye</text></item>
<item><p>12a3</p><section>mdo sde</section><text>bar 'gyur ro zhes grag mod kyi/ de yang de lta ni ma yin te/ gal te gsol ba btab pa'i rgyus bu dang bu mo skye bar 'gyur du zin na/ 'khor los sgyur ba'i rgyal po bzhin du re re la yang bu stong stong yod par 'gyur ba'i rigs so/ /</text></item>
<item><p>12a4</p><section>mdo sde</section><text>ye ni gnas gsum tshogs pa las bu dang bu mo skye bar 'gyur te/ gsum gang zhe na/ pha ma gnyis 'dod chags langs te phrad pa dang ma dus la bab cing zla mtshan dang ldan pa dang dri za 'ongs pa ste/ dri za'i sems kyang rjes</text></item>
<item><p>12a5</p><section>mdo sde</section><text>su chags pa dang ldan pa 'am khong khro ba dang ldan pa rnam pa gnyis las gang yang rung bas skyes pa'o/ /de nas de yang gsol ba 'debs pa lhur byed la sems can chen po che bar grags pa/ srid pa tha ma pa btsal bar bya ba rnyed pa</text></item>
<item><p>12a6</p><section>mdo sde</section><text>thar pa'i skal ba can du gyur pa/ tshogs bsags pa mya ngan las 'das pa la nang du bltas pa/ 'khor ba las phyi rol du bltas pa/ srid par 'gro ba'i skye gnas rnams mi 'dod pa/ lus kyi tha ma 'dzin pa zhig</text></item>
<item><p>12a7</p><section>mdo sde</section><text>kyang de'i chung ma'i mngal du skyes so/ /bud med mkhas pa'i rang bzhin can kha cig la ni thun mong ma yin pa'i chos lnga yod de/ lnga gang zhe na/ skyes pa chags par yang shes la ma chags par yang shes pa dang dus kyang shes la zla</text></item>
<item><p>12a8</p><section>mdo sde</section><text>mtshan yang shes pa dang bu chags pa shes pa dang / gang las bu chags pa shes pa dang / khye'u yang shes la bu mo yang shes pa ste/ gal te khye'u yin na ni lto g.yas logs su rten cing gnas so/ /gal te bu mo yin na ni/</text></item>
<item><p>12b1</p><section>mdo sde</section><text>lto g.yon logs na rten cing gnas so/ /de nas gang gi tshe de la bu chags par gyur pa de'i tshe de dga' ches nas khyim thab la sbran pa/ jo bo bdag la sras chags te/ bdag gi rum g.yas logs su rten cing gnas pa las na khye'ur</text></item>
<item><p>12b2</p><section>mdo sde</section><text>'gyur bar nges kyis/ dgyes pa bskyed du gsol zhes nas/ de yang dga' ches te ro stod ni bteg lag pa g.yas pa ni brkyang nas/ bdag gis yun ring po nas smon smon pa'i bu'i ngo mthong bar 'ong ngo / /bdag gi bu rung</text></item>
<item><p>12b3</p><section>mdo sde</section><text>bar gyur cig mi rung bar ma gyur cig /bdag gi bya ba dag byed par shog shig /gsos na gsos pa'i lan phyir gso bar shog shig /nor skal la spyod par shog shig /bdag gi rigs rgyud yun ring du gnas par shog shig /</text></item>
<item><p>12b4</p><section>mdo sde</section><text>bdag cag 'das te shi ba'i 'og tu yang bdag cag gi phyir mang yang rung nyung yang rung te/ sbyin pa dag byin la bsod nams dag byas nas de gnyis gang dang gang du skyes shing 'gro ba der 'di song shig ces yon bsngo bar shog shig ces dga' ba'i</text></item>
<item><p>12b5</p><section>mdo sde</section><text>tshig brjod do/ /des bu chags par rig nas bu'i rim gro bya ba'i phyir khang bzangs kyi steng du nyam rangs su bzhag ste/ grang ba'i tshe grang ba'i yo byad rnams dang tsha ba'i tshe tsha ba'i yo byad rnams dang / sman pas bstan pa'i zas</text></item>
<item><p>12b6</p><section>mdo sde</section><text>rnams dang ha cang kha ba ma yin pa rnams dang ha cang skyur ba ma yin pa rnams dang ha cang lan tshwa che ba ma yin pa rnams dang ha cang mngar ba ma yin pa rnams dang / ha cang ro tsha ba ma yin pa rnams dang ha cang bska ba ma yin pa rnams</text></item>
<item><p>12b7</p><section>mdo sde</section><text>te/ kha ba dang skyur ba dang lan tshwa dang mngar ba dang tsha ba dang bska ba med pa'i zas rnams kyis bsten cing / do shal dang se mo dos lus rnam par klubs te/ lha'i bu mo dga' ba'i tshal na rnam par rgyu ba bzhin du/ khri'i steng</text></item>
<item><p>12b8</p><section>mdo sde</section><text>nas khri'i steng dang / khri'u'i steng nas khri'u'i steng du rgyu zhing 'og gi sa gzhi la mi 'bab pa dang / des yid du mi 'ong ba'i sgra skad ci yang mi thos par byas so/ /sangs rgyas bcom ldan 'das bgrod pa gcig pu'i lam ston pa/</text></item>
<item><p>13a1</p><section>mdo sde</section><text>rnam pa gnyis kyi shes bya dang ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par</text></item>
<item><p>13a2</p><section>mdo sde</section><text>grol ba/ skye mched drug la mkhas pa byang chub kyi yan lag bdun la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs</text></item>
<item><p>13a3</p><section>mdo sde</section><text>bcu'i stobs dang ldan pa yang dag pa'i seng ge'i sgra chen po sgrogs pa rnams ni/ chos nyid kyis nyin dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud</text></item>
<item><p>13a4</p><section>mdo sde</section><text>su ni dar su ni phongs shing 'dug su ni nyam nga bar gyur su ni gnod pa dang ldan su ni phongs pa dang nyam nga ba dang gnod pa dang ldan su ni ngan song du gzhol su ni ngan song du 'bab su ni ngan song du bab su ni ngas ngan song las phyung ste mtho</text></item>
<item><p>13a5</p><section>mdo sde</section><text>ris dang thar pa dang 'bras bu la bzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las/ 'phags pa'i nor bdun gyi dbang phyug la dbang byed du</text></item>
<item><p>13a6</p><section>mdo sde</section><text>gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes kyis</text></item>
<item><p>13a7</p><section>mdo sde</section><text>mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang</text></item>
<item><p>13a8</p><section>mdo sde</section><text>srid/ /gdul bar bya ba'i sras rnams la/ /sangs rgyas dus las yol ba med/ /sangs rgyas bcom ldan 'das rnams ji ltar nyin dus gsum mtshan dus gsum ste/ nyin mtshan dus drug tu sangs rgyas kyi spyan</text></item>
<item><p>13b1</p><section>mdo sde</section><text>gyis 'jig rten la gzigs pa de bzhin du nyan thos chen po rnams kyang nyin dus gsum mtshan dus gsum ste/ nyin mtshan dus drug tu nyan thos kyi mig gis 'jig rten la lta bar byed de/ tshe dang ldan pa ma 'gags pas nyan thos kyi mig gis</text></item>
<item><p>13b2</p><section>mdo sde</section><text>'jig rten la bltas na/ srid pa tha ma pa'i sems can zhig gis khyim bdag de'i khyim du nying mtshams sbyor bar mthong ngo / /mthong nas kyang bsams pa sems can de sus 'dul bar 'gyur zhing / sangs rgyas kyis 'dul bar 'gyur</text></item>
<item><p>13b3</p><section>mdo sde</section><text>ram/ 'on te nyan thos kyis 'dul bar 'gyur zhig gu snyam pa dang des bdag nyid kyis 'dul bar 'gyur ba mthong ngo / /mthong nas kyang khyim der song nas/ khyim bdag de la dus dus su chos ston to/ /des khyim bdag de dad pa phun sum</text></item>
<item><p>13b4</p><section>mdo sde</section><text>tshogs pa la gnas par byas so/ /skyabs su 'gro ba dang / bslab pa'i gzhi rnams la yang gnas par byas so/ /sbyin pa dang sbyin pa'i bgo bsha' la yang dad par btsud de/ des ring po ma lon par/ khyim de slong ba rnams kyi chu</text></item>
<item><p>13b5</p><section>mdo sde</section><text>dong 'dra bar byas so/ /de nas phyi zhig na/ tshe dang ldan pa ma 'gags pas/ pha ma de gnyis brtan par bya ba'i phyir zla med pa dang / g.yog med par gcig pu khyim der song ba dang khyim bdag des/ tshe dang ldan pa ma 'gags</text></item>
<item><p>13b6</p><section>mdo sde</section><text>pa zla med pa dang / g.yog med par gcig pu 'ong bar mthong ngo / /mthong nas kyang 'phags pa khyod ci'i slad du zla ma mchis pa dang / zham ring ma mchis par gcig pu gshegs/ 'phags pa'i zhabs 'bring bgyid pa</text></item>
<item><p>13b7</p><section>mdo sde</section><text>'ga' yang ma mchis sam zhes dris so/ /tshe dang ldan pa ma 'gags pas smras pa/ khyed cag lta bu 'ba' shig gis byin pa ma gtogs par bdag cag la gud na g.yog gi 'byung khungs ga la yod/ khyim bdag gis</text></item>
<item><p>13b8</p><section>mdo sde</section><text>smras pa/ btsun pa ma 'gags pa bdag gi mchis brang la bu chags pa mchis kyis de las/ gal te khye'u zhig btsas par gyur na/ de bdag gis 'phags pa'i zhabs 'bring du dbul lo/ /tshe dang ldan pa ma 'gags</text></item>
<item><p>14a1</p><section>mdo sde</section><text>pas smras pa/ khong dge ba rnams ni dam bcas pa la brtan pa yin no/ /de skad ces smras nas/ tshe dang ldan pa ma 'gags pa song ngo / /khyim bdag de'i chung ma yang zla ba dgu 'am bcu lon pa dang khye'u</text></item>
<item><p>14a2</p><section>mdo sde</section><text>gzugs bzang zhing lta na sdug la mdzes pa mdog bzang ba gser gyi kha dog can mgo gdugs ltar 'dug pa lag pa ring ba dpral ba'i dbyes che ba/ sna mtho ba sna legs pa smin ma stug pa zhig btsas so/ /de nas de'i btsas</text></item>
<item><p>14a3</p><section>mdo sde</section><text>ston rgyas par byas nas/ khye'u 'di'i ming ji skad gdags shes ming 'dogs par byed de/ bdag gi bu nam btsa' bar 'gyur zhig gu snyam du yun ring po nas/ bdag gis smon smon pa dang yun ring po nas bdag 'dod cing /</text></item>
<item><p>14a4</p><section>mdo sde</section><text>yid smon du bgyi bgyi ba de/ khye'u 'dis yongs su rdzogs par byas pas na/ khye'u 'di'i ming rdzogs byed ces gdags so zhes zer ro/ /de nas khye'u rdzogs byed pang na 'tsho ba'i ma ma gnyis dang / nu ma snun pa'i ma</text></item>
<item><p>14a5</p><section>mdo sde</section><text>ma gnyis dang dri ma 'khru ba'i ma ma gnyis dang rtse ba'i ma ma gnyis te ma ma brgyad la gtad nas/ de sred med kyi bu'i lag na thogs pa'i rma bya'i mdongs dang bsrung ba'i srad bu dang 'o ma dang zho dang mar dang zhun mar dang mar</text></item>
<item><p>14a6</p><section>mdo sde</section><text>gyi nying gus bskyed bsrings te/ mtsho'i nang gi pad ma bzhin du skye drag par gyur to/ /de gang gi tshe cher skyes pa de'i tshe/ yi ge dang khong rtsis dang shod dgod pa dang lag rtsis dang dbyung ba dang sba ba dang dgram pa dang gos brtag pa</text></item>
<item><p>14a7</p><section>mdo sde</section><text>dang nor brtag pa dang rin po che brtag pa dang spos brtag pa dang sman brtag pa dang glang po che brtag pa dang rta brtag pa dang go mtshon brtag pa bslabs te/ yi ge mkhas pa dang klog mkhas pa dang 'dzangs pa dang bya ba la gsal ba dang</text></item>
<item><p>14a8</p><section>mdo sde</section><text>yid gzhungs pa dang brtag pa rnam pa brgyad la byang bar gyur to/ /de nas phyi zhig na/ tshe dang ldan pa ma 'gags pas/ khye'u de rab tu byung ba'i dus la bab par mthong nas/ snga dro sham thabs dang chos gos bgos te/</text></item>
<item><p>14b1</p><section>mdo sde</section><text>lhung bzed thogs nas mnyan du yod par bsod snyoms la song ste/ de mthar gyis bsod snyoms la rgyu ba las/ khyim bdag de'i khyim ga la ba der song ste phyin nas/ stan bshams pa la 'dug go/ /'dug nas kyang tshe dang</text></item>
<item><p>14b2</p><section>mdo sde</section><text>ldan pa ma 'gags pas/ khyim bdag de la smras pa/ khyim bdag khye'u 'di ni ma btsas pa'i snga rol nas/ khyod kyis bdag gi g.yog tu byin te/ khong dge ba rnams ni dam bcas pa la brtan pa yin na/ de kho na ltar</text></item>
<item><p>14b3</p><section>mdo sde</section><text>dam ma bcas sam/ khyim bdag gis smras pa/ 'phags pa de kho na ltar dam bcas lags so zhes byas nas/ khye'u de lag pa gnyis kyis bzung ste/ tshe dang ldan pa ma 'gags pa la phul nas smras pa/ bu khyod</text></item>
<item><p>14b4</p><section>mdo sde</section><text>ma btsas pa'i snga rol nas/ 'phags pa la ngas phul gyis song la 'phags pa'i zham ring gyis shig /khye'us smras pa/ de ni bdag la phan gdags pa lags so zhes byas nas/ khye'u de tshe dang ldan pa ma 'gags</text></item>
<item><p>14b5</p><section>mdo sde</section><text>pa'i phyi bzhin 'brang ste/ khye'u de tshe dang ldan pa ma 'gags pas/ gtsug lag khang du khrid nas/ rab tu phyung ste/ bsnyen par rdzogs par byas nas de la lung yang phog go/ /de nas de srod dang tho rangs mi nyal bar</text></item>
<item><p>14b6</p><section>mdo sde</section><text>brtson pa lhur byed pa la gnas kyang khyad par cung zad kyang ma thob nas/ de'i phyi zhig na nad kyis thebs nas/ de'i pha ma gnyis kyis bu nad kyis thebs so zhes thos nas/ thos ma thag tu de'i pha ma gnyis kyis sman pa khrid</text></item>
<item><p>14b7</p><section>mdo sde</section><text>de/ yo byad thams cad khyer nas/ gtsug lag khang du song ste/ yo byad thams cad kyis bsnyen bkur byas kyang sos par byed ma nus nas/ de gnyis kyis bsams pa/ bdag cag gnyis gtsug lag</text></item>
<item><p>14b8</p><section>mdo sde</section><text>khang du 'dug na ni khyim gyi bya ba mang po dag shor bar 'gyur na ma la bu 'di khyim du khrid la de nyid du nad g.yog bya'o snyam du bsams nas/ tshe dang ldan pa ma 'gags pa'i rkang pa la phyag 'tshal te smras pa/ 'phags pa</text></item>
<item><p>15a1</p><section>mdo sde</section><text>mkhyen par mdzad du gsol/ bdag cag gnyis 'di na mchis na ni khyim gyi bgyi ba mang po dag shor bar 'gyur na/ bdag cag gnyis kyis bu 'di khyim du khrid de nad g.yog bgyi bar 'tshal na gnang</text></item>
<item><p>15a2</p><section>mdo sde</section><text>bar mdzad du gsol zhes byas so/ /de nas tshe dang ldan pa ma 'gags pas bsams pa/ dge slong 'dis khyim de nyid du dgra bcom pa nyid mngon sum du byed par 'gyur la/ pha ma gnyis dang khyim mi rnams kyang</text></item>
<item><p>15a3</p><section>mdo sde</section><text>bden pa rnams la 'god par 'gyur ro snyam du rig nas/ tshe dang ldan pa ma 'gags pas smras pa/ khyed gnyis ji ltar dga' ba bzhin du gyis shig /de nas de skad thos pa'i mod la/ khyim bdag des/ dge slong</text></item>
<item><p>15a4</p><section>mdo sde</section><text>de bdag gi khyim du khrid de/ sman pa'i lung bzhin du yo byad thams cad kyis nad g.yog byas so/ /dge slong des kyang khyim de nyid na 'dug bzhin du nad kyis skyo bar gyur nas/ brtson pa dang bsgrub pa dang 'bad</text></item>
<item><p>15a5</p><section>mdo sde</section><text>pas nyon mongs pa thams cad spangs nas/ dgra bcom pa nyid mngon sum du byas te/ des dgra bcom pa thob nas pha ma gnyis dang khyim gyi mi rnams kyi bsam pa dang bag la nyal dang khams dang rang bzhin rtogs nas de</text></item>
<item><p>15a6</p><section>mdo sde</section><text>dang 'thun pa'i chos bstan te/ de thos nas khyim bdag de 'khor dang bcas pas stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rje bcom nas/ rgyun du zhugs pa'i 'bras bu</text></item>
<item><p>15a7</p><section>mdo sde</section><text>mngon sum du byas te/ des pha ma gnyis bden pa rnams la bkod nas/ bdag nyid kyi sngon gyi gnas rjes su dran par byed de/ bdag gang nas 'chi 'phos gang du skyes snyam du bsams na/ des mi las shi 'phos</text></item>
<item><p>15a8</p><section>mdo sde</section><text>te/ thams cad du yang nad mang ba dang / tshe thung bar gyur par mthong nas/ des bsams pa bdag so so'i skye bor gyur pas/ 'di lta bu'i sdug bsngal nyams su myong bar gyur la/ da ni bdag gis bya ba byas zin</text></item>
<item><p>15b1</p><section>mdo sde</section><text>pas/ bdag la sdug bsngal 'di lta bu ci dgos kyis/ ma la bdag zhi ba'i dbyings su 'jug par bya'o snyam du bsams nas/ 'bar ba dang lam mer 'dug pa dang / char 'bab pa dang glog 'gyu ba'i cho 'phrul rnams bstan te/</text></item>
<item><p>15b2</p><section>mdo sde</section><text>phung po lhag ma med pa'i mya ngan las 'das pa'i dbyings su yongs su mya ngan las 'das so/ /de yongs su mya ngan las 'das nas/ pha ma gnyis kyis de khyogs ras sngon po dang / ser po dang dmar po dang dkar po rnams kyis brgyan pa'i</text></item>
<item><p>15b3</p><section>mdo sde</section><text>steng du bzhag ste khyer bar byas na/ khyogs gdeg par ma nus nas/ de dag tshe dang ldan pa ma 'gags pa'i thad du song ste/ bsnyad de de nas tshe dang ldan pa ma 'gags pas dran par byas te/ bsams na de nyid kyis/ de lta bur</text></item>
<item><p>15b4</p><section>mdo sde</section><text>'gyur ba'i smon lam btab par rig nas bcom ldan 'das la gsol te/ bcom ldan 'das kyis bka' stsal pa/ dge slong dag chos gos dag gyon la/ dge slong de'i mchod pa'i las byed du 'dong ngo zhes bka' stsal nas/</text></item>
<item><p>15b5</p><section>mdo sde</section><text>bcom ldan 'das dge slong gi tshogs kyis zham ring byas te/ dge slong gi dge 'dun gyis mdun du bdar nas/ khyim bdag de'i khyim ga la ba der gshegs so/ /skye dgu'i bdag mo chen mo gau ta mis kyang khyim bdag che ge mo</text></item>
<item><p>15b6</p><section>mdo sde</section><text>zhig gi bu rab tu byung nas/ de yongs su mya ngan 'das te/ bcom ldan 'das kyang de la mchod pa dang bkur stir mdzad par bzhed do zhes thos te/ de ltar rig nas/ des kyang de'i sngon gyi gnas rjes su dran par byas te 'khor lnga brgya</text></item>
<item><p>15b7</p><section>mdo sde</section><text>dang khyim bdag de'i khyim ga la ba der dong ngo / /khyim bdag mgon med zas sbyin dang btsun mo 'khor gyi bla drang srong sbyin dang gna' mis kyang thos so/ /dge bsnyen ma sa ga dang / dge bsnyen ma legs skyes mas kyang khyim bdag che ge</text></item>
<item><p>15b8</p><section>mdo sde</section><text>mo zhig gi bu rab tu byung nas/ de yongs su mya ngan las 'das te/ bcom ldan 'das kyang de'i mchod pa dang bkur sti mdzad par bzhed do zhes thos so/ /thos nas de dag kyang 'khor dang bcas par der dong ste/ de dag gis bcom ldan</text></item>
<item><p>16a1</p><section>mdo sde</section><text>'das kyi zhabs la phyag 'tshal nas gsol pa/ dge slong 'di yi sku gdung gi mchod pa bdag cag bgyid kyis/ bcom ldan 'das 'o brgyal mi 'tshal lo/ /de nas bcom ldan 'das kyis/ khyim bdag</text></item>
<item><p>16a2</p><section>mdo sde</section><text>mgon med zas sbyin la cang mi gsung bas gnang ngo / /de nas khyim bdag mgon med zas sbyin dang / dge bsnyen gzhan dag gis dge slong de yi khyogs khyer nas/ dur khrod du chas te/ de'i phyi bzhin du bcom ldan 'das</text></item>
<item><p>16a3</p><section>mdo sde</section><text>dang dge slong gzhan dag dang mchod pa dang bkur sti byed pa'i dge bsnyen dang dge bsnyen ma rnams kyang phyi bzhin du 'brang ste/ de dag gis dur khrod du khyer nas/ spos kyi shing sna tshogs btser te sbar nas/ me de 'o mas bsad de rus</text></item>
<item><p>16a4</p><section>mdo sde</section><text>pa de rnams bsdus nas bum pa'i nang du bcug te sa phyogs de nyid du sku gdung gi mchod rten brtsigs nas/ mchod rten de la mchod pa chen po byas te chos mnyan pa'i phyir/ sangs rgyas kyi spyan sngar 'khod nas/ bcom ldan 'das</text></item>
<item><p>16a5</p><section>mdo sde</section><text>kyis 'khor bzhi po rnams la mi rtag pa dang ldan pa'i gtam bka' stsal nas/ gtsug lag khang du gshegs so/ /de nas dge slong dag gis bcom ldan 'das la zhus pa/ dge slong rdzogs byed kyis las ci bgyis na/</text></item>
<item><p>16a6</p><section>mdo sde</section><text>las de'i rnam par smin pas phyug cing nor mang la longs spyod che ba'i rigs su skyes la nad mang bar gyur lags/ bcom ldan 'das kyis bka' stsal pa/ dge slong dag rdzogs byed 'di nyid kyis sngon las byas shing bsags</text></item>
<item><p>16a7</p><section>mdo sde</section><text>te/ dge slong dag las byas shing bsags pa rnams ni/ phyi rol gyi sa'i khams la rnam par smin par mi 'gyur/ chu'i khams dang me'i khams dang rlung gi khams la rnam par smin par mi 'gyur te/ las dge ba dang mi</text></item>
<item><p>16a8</p><section>mdo sde</section><text>dge ba byas shing bsags pa rnams ni/ zin pa'i phung po dang khams dang skye mched rnams 'ba' shig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing</text></item>
<item><p>16b1</p><section>mdo sde</section><text>dus la bab pas na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa bzang po 'di nyid la/ skye dgu'i tshe lo bzhi khri thub pa na/ rgyal po'i pho brang bde ldan na/ rgyal po bde ba'i</text></item>
<item><p>16b2</p><section>mdo sde</section><text>mdun na 'don pa/ bram ze mes byin la bu gnyis yod pa las gcig gis ni rgan po dang / nad pa dang shi ba mthong nas nags kyi nang du rten bcas te/ de der song nas byang chub kyi phyogs dang 'thun pa'i chos sum bcu rtsa bdun dran par byas</text></item>
<item><p>16b3</p><section>mdo sde</section><text>nas/ bla na med pa yang dag par rdzogs pa'i byang chub brnyes te/ chos kyi 'khor lo rnam pa bcu gnyis lan gsum du bskor nas sems can la phan pa mdzad de/ yang dag par rdzogs pa'i sangs rgyas 'khor ba 'jig ces bya</text></item>
<item><p>16b4</p><section>mdo sde</section><text>bar gyur to/ /gcig shos ni 'dod pa la zhugs te bag med pa dang gzhan gyi chung ma la byi byed pa dang / srog gcod pa byed par gyur te/ de ri dgas shor du song nas/ sems can stong phrag du ma kha 'dog par byed do/ /der gang</text></item>
<item><p>16b5</p><section>mdo sde</section><text>gi tshe yang dag par rdzogs pa'i sangs rgyas 'khor ba 'jig pho brang mdzes ldan du gshegs te/ yab sras gdan 'dzom pa de'i tshe mdzes ldan na rten cing bzhugs te/ sems can la phan pa mdzad do/ /de nas des gcung de</text></item>
<item><p>16b6</p><section>mdo sde</section><text>sdig pa'i las de las bzlog nas/ skyabs su 'gro ba dang / bslab pa'i gzhi rnams la gnas par mdzad do/ /des kyang rnam pa thams cad yongasu rdzogs pa'i gtsug lag khang byas nas yang dag par rdzogs pa'i sangs</text></item>
<item><p>16b7</p><section>mdo sde</section><text>rgyas 'khor ba 'jig nyan thos kyi dge 'dun dang bcas pa la phul te yo byad thams cad kyis bsnyen bkur byas nas 'chi kar smon lam btab pa/ kye ma dge ba'i rtsa ba 'dis bdag gang dang gang du skye ba de dang der phyug cing nor</text></item>
<item><p>16b8</p><section>mdo sde</section><text>mang la longs spyod che ba'i rigs su skye bar gyur cig /ston pa 'di lta bu mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te/</text></item>
<item><p>17a1</p><section>mdo sde</section><text>dgra bcom pa nyid mngon sum du byed par gyur cig ces byas so/ /dge slong dag ci snyam du sems/ de'i tshe de'i dus na bram ze'i bur gyur pa gang yin pa de ni rdzogs byed 'di nyid yin te/ des der sems can stong phrag</text></item>
<item><p>17a2</p><section>mdo sde</section><text>du ma kha btag pa'i las de'i rnam par smin pas ni gang dang gang du skyes pa de dang der nad mang ba dang tshe thung bar gyur to/ /des der rnam pa thams cad yongs su rdzogs pa'i gtsug lag khang byas nas/ sangs rgyas la sogs pa dge</text></item>
<item><p>17a3</p><section>mdo sde</section><text>slong gi dge 'dun la phul te yo byad thams cad kyis bsnyen bkur byas nas 'chi kar smon lam btab pa/ bdag gang dang gang du skye ba de dang der phyug cing nor mang la longs spyod che ba'i rigs su skye bar gyur cig /ston pa 'di</text></item>
<item><p>17a4</p><section>mdo sde</section><text>lta bu mnyes par byed par gyur cig /mi mnyes par byed par ma gyur cig /yon tan 'di lta bu dag kyang thob par gyur cig /ces byas pa'i las de'i rnam par smin pas ni/ gang dang gang du skyes pa de dang der phyug cing nor mang</text></item>
<item><p>17a5</p><section>mdo sde</section><text>la longs spyod che ba'i rigs su skyes la/ gzugs bzang zhing lta na sdug la mdzes par gyur te/ dge slong dag nga yang dag par rdzogs pa'i sangs rgyas 'khor ba 'jig dang shin du mnyam pa dang shugs mnyam pa dang mdzad</text></item>
<item><p>17a6</p><section>mdo sde</section><text>pa mnyam pa dang thabs mnyam pa brnyes par gyur nas/ 'dis nga mnyes par byas te/ mi mnyes par ma byas la nga nyid kyi bstan pa la rab tu byung nas/ nyon mongs pa thams cad spangs te dgra bcom pa nyid mngon sum</text></item>
<item><p>17a7</p><section>mdo sde</section><text>du byas so/ /las ci bgyis na las de'i rnam par smin pas yongs su mya ngan las 'das pa na 'khor bzhi po rnams mchod pa bgyid par 'gyur lags/ bcom ldan 'das kyis bka' stsal pa/ smon lam btab pa'i</text></item>
<item><p>17a8</p><section>mdo sde</section><text>dbang gis gyur to/ /'dis gang du smon lam btab pa lags/ bcom ldan 'das kyis bka' stsal pa/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo ny-i khri</text></item>
<item><p>17b1</p><section>mdo sde</section><text>thub pa na/ yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu 'dul ba kha lo sgyur ba bla na med pa lha dang mi rnams kyi ston pa sangs rgyas bcom ldan</text></item>
<item><p>17b2</p><section>mdo sde</section><text>'das 'od srung zhes bya ba 'jig rten du byung ste/ de'i tshe grong khyer bA rA Na sI na khyim bdag cig gnas pa las phyi zhig na/ de'i chung ma la bu chags nas/ de zla ba dgu 'am bcu lon pa dang bu gzugs bzang zhing lta na</text></item>
<item><p>17b3</p><section>mdo sde</section><text>sdug la mdzes pa zhig btsas nas/ gang gi tshe de cher skyes pa de'i tshe/ des yang dag par rdzogs pa'i sangs rgyas 'od srung gi bstan pa la dad pa rnyed nas des pha ma la gsol te/ yang dag par rdzogs pa'i sangs</text></item>
<item><p>17b4</p><section>mdo sde</section><text>rgyas 'od bsrung gi gsung rab la rab tu byung nas/ brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/ des dgra bcom pa nyid thob nas bsams</text></item>
<item><p>17b5</p><section>mdo sde</section><text>pa/ bdag gis 'khor ba'i lus 'dis bya ba byas zin gyis/ ma la da ni bdag zhi ba'i dbyings su 'jug par bya'o snyam du bsams nas/ 'bar ba dang lam mer 'dug pa dang char 'bab pa dang glog</text></item>
<item><p>17b6</p><section>mdo sde</section><text>'gyu ba'i cho 'phrul rnams bstan te/ phung po lhag ma med pa'i mya ngan las 'das pa'i dbyings su yongs su mya ngan las 'das nas/ mkhan pos de'i pha ma la sbran te/ de'i pha ma gnyis dang mkhan pos sku gdung gi</text></item>
<item><p>17b7</p><section>mdo sde</section><text>mchod pa chen po byas nas mkhan pos smon lam btab pa/ kye ma dge ba'i rtsa ba 'dis bdag gang dang gang du skye ba de dang der phyug cing nor mang la longs spyod che ba'i rigs su skye bar gyur cig /yang dag par</text></item>
<item><p>17b8</p><section>mdo sde</section><text>rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de mnyes par byed par gyur cig /mi mnyes par byed par ma gyur cig /yon tan 'di</text></item>
<item><p>18a1</p><section>mdo sde</section><text>lta bu dag kyang thob par gyur cig /bdag yongs su mya ngan las 'das pa na yang bcom ldan 'das 'khor bzhi po dang bcas pa rnams kyis mchod pa'i las mdzad par shog cig ces byas so/ /</text></item>
<item><p>18a2</p><section>mdo sde</section><text>dge slong dag 'di ji snyam du sems/ de'i tshe dge slong du gyur pa gang yin pa de ni rdzogs byed 'di nyid yin te/ des dgra bcom pa de la mchod pa byas nas smon lam btab pa'i las de'i rnam par smin pas gang dang gang du</text></item>
<item><p>18a3</p><section>mdo sde</section><text>skyes pa de dang der phyug cing nor mang la longs spyod che ba'i rigs su skyes te/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs</text></item>
<item><p>18a4</p><section>mdo sde</section><text>mnyam pa brnyes par gyur nas/ 'dis nga mnyes par byed de mi mnyes par ma byas la/ nga nyid kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byas nas/</text></item>
<item><p>18a5</p><section>mdo sde</section><text>yongs su mya ngan las 'das pa na yang 'khor bzhi po rnams kyis mchod pa'i las byas so// //las brgya tham pa/ bam po gnyis pa/ sgur bu gnyis shes bya ba de la/ sgur bu dang po n-i/ gleng gzhi mnyan du</text></item>
<item><p>18a6</p><section>mdo sde</section><text>yod pa na bzhugs te/ de'i tshe mnyan du yod pa na khyim bdag phyug cing nor mang la longs spyod che ba yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig</text></item>
<item><p>18a7</p><section>mdo sde</section><text>gnas pa des thabs zlar bab pa la chung ma blangs nas/ de de dang lhan cig tu rtse zhing dga' la dga' mgur spyod pa las phyi zhig na de'i chung ma la bu chags nas/ de zla ba dgu 'am bcu lon pa dang / khye'u gzugs</text></item>
<item><p>18a8</p><section>mdo sde</section><text>bzang zhing lta na sdug la mdzes pa zhig btsas te/ de'i btsas ston rgyas par byas nas/ rigs dang 'thun par ming btags te/ 'o ma dang zho dang mar dang zhun mar dang mar gyi snying gus bskyed bsrings te/ de gang gi tshe</text></item>
<item><p>18b1</p><section>mdo sde</section><text>cher skyes pa de'i tshe yi ge dang khong rtsis dang shod dgod pa dang / lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang spos brtag pa dang sman brtag pa dang glang po che brtag</text></item>
<item><p>18b2</p><section>mdo sde</section><text>pa dang rta brtag pa dang go mtshon brtag pa rnams bslabs te/ yi ge mkhas pa dang klog mkhas pa dang 'dzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/ /de nas phyi zhig</text></item>
<item><p>18b3</p><section>mdo sde</section><text>na khye'u de nad kyis thebs nas rgyab rlung gis sgur bur byas so/ /de nas de mthong ma thag tu pha ma gnyis shin du sdug bsngal bar gyur nas/ de la sman pa thams cad dang yo byad thams cad bsogs te rim gro byas kyang sos par</text></item>
<item><p>18b4</p><section>mdo sde</section><text>byed ma nus so/ /de nas phyi zhig na khyim bdag de'i blo skyes pa khye'u 'di sman pa thams cad kyis gso ma nus kyis/ da ni yon gnas rnams la gsol ba btab na/ de dag ni rdzu 'phrul che zhing mthu che ba yin pas/ de dag</text></item>
<item><p>18b5</p><section>mdo sde</section><text>gis bdag gi bu'i rgyab snga mkho bzhin du rangs par byed nus kyang srid do snyam du bsams nas/ des rdzogs byed la sogs pa ston pa drug spyan drangs te/ rang gi lag gis bza' ba dang bca' ba gtsang ma bzang po mang</text></item>
<item><p>18b6</p><section>mdo sde</section><text>pos tshim par byas nas/ rkang pa la phyag 'tshal te smras pa/ khyed ni 'di ltar 'das pa dang ma 'ongs pa dang da ltar byung ba ci yang mi mkhyen pa 'am/ mi rtogs pa mi mnga' ba lags na/ bdag gi bu 'di rlung</text></item>
<item><p>18b7</p><section>mdo sde</section><text>gis rgyab sgur por bgyis pa de sos par mdzad du gsol zhes byas so/ /de dag gis kyang de la sngags dang sman mang du byas na/ 'on kyang sos par byed ma nus so/ /de nas khyim bdag de'i mdza' bo</text></item>
<item><p>18b8</p><section>mdo sde</section><text>bshes pa'i grogs po sangs rgyas pa'i dge bsnyen zhig yod pa des/ de la smras pa grogs po skyabs ma yin pa 'di dag la skyabs btsal te ci bya/ sangs rgyas bcom ldan 'das la skyabs su song dang khyod kyi</text></item>
<item><p>19a1</p><section>mdo sde</section><text>legs pa thams cad mdzad par 'gyur ro/ /des smras pa de ci shes pa zhig dge bsnyen gyis smras pa/ de ni thams cad mkhyen pa rnam pa thams cad mkhyen pa yin no/ /de nas khyim bdag</text></item>
<item><p>19a2</p><section>mdo sde</section><text>des thos ma thag tu dga' ba skyes so/ /dga' ba skyes nas bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir bcom ldan 'das kyi spyan</text></item>
<item><p>19a3</p><section>mdo sde</section><text>sngar 'dug go/ /de nas bcom ldan 'das kyis de dang 'tsham pa'i chos bstan nas cang mi gsung bar bzhugs so/ /de nas bcom ldan 'das kyis gtam gyi 'jug rdzogs nas/ khyim bdag de stan las langs te</text></item>
<item><p>19a4</p><section>mdo sde</section><text>bla gos phrag pa gcig tu gzar nas/ bcom ldan 'das la 'di skad ces gsol to/ /bcom ldan 'das dge slong gi dge 'dun dang thabs gcig tu sang bdag gi khyim du bshos gsol bar ci gnang zhes</text></item>
<item><p>19a5</p><section>mdo sde</section><text>gsol to/ /de nas bcom ldan 'das kyis khyim bdag de la cang mi gsung bas gnang ngo / /de nas khyim bdag des bcom ldan 'das kyis cang mi gsung bas gnang bar rig nas/ bcom ldan 'das kyis</text></item>
<item><p>19a6</p><section>mdo sde</section><text>gsungs pa la mngon par bstod de/ rjes su yi rang nas bcom ldan 'das kyi zhabs la mgo bos phyag 'tshal te/ bcom ldan 'das kyi thad nas song ngo / /de nas des de nyid kyi mtshan mo bza' ba dang bca' ba</text></item>
<item><p>19a7</p><section>mdo sde</section><text>gtsang ma bzang po mang po sbyar nas nang par sngar langs te gdan bshams nas phyag chab kyi chu ra bkang ste/ bcom ldan 'das la phrin gyis gdugs tshod bskul ba/ btsun pa gdugs tshod la bab ste bshos gsol</text></item>
<item><p>19a8</p><section>mdo sde</section><text>lags na/ bcom ldan 'das kyis da de'i dus la bab par dgongs te gshegs su gsol zhes bskul to/ /de nas bcom ldan 'das snga dro sham thabs dang chos gos gsol te/ lhung bzed bsnams nas/</text></item>
<item><p>19b1</p><section>mdo sde</section><text>dge slong gi tshogs kyis zham ring byas te/ dge slong gi dge 'dun gyis mdun du bdar nas/ khyim bdag de'i bkad sa ga la ba der gshegs pa dang khye'u des/ thag ring po zhig nas sangs rgyas bcom</text></item>
<item><p>19b2</p><section>mdo sde</section><text>ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/ me lus kyi dbyibs su 'dug pa lta bu me lce mar gyis btab pa lta bu/ mar me gser gyi snod du bzhag</text></item>
<item><p>19b3</p><section>mdo sde</section><text>pa lta bu mchod sdong rin po che sna tshogs kyis spras pa lta bu/ blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo / /mthong nas kyang mchog tu dga' ba chen po dge</text></item>
<item><p>19b4</p><section>mdo sde</section><text>ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba de lta bu ni lo bcu gnyis kyi bar du zhi gnas kyi sems la goms par byas pa la yang nyams bde ba de lta</text></item>
<item><p>19b5</p><section>mdo sde</section><text>bu skye bar mi 'gyur ro/ /de ltar mthong nas kyang khye'u de bcom ldan 'das la shin tu dga' ba skyes te/ shin tu dga' ba skyes nas/ de gus par bsgrim pa'i tshul gyis khri las langs so/ /de khri las</text></item>
<item><p>19b6</p><section>mdo sde</section><text>langs pa'i mod la rgyab sgur ba de snga mkho bzhin du rangs par gyur to/ /de nas de lhag par yang bcom ldan 'das la dga' ba skyes so/ /dga' ba skyes nas bcom ldan 'das ga la ba der song ste phyin nas/</text></item>
<item><p>19b7</p><section>mdo sde</section><text>bcom ldan 'das kyi zhabs la mgo bos phyag 'tshal te/ bcom ldan 'das kyi zhabs la mchus gtugs nas 'di skad du/ bcom ldan 'das ni bdag la dka' ba mdzad pa'o/ /bde bar gshegs pa</text></item>
<item><p>19b8</p><section>mdo sde</section><text>ni/ bdag la dka' ba mdzad pa'o zhes gsol to/ /de nas bcom ldan 'das dge slong gi dge 'dun gyi gung la gdan bshams pa la bzhugs so/ /de nas khyim bdag des sangs rgyas la sogs pa dge</text></item>
<item><p>20a1</p><section>mdo sde</section><text>slong gi dge 'dun rnams bde bar bzhugs par rig nas/ rang gi lag nas bza' ba dang bca' ba gtsang ma bzang po mang pos tshim par byas te ci bzhed pa bstabs so/ /rang gi lag</text></item>
<item><p>20a2</p><section>mdo sde</section><text>nas bza' ba dang bca' ba gtsang ma bzang po mang po rnam grangs du mas tshim par byas te/ ci bzhed pa bstabs nas/ bcom ldan 'das bshos gsol lags te/ gsang sder ni gyu phyag ni</text></item>
<item><p>20a3</p><section>mdo sde</section><text>bcabs par rig nas/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis khyim bdag de 'khor dang bcas pa'i bsam pa dang bag la nyal dang rang bzhin</text></item>
<item><p>20a4</p><section>mdo sde</section><text>thugs su chud nas de dang 'thun pa'i chos bstan te/ de thos nas khyim bdag de 'khor dang bcas pa dang khye'u des 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs</text></item>
<item><p>20a5</p><section>mdo sde</section><text>pa'i 'bras bu mngon sum du byas so/ /de nas bcom ldan 'das kyis de dag bden pa rnams la bkod nas/ chos kyi gtam gyis yang dag par bstan/ yang dag par 'dzin du bcug /yang dag par gzeng</text></item>
<item><p>20a6</p><section>mdo sde</section><text>bstod/ yang dag par dga' bar mdzad nas/ gdan las bzhengs te gshegs so/ /de nas phyi zhig na khye'u de'i blo skyes pa/ bcom ldan 'das kyis bdag gi sdug bsngal dang yid mi bde ba rnam pa du ma ni</text></item>
<item><p>20a7</p><section>mdo sde</section><text>bsal/ bde ba dang yid bde ba rnam pa du ma ni bsgrubs/ sdig pa mi dge ba'i chos rnam pa du ma ni bsal/ dge ba'i chos rnam pa du ma ni bsgrubs kyis bdag gis khyim na gnas pa btang la bcom ldan 'das kyi</text></item>
<item><p>20a8</p><section>mdo sde</section><text>thad du tshangs par spyod pa spyad du 'gro'o snyam du bsams te pha ma la gsol nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ bla gos phrag pa gcig</text></item>
<item><p>20b1</p><section>mdo sde</section><text>tu gzar nas/ bcom ldan 'das ga la ba der logs su thal mo sbyar ba btud de bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang / bsnyen</text></item>
<item><p>20b2</p><section>mdo sde</section><text>par rdzogs shing dge slong gi dngos po thob tu rung na bdag kyang / bcom ldan 'das kyi thad du tshangs par spyod pa spyad par 'tshal lo/ /de nas de la bcom ldan 'das kyis dge slong tshur shog /tshangs par spyod cig ces bka'</text></item>
<item><p>20b3</p><section>mdo sde</section><text>stsal nas/ tshig de skad ces bka' stsal pa'i mod la skra dang kha spu bregs nas zhag bdun lon pa tsam du gyur/ spyod lam ni bsnyen par rdzogs nas lo brgya lon pa lta bur 'dug par gyur/ lag na ni lhung bzed dang / chu snod</text></item>
<item><p>20b4</p><section>mdo sde</section><text>thogs par gyur to/ /'dir smras pa/ de bzhin gshegs pas tshur zhes bka' stsal pas/ de ni mgo bregs lus la snam sbyar gyon/ /sangs rgyas kyis ni dgongs pas gos bgos nas/ /mod la dbang po rab tu zhi bar gnas/ /</text></item>
<item><p>20b5</p><section>mdo sde</section><text>de nas bcom ldan 'das kyis de la lung phog nas des kyang brtson pa dang / bsgrub pa dang 'bad pas nyon mongs pa thams cad spangs nas/ dgra bcom pa nyid mngon sum du byas te/ de dgra bcom pa khams gsum pa'i 'dod chags</text></item>
<item><p>20b6</p><section>mdo sde</section><text>dang bral bar gyur la/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par</text></item>
<item><p>20b7</p><section>mdo sde</section><text>shes pa dang / so so yang dag par rig pa thob pa/ srid pa'i rnyed pa dang chags pa dang bkur sti la rgyab kyis phyogs pa dang dbang po dang nye dbang dang bcas pa'i lha rnams kyis mchod cing rjed pa dang / gus par smra ba'i gnas su</text></item>
<item><p>20b8</p><section>mdo sde</section><text>gyur to/ /de nas dge slong dag gis bcom ldan 'das la zhus pa/ btsun pa dge slong 'dis las ci bgyis na/ las de'i rnam par smin pas phyug cing nor mang la longs spyod che ba'i rigs su skyes lags/ las ci bgyis na/</text></item>
<item><p>21a1</p><section>mdo sde</section><text>las de'i rnam par smin pas rgyab sgur bur gyur la/ bcom ldan 'das la brten te/ snga mkho bzhin du rangs par gyur nas/ 'dis bcom ldan 'das mnyes par bgyis te/ mi mnyes par ma bgyis na/</text></item>
<item><p>21a2</p><section>mdo sde</section><text>bcom ldan 'das kyi bstan pa la rab tu byung ste/ nyon mongs pa thams cad spangs nas/ dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag dge slong 'dis las</text></item>
<item><p>21a3</p><section>mdo sde</section><text>byas shing bsags te/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa bde bar gshegs pa</text></item>
<item><p>21a4</p><section>mdo sde</section><text>'jig rten mkhyen pa skyes bu 'dul ba'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i tshe grong khyer bA rA NA sI na khyim bdag cig gnas</text></item>
<item><p>21a5</p><section>mdo sde</section><text>pa des thabs zlar bab pa las chung ma blangs nas/ de de dang lhan cig tu rtse zhing dga' la dga' mgur spyod pa las phyi zhig na de'i chung ma la bu chags nas/ de zla ba dgu 'am bcu lon pa dang / bu mtshe ma gnyis byung ste</text></item>
<item><p>21a6</p><section>mdo sde</section><text>de gnyis kyi btsas ston rgyas par byas nas/ rigs dang 'thun par ming btags te/ 'o ma dang zho dang mar dang zhun mar dang mar gyi snying gus bskyed bsrings te/ gang gi tshe de gnyis cher skyes pa de'i tshe de gnyis yang dag par</text></item>
<item><p>21a7</p><section>mdo sde</section><text>rdzogs pa'i sangs rgyas 'od srung gi bstan pa la dad pa rnyed nas/ de gnyis kyis pha ma la gsol te/ yang dag par rdzogs pa'i sangs rgyas 'od srung gi bstan pa la rab tu byung nas/ bsnyen par rdzogs te de gnyis la</text></item>
<item><p>21a8</p><section>mdo sde</section><text>mkhan pos smras pa/ bu gnyis bcom ldan 'das kyi bstan pa 'di ni 'khor lo gnyis kyis gzungs byed de/ bsam gtan gyi 'khor lo dang kha ton byed pa'i 'khor lo 'di gnyis yin na/ khyed gnyis kyis gang bya</text></item>
<item><p>21b1</p><section>mdo sde</section><text>de gnyis kyis smras pa/ thog mar re shig kha ton la 'bad par bgyis la slad kyis bsam gtan bgyi'o mkhan pos smras pa/ khyed gnyis ji ltar dga' ba bzhin du gyis shig ces byas nas/ des re shig kha ton</text></item>
<item><p>21b2</p><section>mdo sde</section><text>slob du bcug go/ /de gnyis kyi nang na gcig ni rgod bag can zhig go/ /gcig ni brtan po zhig ste de ni gang gi tshe kha ton byas zin nas nyal bar byed de/ de'i tshe rgod bag can gcig shos kyis de nyal ba'i steng du</text></item>
<item><p>21b3</p><section>mdo sde</section><text>yang dang yang ljid kyis 'bebs par byed nas/ des de la btsun pa bdag la yang dang yang du gnod pa ma byed cig ces byas kyang des de'i ngag ma mnyan to/ /de nas de khros nas de nyid snad par bya ba'i phyir drung du so phag</text></item>
<item><p>21b4</p><section>mdo sde</section><text>cig bsgrengs te bzhag go/ /dge slong de yang de la gtse ba'i phyir yang 'ongs te/ de'i steng du ljid kyis phab nas de'i rgyab so phag de'i steng du phab ste/ rked pa chag nas de gzhi de las sdug bsngal chen po skyes so/ /de nas nu bo des</text></item>
<item><p>21b5</p><section>mdo sde</section><text>kyang de'i lus kyi sdug bsngal mthong nas/ de yang sems kyi sdug bsngal chen po skyes te/ bdag gis mi dgos pa 'di lta bu byas pa nyes so snyam du 'gyod pa skyes nas/ des sman pa dang yo byad rnams sbyar te phu</text></item>
<item><p>21b6</p><section>mdo sde</section><text>bo'i nad g.yog byas nas des ring po ma thogs par de'i rgyab sos par byas so/ /de gang gi tshe sos par gyur pa de'i tshe de shas cher skyo ba skyes te/ lus rul ba snying po med pa 'di ci dgos snyam nas/ des brtson</text></item>
<item><p>21b7</p><section>mdo sde</section><text>pa dang bsgrub pa dang 'bad pas nyon mongs pa thams cad spangs te dgra bcom pa nyid mngon sum du byas so/ /nu bo des kyang des bya ba byas par rtogs nas/ de de la shin tu dga' ba skyes so/ /dga' ba skyes nas</text></item>
<item><p>21b8</p><section>mdo sde</section><text>de la bkur sti dang ldan pas g.yog byas so/ /de bzhin du sangs rgyas dang chos dang dge 'dun la yang bkur sti byas nas/ tshe gcig tu tshangs par spyod pa spyad de/ 'chi kar smon lam btab pa/ bdag gis 'di ltar</text></item>
<item><p>22a1</p><section>mdo sde</section><text>sangs rgyas dang chos dang dge 'dun la bkur sti byas nas/ tshe gcig tu tshangs par spyod pa spyad kyang / yon tan gyi tshogs ci yang ma thob kyis da dge ba'i rtsa ba 'dis na/ bdag gang dang gang du skye ba de dang</text></item>
<item><p>22a2</p><section>mdo sde</section><text>der phyug cing nor mang la longs spyod che ba'i rigs su skye bar gyur cig /yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis</text></item>
<item><p>22a3</p><section>mdo sde</section><text>mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byed par gyur cig /bdag gis</text></item>
<item><p>22a4</p><section>mdo sde</section><text>sems can dag pa 'di lta bu la gnod pa byas pa'i las de'i skal ba can du bdag ma gyur cig /ji ste bdag la las de'i 'bras bu rnam par smin par 'gyur na yang bdag gi lus dang sems kyi gnod pa de bcom ldan 'das</text></item>
<item><p>22a5</p><section>mdo sde</section><text>kyis bsal bar gyur cig ces byas so/ /dge slong dag ji snyam du sems de'i tshe yang dag par rdzogs pa'i sangs rgyas 'od srung gi gsung rab la/ rab tu byung bar gyur pa gang yin pa de ni dge slong 'di nyid yin te/ de khros</text></item>
<item><p>22a6</p><section>mdo sde</section><text>nas phu bo'i rked pa bcag pa'i las de'i rnam par smin pas ni gang dang gang du skyes pa de dang der rked pa chag par gyur to/ /des der smon lam btab ste/ ji ste bdag la las de'i 'bras bu rnam par smin par gyur na yang bdag</text></item>
<item><p>22a7</p><section>mdo sde</section><text>gi lus dang sems kyi gnod pa de bcom ldan 'das kyis bsal bar gyur cig ces byas pa des na da ltar ngas 'di gnod pa gnyi ga las yongs su bskyabs so/ /des der smon lam btab ste/ bdag gang dang gang du skye</text></item>
<item><p>22a8</p><section>mdo sde</section><text>ba de dang der phyug cing nor mang la longs spyod che ba'i rigs su skye bar gyur cig /yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das</text></item>
<item><p>22b1</p><section>mdo sde</section><text>de bdag gis mnyes par byed par gyur cig / mi mnyes par byed par ma gyur cig / de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur</text></item>
<item><p>22b2</p><section>mdo sde</section><text>cig ces byas pa'i las de'i rnam par smin pas ni/ 'di gang dang gang du skyes pa de dang der phyug cing nor mang la longs spyod che ba'i rigs su skyes te/ dge slong dag nga yang dag par rdzogs pa'i sangs rgyas</text></item>
<item><p>22b3</p><section>mdo sde</section><text>'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ 'dis nga mnyes par byas te/ mi mnyes par ma byas la/ nga nyid kyi bstan pa la rab tu byung nas/ nyon</text></item>
<item><p>22b4</p><section>mdo sde</section><text>mongs pa thams cad spangs te/ dgra bcom pa nyid mngon sum du byas so// //sgur bu gcig ni/ gleng gzhi mnyan du yod pa na bzhugs te/ de'i tshe dge slong ma tshon mo dga' mo/ de'i tshe dge slong ma'i gtsug lag khang</text></item>
<item><p>22b5</p><section>mdo sde</section><text>rgyal po'i kun dga' ra ba zhes bya ba na 'dug pa las phyi zhig na de'i blo skyes pa nyan thos chen mo/ gnas brtan ma gnas brtan ma rdzu 'phrul thob pa de dag ni rdzu 'phrul gyis 'di nas shar gyi lus 'phags kyi gling du yang song / byang</text></item>
<item><p>22b6</p><section>mdo sde</section><text>gi sgra mi snyan dang nub kyi ban lang spyod dang sum bcu rtsa gsum pa'i lha yul dang gzhan yang ljongs 'byor pa dang rgyas pa dang bde ba dang lo legs pa dang skye bo dang mi mang pos gang ba'i ljongs de dang de dag tu song nas kha zas gtsang ma</text></item>
<item><p>22b7</p><section>mdo sde</section><text>bzang po ga khyer te 'ongs te/ za bar byed na/ bdag gis kyang rdzu 'phrul zhig thob na ni bdag kyang shar gyi lus 'phags kyi gling du yang song / byang gi sgra mi snyan dang nub kyi ban lang spyod dang sum bcu rtsa gsum pa'i lha</text></item>
<item><p>22b8</p><section>mdo sde</section><text>yul dang / gzhan yang ljongs 'byor pa dang rgyas pa dang bde ba dang lo legs pa dang skye bo dang mi mang pos gang ba'i ljongs de dang de dag tu song la/ kha zas gtsang ma bzang po mang po blangs te bza' ba zhig na/</text></item>
<item><p>23a1</p><section>mdo sde</section><text>ma la bdag gis kyang rdzu 'phrul bskyed par bya'o snyam mo/ /des yang bsams pa/ bdag la rdzu 'phrul gyi man ngag ston nus pa su zhig yod/ gal te bdag dge slong ma rnams kyi thad du song na ni/ 'di na</text></item>
<item><p>23a2</p><section>mdo sde</section><text>dge slong ma rnams phrag dog can yin pas bdag la rdzu 'phrul gyi lam mi ston to/ /dge slong rnams kyang snyan slebs par dka' ste/ bdag cag gtsug lag khang na gnas pa rnams la gtam zer du yang mi btub na/ rdzu 'phrul gyi lam</text></item>
<item><p>23a3</p><section>mdo sde</section><text>gyi man ngag ston pa lta ci smos kyis/ ma la bdag drug sde rnams kyi thad du song na ni/ de dag bdag gi gnyen yin pas/ rtag tu bdag gi don du 'gyur bar 'dod pa dang phan par 'dod pa yin la/ de dag gis ni bdag la rdzu</text></item>
<item><p>23a4</p><section>mdo sde</section><text>'phrul gyi lam gyi man ngag ston kyang nus na bdag gis ji ltar bya/ thog ma kho nar bdag gis de dag la zang zing gis gcams la phyis bdag gis 'di dag la don de'i gsol ba gdab bo snyam bsams nas/ des de dag spyan drangs te/ rang</text></item>
<item><p>23a5</p><section>mdo sde</section><text>gi lag nas bza' ba dang bca' ba gtsang ma bzang po mang pos tshim par byas nas/ rkang pa la phyag 'tshal te smras pa/ 'phags pa dag mkhyen par mdzad du gsol/ bdag ni rdzu 'phrul bsgrub par 'tshal la/ khyed kyang</text></item>
<item><p>23a6</p><section>mdo sde</section><text>bdag la rdzu 'phrul gyi lam ston par spyod kyis bdag la rdzu 'phrul gyi lam gyi man ngag bstan du gsol/ khyed kyi mthus bdag gis rdzu 'phrul bskyed par 'tshal lo/ /drug sde rnams kyis de la smras pa/ tshon mo dga' mo/</text></item>
<item><p>23a7</p><section>mdo sde</section><text>rig pa su la'ang sbyin mi bya/ /rig dang mnyam du 'chi bar bya/ /yang na rig pas rig pa brje/ /yang na sri zhu nor phyir sbyin/ /zhes bya ba khyod kyis ma thos sam/ de lta mod kyi 'on kyang khyod nged las rdzu 'phrul</text></item>
<item><p>23a8</p><section>mdo sde</section><text>bsgrub par 'dod na/ sngar je kho bo cag zla ba gsum gyi bar du spyan drongs la/ re re la yang yo byad rnam pa drug drug phul cig ces byas so/ /de nas des rkang pa la phyag 'tshal te smras pa/ bdag la rdzu 'phrul</text></item>
<item><p>23b1</p><section>mdo sde</section><text>gyi lam gyi man ngag ston cig dang de bzhin du bgyi'o/ /drug sde pa rnams kyis smras pa/ che zhe khyod kyis thog mar je lus zon yang bar gyis dang / phyis goms pa'i shugs kyis rdzu 'phrul dka' ba med do/ /des smras pa</text></item>
<item><p>23b2</p><section>mdo sde</section><text>bdag gis thabs ci zhig gis lus zon yang bar bgyi/ de dag gis smras pa/ re shig kha zas nyung du zo shig /de nas dang po'i nyin par ni khri'u gcig gi steng du 'dzegs la mchongs shig /de bzhin du phyi de nyin par</text></item>
<item><p>23b3</p><section>mdo sde</section><text>khri'u nyis brtsegs byos la de'i steng du 'dzegs nas de la mchongs shig /de bzhin du nyi ma gsum nas nyi ma bdun gyi bar du khri'u bdun gcig gi steng du gcig brtsegs la de'i steng du 'dzegs te de las mchongs shig /de bzhin</text></item>
<item><p>23b4</p><section>mdo sde</section><text>du khang thogs nas kyang mchongs shig dang de'i tshe goms pa'i shugs kyis lus zon yang bar 'gyur ro/ /de'i 'og tu goms pa'i shugs kyis rdzu 'phrul 'grub par 'gyur ro/ /de nas de thos ma thag tu tshon mo</text></item>
<item><p>23b5</p><section>mdo sde</section><text>dga' mos/ ji ltar de dag gis man ngag bstan pa de bzhin du byas nas zhag bdun pa'i nyin par des khri'u bdun brtseg las mchongs nas rked pa chag go/ /de nas des drug sde rnams la bsnyad de/ 'phags pa dag</text></item>
<item><p>23b6</p><section>mdo sde</section><text>bdag 'di kho na ltar gyur kyis ma mchis na/ da bdag gis ji ltar bgyi zhes byas so/ /drug sde rnams kyis de la smras pa/ bdag cag gis ci shes pa'i man ngag ni khyod la bstan zin te thabs 'dis na khyod kyi lus zon</text></item>
<item><p>23b7</p><section>mdo sde</section><text>yang bar gyur la/ phyis rdzu 'phrul yang dka' ba med do/ /de phan cad ji ltar bya ba ni khyod nyid shes par zad do/ /de nas de thos ma thag tu tshon mo dga' mo khro ba'i kun nas dkris pa chen po skyes nas/ des</text></item>
<item><p>23b8</p><section>mdo sde</section><text>gtsug lag khang du 'ongs pa de dag tshar bcad de zhe gcod pa'i tshig gis dmus phyung nas gtsug lag khang nas bskrad do/ /skye bo phal po che la yang don de bsnyad nas kha byas te smod cing 'phyas so/ /de nas skabs de dge slong dag gis</text></item>
<item><p>24a1</p><section>mdo sde</section><text>thos nas bcom ldan 'das la gsol te 'di skad ces smras so/ /btsun pa dge slong ma tshon mo dga' mo rdzu 'phrul gyi slad du dmas shing nyams par gyur la/ des dgung zla gsum gyi bar du g.yar</text></item>
<item><p>24a2</p><section>mdo sde</section><text>drangs pa dang / lhung bzed dang chos gos mang pos bgod la/ des rdzu 'phrul yang ma thob pa la gzigs/ bcom ldan 'das kyis bka' stsal pa/ dge slong ma tshon mo dga' mo ni drug sde rnams kyis</text></item>
<item><p>24a3</p><section>mdo sde</section><text>da ltar 'ba' shig brid par ma zad de/ ji ltar 'das pa'i dus na yang 'di dag nyid kyis brid de/ don de yang ma grub pa de nyon cig /dge slong dag sngon byung ba 'das pa'i dus na/ grong khyer bA rA Na sA+e na</text></item>
<item><p>24a4</p><section>mdo sde</section><text>rgyal po tshangs pas byin rgyal po de'i pho brang na khang bzangs zhig gsar du byed pa der shing mkhan mang po zhig las byed de/ de dag gis sdong po yon po gang yin pa de dag thig gis btab nas drang por srong bar</text></item>
<item><p>24a5</p><section>mdo sde</section><text>byed pa dang / rgyal po de'i bkod pa bud med sgur mo zhig 'dug pa des/ shing mkhan de dag gis sdong po yon po rnams thig gis btab nas drang por srong bar byed pa mthong ngo / /mthong nas kyang de'i blo</text></item>
<item><p>24a6</p><section>mdo sde</section><text>skyes pa shing mkhan 'di dag ni mkhas te 'di ltar sdong po 'khrang la reg na rtsub pa dag kyang drang por srong nus na/ bdag gi rgyab 'jam zhing mnyen pa lta smos kyang ci dgos te/ ji ste srong mi nus snyam bsams</text></item>
<item><p>24a7</p><section>mdo sde</section><text>nas/ de dag gi thad du song ste smras pa/ kye khyed rnams kyis bdag gi rgyab sgur ba bsrang bar nus sam/ de dag gis smras pa/ nged kyis nus ni nus mod kyi 'on kyang sngar je kho bo cag la rngan pa byin te/</text></item>
<item><p>24a8</p><section>mdo sde</section><text>zla ba gsum gyi bar du g.yar drongs la gos dang rgyan mang po dag kyang byin cig dang de'i 'og tu kho bo cag gis khyod kyi rgyab drang por bsrang ngo / /des smras pa/ khyed ji ltar dga' ba bzhin bya'o zhes byas nas de dag</text></item>
<item><p>24b1</p><section>mdo sde</section><text>zla ba gsum gyi bar du bza' ba dang bca' ba gtsang ma bzang po mang pos spur nas/ tha ma'i nyin par gos dang rgyan dag kyang byin te smras pa/ bdag gis khyed la rngan pa stsal lags kyis/ da ni khyed</text></item>
<item><p>24b2</p><section>mdo sde</section><text>bdag gi rgyab sgur ba drang por srong shig /de dag gis smras pa che zhe bdag cag gis ni sdong po yon po rnams thig gis btab nas sta res bzhogs te drang por srong na/ gal te khyod kyis gnod pa de lta bu</text></item>
<item><p>24b3</p><section>mdo sde</section><text>bzod nus na ni/ bdag cag gis khyod kyi rgyab thig gis btab ste sta res bzhogs la drang por bsrang ngo / /des smras pa/ thabs des ni bdag 'chi bar 'gyur te/ bdag 'tsho ba'i skabs kyang med</text></item>
<item><p>24b4</p><section>mdo sde</section><text>do/ /shing mkhan rnams kyis smras pa/ kho bo cag gi shes pa ni de kho nar zad de/ de phan cad ji ltar bya ba ni khyod nyid shes su zad do/ /de nas de skyengs te re thag chad nas/ kha rog par 'dug ste/ su</text></item>
<item><p>24b5</p><section>mdo sde</section><text>la yang cung zad kyang smra ba ma phod do/ /dge slong dag ji snyam du sems de'i tshe/ rgan mor gyur pa gang yin pa de ni tshon mo dga' mo 'di nyid yin no/ /de'i tshe shing mkhan du gyur pa de dag ni drug sde 'di dag nyid</text></item>
<item><p>24b6</p><section>mdo sde</section><text>yin te/ de'i tshe yang 'di de dag gis brid nas don de ma grub bo/ /da ltar yang 'di de dag gis brid nas 'di rdzu 'phrul yang ma grub pa yin no// //'char ka zhes bya ba ni/ gleng gzhi rgyal po'i</text></item>
<item><p>24b7</p><section>mdo sde</section><text>khab na bzhugs te der gang gi tshe/ tshe dang ldan pa pin do la ba ra d+h+wa dzas nyon mongs pa thams cad spangs nas/ dgra bcom pa nyid mngon sum du byas pa de'i tshe des bsams pa/ bcom ldan 'das</text></item>
<item><p>24b8</p><section>mdo sde</section><text>kyis bdag gi sdug bsngal dang yid mi bde ba rnam pa du ma ni bsal/ bde ba dang yid bde ba rnam pa du ma ni bsgrubs/ sdig pa mi dge ba'i chos rnam pa du ma ni bsal/ dge ba'i chos rnam pa du ma ni</text></item>
<item><p>25a1</p><section>mdo sde</section><text>bsgrubs na/ bdag gis bcom ldan 'das kyi bka' drin ji ltar bsab par bya snyam mo/ /de nas des bsams pa sangs rgyas 'jig rten du 'byung ba gang yang rung ba de dag thams cad ni sems</text></item>
<item><p>25a2</p><section>mdo sde</section><text>can la phan pa'i phyir 'byung bar zad kyis/ ma la bdag gis kyang sems can la phan par bya gor ma chag snyam nas des bsams pa/ bdag gis gdul bar bya ba 'ga' lta yod dam snyam pa dang / des yul kau shA~M bI</text></item>
<item><p>25a3</p><section>mdo sde</section><text>na gnas pa'i skye bo phal cher bdag gis gdul bar 'gyur bar mthong nas/ ji srid dga' ba'i bar du rgyal po'i khab du gnas nas des sham thabs dang chos gos bgos te/ lhung bzed thogs nas yul kau shA~M bI na ga la ba der rgyu</text></item>
<item><p>25a4</p><section>mdo sde</section><text>zhing song ste de mthar gyis rgyu zhing song ba las yul kau shA~M bIr phyin nas/ kau shA~M bI na khyim bdag gdangs las rig gi kun dga' ra ba na gnas so/ /tshe dang ldan pa de yang bsod nams chen po dang ldan pa/ mdun na 'don kyi bu las</text></item>
<item><p>25a5</p><section>mdo sde</section><text>rab tu byung ba yin no zhes grags so/ /de nas kau shA~M bI na gnas pa'i skye bo mang pos 'phags pa pin do la ba ra d+hA dza ljongs rgyu zhing yul kau shA~M bIr 'ongs te/ kau shA~M bI na khyim bdag gdangs las rig gi kun dga' ra ba na 'dug go</text></item>
<item><p>25a6</p><section>mdo sde</section><text>zhes thos so/ /thos nas kyang tshogs nas tshogs dang sde tshan nas sde tshan du 'dus shing tshogs te/ kau sha~M bi nas byung nas/ tshe dang ldan pa pin do la ba ra d+h+wa dza ga la ba der song ste lhags nas/ tshe dang ldan pa pin do la</text></item>
<item><p>25a7</p><section>mdo sde</section><text>ba ra d+h+wa dza'i rkang pa la phyag 'tshal te chos mnyan pa'i phyir mdun du 'khod do/ /de nas tshe dang ldan pa pin do la ba ra d+h+wa dzas/ de dag gi bsam pa dang bag la nyal dang khams dang rang bzhin rtogs nas de dang</text></item>
<item><p>25a8</p><section>mdo sde</section><text>mthun pa'i chos bstan te/ kau shA~M bI na gnas pa'i skye bo'i tshogs 'dus pa rnams kyis stan de nyid la 'khod bzhin du kha cig gis ni dro bar gyur pa bskyed do/ /kha cig gis ni spyi bo dang bden pa dang 'thun pa'i</text></item>
<item><p>25b1</p><section>mdo sde</section><text>bzod pa dang 'jig rten gyi chos kyi mchog dang mthong ba'i snyoms par 'jug pa bskyed do/ /kha cig gis ni rgyun tu zhugs pa'i 'bras bu mngon sum du byas so/ /kha cig gis ni lan cig phyir 'ong ba'i 'bras bu</text></item>
<item><p>25b2</p><section>mdo sde</section><text>mngon sum du byas so/ /kha cig gis ni phyir mi 'ong ba'i 'bras bu mngon sum du byas so/ /kha cig gis ni rab tu byung nas dgra bcom pa nyid mngon sum du byas so/ /kha cig gis ni 'khor los sgyur ba'i</text></item>
<item><p>25b3</p><section>mdo sde</section><text>rgyal por 'gyur ba'i sa bon bskyed do/ /kha cig gis ni stobs kyi 'khor los sgyur bar 'gyur ba dang / kha cig gis ni brgya byin du 'gyur ba dang / kha cig gis ni tshangs par 'gyur ba dang / kha cig</text></item>
<item><p>25b4</p><section>mdo sde</section><text>gis ni nyan thos kyi byang chub dang / kha cig gis ni rang sangs rgyas kyi byang chub dang / kha cig gis ni bla na med pa yang dag par rdzogs pa'i byang chub kyi sa bon bskyed do/ /'khor de dag gi nang nas phal</text></item>
<item><p>25b5</p><section>mdo sde</section><text>cher ni sangs rgyas la gzhol chos la 'bab/ dge 'dun la bab par byas te bkod do/ /de dag gis bden pa mthong nas stan las langs te bla gos phrag pa gcig tu gzar nas tshe dang ldan pa pin do la ba ra d+h+wa</text></item>
<item><p>25b6</p><section>mdo sde</section><text>dza ga la ba de logs su thal mo sbyar ba btud de/ tshe dang ldan pa pin do la ba ra d+ha dza la 'di skad ces smras so/ /'phags pa las brten te bdag cag sems can dmyal ba dang dud 'gro dang yi dags rnams las</text></item>
<item><p>25b7</p><section>mdo sde</section><text>bton nas/ lha dang mi rnams kyi nang du gom pa 'dor du bcug ste/ khrag dang mchi ma'i rgya mtsho ni skams / rus pa'i la ni bsgral/ thog ma med pa nas goms pa'i nyon mongs pa de dag ni bor te bsal to/ /</text></item>
<item><p>25b8</p><section>mdo sde</section><text>'phags pa bdag cag ji srid 'tsho'i bar du bdag cag las zhal zas dang na bza' dang gzims cha dang gdan dang snyun gsos dang sman zong rnams bzhes par ci gnang zhes byas so/ /tshe dang ldan pa pin do la ba ra d+h+wa dzas</text></item>
<item><p>26a1</p><section>mdo sde</section><text>smras pa/ grogs po dag gzhan dag la yang phan gdags la dgos kyis thong shig /de nas kau shAm bI na gnas pa'i skye bo'i tshogs rnams/ tshe dang ldan pa pin do la ba ra d+h+wa dzas smras pa la mngon par</text></item>
<item><p>26a2</p><section>mdo sde</section><text>bstod de rjes su yi rang nas/ tshe dang ldan pa pin do la ba ra d+h+wa dza'i rkang pa la mgo bos phyag 'tshal te dong ngo / /de nas bden pa mthong ba de dag dus dus su tshe dang ldan pa pin do la ba ra d+h+wa dza'i thad du 'dong zhing chos nyan to/ /de nas</text></item>
<item><p>26a3</p><section>mdo sde</section><text>phyi zhig na kau shAm bI na gnas pa'i tshogs nas tshogs dang 'dus pa nas 'dus pa'i skye bo'i tshogs rnams/ 'dus shing tshogs te dong bar byed la/ bad sa'i rgyal po 'char ka yang dpung gi tshogs yan lag bzhi</text></item>
<item><p>26a4</p><section>mdo sde</section><text>go bskon nas ri dgas shor bu dong ba dang / pad ma'i rgyal po 'char kas/ kau shAm bI na gnas pa'i skye bo'i tshogs rnams/ khyim bdag gdangs las rig gi kun dga' ra bar 'dong ba mthong ngo / /mthong nas</text></item>
<item><p>26a5</p><section>mdo sde</section><text>kyang blon po rnams la dris pa/ yul mi 'di dag gar 'dong blon po rnams kyis gsol pa/ lha mdun na 'don kyi bu pin do la ba ra d+h+wa dza zhes bgyi ba zhig mchis pa des khyim dang cod pan ma mchis pa'i rgyal srid</text></item>
<item><p>26a6</p><section>mdo sde</section><text>bor nas rab tu byung ste/ de ljongs rgyu zhing mchis pa las kau shAm bIr mchis nas/ kau shAm bI na khyim bdag gdangs las rig gi kun dga' ra ba na gnas te/ 'di dag ni de la blta ba'i slad du mchis</text></item>
<item><p>26a7</p><section>mdo sde</section><text>pa lags so/ /de nas de thos ma thag tu rgyal pos smras pa/ de ni nga'i yang yun ring po nas snying du sdug pa dang yid du 'ong ba dang mkhan po dang dran par bya ba yin gyis nga yang de la blta ba dang / bsnyen bkur bya</text></item>
<item><p>26a8</p><section>mdo sde</section><text>ba'i phyir 'gro zhes byas nas/ khyim bdag gdangs las rig gi kun dga' ra ba ga la ba der song ba dang / gnas brtan des rgyal po bsu yang ma bsu langs kyang ma langs so/ /de nas mthong ma thag tu</text></item>
<item><p>26b1</p><section>mdo sde</section><text>rgyal po khro ba'i kun nas dkris pa chen pos non te/ khros nas gnas brtan la bsnyen bkur byas te song ngo / /de nas des blon po rnams la smras pa/ khyed kyis nga'i yul na 'dug pa'i mdun na 'don kyi bu rab tu byung ba pin</text></item>
<item><p>26b2</p><section>mdo sde</section><text>do la ba ra d+h+wa dza 'di la ltos dang / khos nga mthong na bsu yang ma bsu langs kyang ma langs so zhes byas so/ /de nas blon po sdang ba rnams kyis smras pa/ lha 'di ltar mthong ba bzhin du ma bsu ba dang ma langs pa 'di ni des</text></item>
<item><p>26b3</p><section>mdo sde</section><text>'tsham par bgyis pa ma lags so zhes byas nas/ de dag gis rgyal po de lhag par snying na bar byas te/ gzhi des rgyal po de lhag par yang mi dga' bar gyur nas/ de khros te dpung gi tshogs de dag dang ri dgas shor</text></item>
<item><p>26b4</p><section>mdo sde</section><text>du song nas phyir log te gtsug lag khang de nyid kyi 'dab du song nas bsams pa/ nga dge slong de la blta ba'i phyir yang song la/ gal te des nga mthong na bsu yang mi bsu ldang yang mi ldang bar gyur na ni/ de mgo bo bcad de</text></item>
<item><p>26b5</p><section>mdo sde</section><text>bor ro snyam du bsams nas/ de khyim bdag gdangs las rig gi kun dga' ra bar yang song ngo / /de nas tshe dang ldan pa pin do la ba ra d+h+wa dzas bad sa'i rgyal po 'char ka bdag la blta ba'i phyir yang 'ongs so zhes thos so/ /</text></item>
<item><p>26b6</p><section>mdo sde</section><text>de nas thos ma thag tu rgyal po de ci'i phyir yang bdag la ltar 'ong snyam du bsams pa dang / des gal te dge slong 'di bdag bsu bar yang mi byed ldang bar yang mi byed par gyur na/ 'di'i mgo 'ud por bcad de sa la</text></item>
<item><p>26b7</p><section>mdo sde</section><text>dor ro snyam du sdang ba'i sems kyis 'ongs par des mthong ste/ des rgyal po de'i bsam pa sems kyis shes nas/ ting nge 'dzin de las langs te gom pa drug bor nas bsu ba dang / bsu ba'i mod la rgyal po</text></item>
<item><p>26b8</p><section>mdo sde</section><text>de'i lus las 'od 'byung ba de med par gyur te sa yang gas so/ /de nas de mthong ma thag tu rgyal po skrag nas/ dge slong 'di ni rdzu 'phrul che ba dang mthu che ba zhig ste/ bdag 'di la sdang ba'i sems kyis song</text></item>
<item><p>27a1</p><section>mdo sde</section><text>ba las 'di'i mthus bdag gi 'od med par gyur la sa yang gas par gyur to snyam du rig nas/ tshe dang ldan pa pin do la ba ra d+h+wa dza ga la ba der song ste rkang pa la phyag 'tshal nas smras pa/ 'phags</text></item>
<item><p>27a2</p><section>mdo sde</section><text>pa bdag byis pa rmongs pa mi gsal ba mi mkhas pa'i nongs pa bzod par gsol/ gnas brtan gyis smras pa/ rgyal po chen po ngas ni bzod mod kyi rang gi sems la bzod pa gsol cig ces byas so/ /</text></item>
<item><p>27a3</p><section>mdo sde</section><text>rgyal pos smras pa/ btsun pa bdag rgyal srid las nyams pa 'am srog gi bar chad du mi 'gyur lags grang / gnas brtan gyis smras pa/ rgyal po chen po ma skrag shig khyod rgyal srid las kyang nyams</text></item>
<item><p>27a4</p><section>mdo sde</section><text>par mi 'gyur la srog gi bar chad du yang mi 'gyur ro/ /rgyal po chen po de lta mod kyi bdag gis khyod la gom pa drug bsu ba des na khyod zla ba drug gi bar du rgyal srid stor bar 'gyur te/ zla ba drug lon nas</text></item>
<item><p>27a5</p><section>mdo sde</section><text>phyir yang rgyal srid thob par 'gyur ro/ /rgyal po chen po gzhan yang bdag la sems dga' bar gyis shig dang / sems dga' bar byas ma thag pa des na khyod sa'i 'og tu nub par mi 'gyur la/ khyod kyi</text></item>
<item><p>27a6</p><section>mdo sde</section><text>'od kyi dkyil 'khor yang slar 'byung bar 'gyur ro/ /de nas de thos ma thag tu rgyal pos gnas brtan la sems dga' ba bskyed de/ sems dga' ba bskyed pa'i mod la de'i 'od kyi dkyil 'khor yang slar</text></item>
<item><p>27a7</p><section>mdo sde</section><text>byung sa gas pa yang slar 'byor bar gyur to/ /de nas rgyal po de gnas brtan la lhag par yang dga' bar gyur to/ /dga' bar gyur nas gnas brtan gyi rkang pa la mgo bos phyag 'tshal te gnas brtan gyi</text></item>
<item><p>27a8</p><section>mdo sde</section><text>thad nas song ngo / /de nas phyi zhig na bad sa'i rgyal po 'char kas yang dpung gi tshogs yan lag bzhi go bskon te ri dgas shor du song ba dang / de ri dgas kyis mig blangs te song nas dpung gi</text></item>
<item><p>27b1</p><section>mdo sde</section><text>tshogs kyang logs shig tu song rgyal po yang logs shig tu song ste/ de dpung gi tshogs dang bral nas 'brog 'chol te/ ba lang gi lhas shig tu song nas de der sus kyang ngo ma shes la des kyang su yang ngo mi</text></item>
<item><p>27b2</p><section>mdo sde</section><text>shes te/ de myos nas de zla ba drug gi bar du ba lang gi lhas de nyid na 'dug go/ /de nas de bu dang blon po dang zham ring 'khor rnams kyis kyang btsal ba las ma rnyed nas slar rgyal po'i pho brang du 'ong ste/ bdag</text></item>
<item><p>27b3</p><section>mdo sde</section><text>cag gis ma rnyed na ji ltar bya gar song zhi gu snyam nas kha rog ste 'khod do/ /de nas zla ba drug lon pa dang rgyal po de gzhan gyis mthong nas ngo shes te lha khyod ga las gshegs te 'dir byon ces dris so/ /</text></item>
<item><p>27b4</p><section>mdo sde</section><text>rgyal po de yang sems rtas nas des ba lang rdzi de la ji ltar gyur pa thams cad bsnyad do/ /ba lang rdzis smras pa/ lha thugs rton la spro ba chen po bskyed du gsol/ bdag gis khyod nyid kyi pho brang du</text></item>
<item><p>27b5</p><section>mdo sde</section><text>bskyal lo zhes smras nas/ ba lang rdzi des rgyal po de khrid de/ kau shAm bI logs su chas so/ /blon po rigs pa'i mun 'dzin gyi bu zhes bya bas kyang zla ba drug lon pa dang yid la dran te rgyal po de gar</text></item>
<item><p>27b6</p><section>mdo sde</section><text>gshegs zhi gu bdag cag gis btsal dgos so/ /gal te bdag cag gis gson por rnyed na ni de nyid rgyal po mdzad par zad do/ /de ma yin te nongs par gyur na ni sras rgyal srid kyi dbang phyug la dbang byed</text></item>
<item><p>27b7</p><section>mdo sde</section><text>du gzhug go snyam du bsams nas/ dpung gi tshogs yan lag bzhi go bskon te grong khyer dang yul 'khor rgyal po'i pho brang dag tu tshol du dong ba las/ blon po rigs pa'i mun 'dzin gyi bus bad sa'i rgyal</text></item>
<item><p>27b8</p><section>mdo sde</section><text>po 'char ka thag ring po nas 'ong ba mthong ngo / /mthong nas kyang dga' ches te bad sa'i rgyal po 'char ka ga la ba der song nas snyun gsol to/ lha gang du gshegs zhes dris so/ /de nas bad sa'i rgyal po</text></item>
<item><p>28a1</p><section>mdo sde</section><text>'char kas ji ltar gyur pa rgyas par bsnyad do/ /blon po rigs pa'i mun 'dzin gyi bus smras pa/ lha 'di ni 'phags pa pin do la ba ra d+h+wa dzas ji skad du lung bstan pa thams cad de kho na bzhin du gyur pa lags</text></item>
<item><p>28a2</p><section>mdo sde</section><text>so/ /de nas de thos ma thag tu rgyal po de gnas brtan la shin du dga' bar gyur nas/ des bsams pa/ re shig bdag grong khyer du 'gro ba btang la 'phags pa pin do la ba ra d+h+wa dza de nyid la bsnyen bkur bya'o snyam du bsams nas/</text></item>
<item><p>28a3</p><section>mdo sde</section><text>kau shAm bIr ma song bar khyim bdag gdangs las rig gi kun dga' ra ba ga la ba der song ste/ de ji srid du bzhon pa las 'gro bar bya ba'i sa de srid du bzhon pas song nas/ bzhon pa las babs te rkang pas kun dga' ra bar</text></item>
<item><p>28a4</p><section>mdo sde</section><text>song nas/ tshe dang ldan pa pin do la ba ra d+h+wa dza ga la ba der song ste phyin nas/ tshe dang ldan pa pin do la ba ra d+h+wa dza'i rkang pa la phyag 'tshal te chos mnyan pa'i phyir mdun du 'dug go/ /gnas brtan gyis kyang de la/ de dang 'thun</text></item>
<item><p>28a5</p><section>mdo sde</section><text>pa'i chos bstan to/ /de nas bad sa'i rgyal po 'char kas tshe dang ldan pa pin do la ba ra d+h+wa dza'i gtam gyi mjug rdzogs par rig nas stan las langs te bla gos phrag pa gcig tu gzar nas/ tshe dang ldan pa pin do la ba ra d+h+wa dza ga la ba de logs</text></item>
<item><p>28a6</p><section>mdo sde</section><text>su thal mo sbyar ba btud te smras pa/ 'phags pa dge slong gi dge 'dun dang bcas pa dgung bdun gyi bar du bdag gi der bshos gsol bar ci gnang zhes byas so/ /de nas tshe dang ldan pa pin do la ba ra d+h+wa dzas bad sa'i rgyal po</text></item>
<item><p>28a7</p><section>mdo sde</section><text>'char ka la cang mi smra bas gnang ngo / /de nas bad sa'i rgyal po 'char kas/ tshe dang ldan pa pin do la bar d+h+wa dzas cang mi smra bas gnang bar rig nas stan las langs te rkang pa la phyag 'tshal nas tshe dang ldan pa pin do la ba ra d+h+wa</text></item>
<item><p>28a8</p><section>mdo sde</section><text>dza'i thad nas song ngo / /de nas des zhag bdun gyi bar du tshe dang ldan pa pin do la ba ra d+h+wa dza 'khor dang bcas pa bza' ba dang bca' ba gtsang ma bzang po mang pos tshim par byas nas/ tha ma'i nyin par re re la yang ras zung</text></item>
<item><p>28b1</p><section>mdo sde</section><text>re phul te/ chos mnyan pa'i phyir mdun du 'dug go/ /tshe dang ldan pa pin do la ba ra d+h+wa dzas kyang de dang 'thun pa'i chos kyi gtam yang dag par bstan/ yang dag par 'dzin du bcug yang dag par gzengs stod/ yang dag</text></item>
<item><p>28b2</p><section>mdo sde</section><text>par dga' bar byas so/ /chos kyi gtam rnam grangs du mas yang dag par bstan/ yang dag par 'dzin du bcug /yang dag par gzengs stod/ yang dag par dga' bar byas nas stan las langs te song ngo / /de nas</text></item>
<item><p>28b3</p><section>mdo sde</section><text>phyi zhig na bcom ldan 'das rgyal po'i khab du ji srid dgyes pa'i bar du bzhugs nas chos gos gsol te lhung bzed bsnams nas dge slong gi tshogs kyis zham ring byas te dge slong gi dge 'dun gyis mdun du bdar nas kau shAm bI ga</text></item>
<item><p>28b4</p><section>mdo sde</section><text>la ba der rgyu zhing gshegs pa las mthar gyis kau shAm bIr byon te/ kau shAm bI na khyim bdag gdangs las rig gi kun dga' ra ba na bzhugs so/ /de nas bad sa'i rgyal po 'char kas bcom ldan 'das pad sa'i ljongs rgyu</text></item>
<item><p>28b5</p><section>mdo sde</section><text>zhing gshegs te/ kau shAm bI ra byon nas kau shAm bI na khyim bdag gdangs las rig gi kun dga' ra ba na bzhugs so zhes thos so/ /thos nas kyang bcom ldan 'das ga la ba der song ste phyin nas bcom ldan 'das kyi zhabs</text></item>
<item><p>28b6</p><section>mdo sde</section><text>la mgo bos phyag 'tshal te phyogs gcig tu 'dug go/ /phyogs gcig tu 'dug nas bcom ldan 'das kyis bad sa'i rgyal po 'char ka chos kyi gtam gyis yang dag par bstan/ yang dag par 'dzin du</text></item>
<item><p>28b7</p><section>mdo sde</section><text>'jug /yang dag par gzengs bstod/ yang dag par dga' bar mdzad do/ /chos kyi gtam rnam grangs du mas yang dag par bstan/ yang dag par 'dzin du bcug /yang dag par gzengs bstod/</text></item>
<item><p>28b8</p><section>mdo sde</section><text>yang dag par dga' bar mdzad nas cang mi gsung bar bzhugs so/ /de nas bad sa'i rgyal po 'char kas/ bcom ldan 'das kyi gtam gyi mjug rdzogs par rig nas/ stan las langs te bla gos phrag pa</text></item>
<item><p>29a1</p><section>mdo sde</section><text>gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das dge slong gi dge 'dun dang bcas par</text></item>
<item><p>29a2</p><section>mdo sde</section><text>dgung zla gsum gyi bar du bdag las na bza' dang zhal zas dang gzims cha dang gdan dang snyun gsos dang sman zong rnams bzhes par ci gnang zhes gsol to/ /de nas bcom ldan 'das kyis bad sa'i rgyal po 'char ka la cang</text></item>
<item><p>29a3</p><section>mdo sde</section><text>mi gsung bas gnang ngo / /de nas bad sa'i rgyal po 'char kas bcom ldan 'das kyis cang mi gsung bas gnang bar rig nas/ khyim bdag gdangs las rig gi kun dga' ra bar yo byad thams cad sbyar nas/ sangs rgyas la</text></item>
<item><p>29a4</p><section>mdo sde</section><text>sogs pa dge slong gi dge 'dun la zla ba gsum gyi bar du yo byad thams cad kyis bsnyen bkur byas nas/ tha ma'i nyin par bcom ldan 'das la na bza' 'bum ri ba phul lo/ /dge slong gzhan dag la yang re re la ras zung re phul</text></item>
<item><p>29a5</p><section>mdo sde</section><text>nas song ngo / /de yang dus dus su bcom ldan 'das kyi thad du song nas chos mnyan par byed do/ /bcom ldan 'das las chos mnyan nas lhag par yang tshe dang ldan pa pin do la ba ra d+h+wa dza 'ba' shig gi thad du bsnyen bkur bya ba'i</text></item>
<item><p>29a6</p><section>mdo sde</section><text>phyir 'gro bar byed do/ /de nas dge slong rnams kyis de mthong nas the tsom skyes te rgyal po 'di ci'i phyir/ tshe dang ldan pa pin do la ba ra d+h+wa dza 'ba' shig la lhag par bkur sti byed zhi gu snyam nas de dag gis gtam de rgyas</text></item>
<item><p>29a7</p><section>mdo sde</section><text>par thos so/ /thos nas kyang bcom ldan 'das la gsol te/ 'di skad ces smras so/ /btsun pa bad sa'i rgyal po 'char kas rab tu sdang ba'i sems kyis/ tshe dang ldan pa pin do la ba ra d+h+wa dza'i thad</text></item>
<item><p>29a8</p><section>mdo sde</section><text>du mchis nas/ gzhi des na de'i 'od ma mchis par gyur te dog sa la yang de'u nub pa las/ gang gi tshe des slar sems dga' ba bskyed pa de'i tshe 'od de yang slar byung bar gyur la/ dog sa gas pa yang slar</text></item>
<item><p>29b1</p><section>mdo sde</section><text>'byor par gyur pa la gzigs lags/ bcom ldan 'das kyis bka' stsal pa/ dge slong dag de ni da ltar 'ba' shig ma yin te 'di ltar 'das pa'i dus na yang grong khyer 'bras 'phel zhes bya ba na rgyal po lhun po zhes</text></item>
<item><p>29b2</p><section>mdo sde</section><text>bya ba rgyal po byed de/ de'i ring la 'byor pa dang rgyas pa dang bde ba dang lo legs pa dang skye bo dang mi mang pos gang ba dang / rtsod pa dang 'thab pa zhi ba dang 'khrug pa dang nang 'khrug dang chom rkun dang mu ge dang nad rnams</text></item>
<item><p>29b3</p><section>mdo sde</section><text>med pa dang / 'bras sA lu dang bu ram shing dang ba lang dang ma he dang ldan par 'dug ste/ bu gcig pa sdug pa la bya ba bzhin du chos bzhin du rgyal srid byed do/ /de nas rgyal po de'i mdun na 'don des/ thabs zlar bab pa las chung</text></item>
<item><p>29b4</p><section>mdo sde</section><text>ma blangs nas de de dang lhan cig rtse zhing dga' la dga' mgur spyod pa las phyis re shig na de'i chung ma la bu chags nas de zla ba dgu 'am bcu lon pa dang khye'u gzugs bzang zhing blta na sdug la mdzes pa zhig btsas nas/ de'i</text></item>
<item><p>29b5</p><section>mdo sde</section><text>btsas ston rgyas par byas te/ rigs dang 'thun par ming btags nas/ 'o ma dang zho dang mar dang zhun mar dang mar gyi snying gus skyed bsrings te/ de gang gi tshe cher skyes pa de'i tshe yi ge dang bram ze'i spyod lam dang spyod pa</text></item>
<item><p>29b6</p><section>mdo sde</section><text>dang om zhes bya ba dang / b+ho zhes bya ba dang / gtsang sbra dang cho ga dang thal ba blang ba dang ril ba thogs pa dang nges brjod kyi rig byed dang mchod sbyin gyi rig byed dang snyan tshig gi rig byed dang srid srung gi rig byed dang mchod sbyin bya ba dang</text></item>
<item><p>29b7</p><section>mdo sde</section><text>chos sbyin byed du gzhug pa dang sbyin pa dang blang ba dang kha ton bya ba dang / kha ton slob tu gzhug pa'i thabs bslabs nas/ las rnam pa drug la mkhas pa'i bram zer gyur te/ de mthar gyis rig pa'i gnas bcwa brgyad la</text></item>
<item><p>29b8</p><section>mdo sde</section><text>byang bar gyur to/ /phyi zhig na des bdag gi pha chos dang chos ma yin pas rgyal srid 'dzin pa mthong ngo / /mthong nas kyang des bsams pa pha shi ba'i 'og tu bdag gi cod pan med pa'i rgyal srid 'dzin pa'i bar du gyur</text></item>
<item><p>30a1</p><section>mdo sde</section><text>gyis/ bdag gis khyim na gnas pa btang la nags 'dab du gnas bca' bar bya'o snyam du bsams nas pha ma la gsol te nags 'dab tu gnas bcas so/ /de der song nas bsam gtan bzhi dang</text></item>
<item><p>30a2</p><section>mdo sde</section><text>mngon par shes pa lnga bskyed do/ /de nas phyi zhig na de rgyal po'i pho brang 'bras 'phel du phyin nas/ de'i phas bu de'i phyir bdag gi bskyed mos tshal du yal ga dang lo ma'i spyil po phub nas yo byad thams cad kyis bsnyen bkur byas te</text></item>
<item><p>30a3</p><section>mdo sde</section><text>de la dus dus su skye bo phal po che 'dong zhing chos nyan par byed do/ /de nas phyi zhig na rgyal po lhun pos dpung gi tshogs yan lag bzhi pa go bskon nas ri dgas shor du song ba dang / rgyal pos skye bo phal po che mdun na 'don kyi bskyed</text></item>
<item><p>30a4</p><section>mdo sde</section><text>mos tshal du 'dong ba mthong ngo / /mthong nas kyang skye bo'i tshogs 'di dag gar 'dong zhes dris so/ /blon po rnams kyis gsol pa/ lha mdun na 'don gyi bu de rab tu byung ste de ni rdzu 'phrul che zhing mthu' che bar yang gyur te 'di dag</text></item>
<item><p>30a5</p><section>mdo sde</section><text>ni de lta ba'i slad du mchi ba lags so/ /de nas rgyal pos bsams pa/ de ni nga yi yang snying du sdug pa dang yid du 'ong ba dang / mkhan po dang dran par bya ba yin gyis nga yang de blta ba'i phyir 'gro'o snyam du bsams nas</text></item>
<item><p>30a6</p><section>mdo sde</section><text>rgyal po de drang srong ga la ba der song ba dang / drang srong des de mthong nas bsu yang ma bsu langs kyang ma langs so/ /de nas de mthong ma thag tu rgyal po de khro ba chen pos non nas/ 'di nga yi yul na 'dug pa'i mdun na 'don</text></item>
<item><p>30a7</p><section>mdo sde</section><text>gyi bu yin la/ nga 'ongs na bsu yang ma bsu langs kyang ma langs kyis 'di'i mgo bo bcad de bor ro snyam du bsams pa dang / rgyal po de'i lus las 'od 'byung ba de des sems bskyed ma thag tu 'od med par gyur to/ /</text></item>
<item><p>30a8</p><section>mdo sde</section><text>sa yang gas te der nub tu byed pa dang de mthong ma thag tu rgyal po de 'jigs pa chen po skyes te/ drang srong de la 'di ni rdzu 'phrul che zhing mthu che ba zhig yin no snyam nas dga' ba chen po skyes so/ /de nas des de'i rkang pa la phyag 'tshal</text></item>
<item><p>30b1</p><section>mdo sde</section><text>nas bzod pa gsol to/ /de nas drang srong gis smras pa/ rgyal po chen po ngas ni bzod mod gyi 'on kyang rang gi sems la bzod pa gsol cig ces byas so/ /de nas rgyal po skrag nas drang srong de la smras pa/</text></item>
<item><p>30b2</p><section>mdo sde</section><text>drang srong bdag rgyal srid las nyams pa 'am srog gi bar chad du mi 'gyur lags grang / drang srong gis smras pa/ rgyal po chen po ma skrag shig /khyod rgyal srid las kyang nyams par mi 'gyur la srog gi bar chad du</text></item>
<item><p>30b3</p><section>mdo sde</section><text>yang mi 'gyur ro/ /de lta mod kyi khyod kyis bdag la sems sdang bar byas pa des na khyod kyi 'od de med par gyur la sa yang gas par gyur to/ /rgyal po chen po khyod kyis slar bdag la dga' ba'i sems bskyed na ni/</text></item>
<item><p>30b4</p><section>mdo sde</section><text>khyod kyi 'od de slar snga mkho bzhin du 'byung bar 'gyur ro/ /de nas de thos ma thag tu rgyal po des drang srong de la sems dga' ba skyes nas/ de'i 'od de snga mkho bzhin du byung bar gyur la/ sa yang slar 'byor bar</text></item>
<item><p>30b5</p><section>mdo sde</section><text>gyur to/ /dge slong dag ji snyam du sems/ de'i tshe drang srong du gyur pa gang yin pa de ni pin do la ba ra d+h+wa dza 'di nyid yin no/ /rgyal po lhun por gyur pa de ni bad sa'i rgyal po 'char ka 'di nyid yin te/ de'i tshe</text></item>
<item><p>30b6</p><section>mdo sde</section><text>yang 'dis de la sems sdang bar byas pas de'i 'od kyi dkyil 'khor med par gyur la sa yang gas par gyur to/ /gang gi tshe phyir sems dga' ba bskyed pa de'i tshe ni 'od kyi dkyil 'khor de yang byung la/ sa gas</text></item>
<item><p>30b7</p><section>mdo sde</section><text>pa yang phyir 'byor bar gyur to/ /da ltar yang 'dis de la sems sdang bar byas pas 'di'i 'od kyang med par gyur la sa yang gas so/ /gang gi tshe 'dis de la sems dga' ba bskyed pa de'i tshe ni 'di'i 'od kyi</text></item>
<item><p>30b8</p><section>mdo sde</section><text>dkyil 'khor yang byung bar gyur las yang 'byor bar gyur to// //rgyal mtshan zhes bya ba ni/ gleng gzhi mnyan du yod pa na bzhugs te/ de'i tshe grong khyer bA rA NA sI na rgyal po</text></item>
<item><p>31a1</p><section>mdo sde</section><text>tshangs pas byin zhes bya ba rgyal po byed de/ de'i ring la 'byor pa dang rgyas pa dang bde ba dang lo legs pa dang / skye bo dang mi mang pos gang ba dang rtsod pa dang 'thab pa zhi ba dang 'khrug pa dang</text></item>
<item><p>31a2</p><section>mdo sde</section><text>nang 'khrug pa dang chom rkun dang mu ge dang nad rnams med pa dang 'bras sA lu dang bu ram shing dang ba lang dang ma he dang ldan par 'dug ste/ bu gcig pa sdug pa la bya ba bzhin du rgyal srid byed do/ /de nas phyi zhig na rgyal po</text></item>
<item><p>31a3</p><section>mdo sde</section><text>de'i btsun mo la bu chags nas de zla ba dgu 'am bcu lon pa dang / bu mo gzugs bzang zhing lta na sdug la mdzes pa zhig btsas nas/ de'i btsas ston rgyas par byas te/ bu mo 'di'i ming ji skad gdags zhes</text></item>
<item><p>31a4</p><section>mdo sde</section><text>ming 'dogs par byed do/ /kA shi'i rgyal po'i bu mo yang yin la gzugs kyang mdzes pas na/ bu mo 'di'i ming kA shi mdzes ldan ma zhes gdags so zhes zer ro/ /de nas bu mo kA shi mdzes ldan ma pang</text></item>
<item><p>31a5</p><section>mdo sde</section><text>na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang rtse ba'i ma ma gnyis te ma ma brgyad la gtad nas/ de ma ma brgyad kyis 'o ma dang zho dang mar dang /</text></item>
<item><p>31a6</p><section>mdo sde</section><text>zhun mar dang mar gyi snying gus bskyed bsrings te mtsho'i nang gi pad ma bzhin du skye drag par gyur to/ /de gang gi tshe chen mor gyur te/ sgyu rtsal shes par gyur pa de'i tshe/ des bcom ldan 'das kyi bstan pa</text></item>
<item><p>31a7</p><section>mdo sde</section><text>la dad pa rnyed nas des pha ma gnyis la gsol te/ sangs rgyas dang chos dang dge 'dun la bkur sti byas so/ /de gang gi tshe chen mor gyur pa de'i tshe/ kA shi'i rgyal po'i bu mo gzugs bzang zhing lta na</text></item>
<item><p>31a8</p><section>mdo sde</section><text>sdug la mdzes pa zhig yod de/ 'jig rten na bu mo de dang 'dra ba gzhan med do zhes kun tu grags pas rgyas par gyur to/ /de nas de thos ma thag tu nyi 'og gi rgyal po drug 'dod chags kyi mdas phog nas/</text></item>
<item><p>31b1</p><section>mdo sde</section><text>de dag thams cad kyis kA shi'i rgyal po tshangs pas byin la pho nya btang ste/ de dag re re nas bu mo de nga la byin cig ces spring ngo / /de nas de thos ma thag tu rgyal po tshangs pas byin sems khongs su chud cing 'dug</text></item>
<item><p>31b2</p><section>mdo sde</section><text>ste/ gal te bu mo 'di gcig la byin na ni/ gzhan rnams bdag gi dgrar 'gyur na su la byin par bya snyam bsams nas gang la yang sbyin mi 'dod par gyur to/ /de nas phyi zhig na nyi 'og gi rgyal po drug gis</text></item>
<item><p>31b3</p><section>mdo sde</section><text>bsams pa/ des bdag cag la dad pas bu mo byin par mi 'gyur gyis der song la mthus dbrog go snyam du bsams te/ thams cad kyis nyi ma gcig tu dpung gi tshogs yan lag bzhi go bskon nas grong khyer bA</text></item>
<item><p>31b4</p><section>mdo sde</section><text>rA Na sIr dong ste/ kho ra khor yug nas bskor to/ /de nas rgyal po tshangs pas byin gyis bdag nyid pha rol gyi dmag tshogs kyis gtses par rig nas khang bzangs kyi steng na lag pa la rkom tshugs bcas</text></item>
<item><p>31b5</p><section>mdo sde</section><text>nas/ da bdag gis ji ltar bya snyam ste sems khongs su chud cing 'dug go/ /de nas kA shi mdzes ldan mas rgyal po khang bzangs kyi steng du song nas lag pa la rkom tshugs bcas te 'dug pa mthong ngo / /</text></item>
<item><p>31b6</p><section>mdo sde</section><text>mthong nas kyang pha la 'di skad ces smras so/ /yab ci'i slad du khang bzangs kyi steng du gshegs nas/ phyag la rkom tshugs bcas te sems khongs su chud cing bzhugs/ rgyal pos smras pa/ bu khyod</text></item>
<item><p>31b7</p><section>mdo sde</section><text>kyi phyir ro/ /bu mos smras pa/ yab bdag byad bzhin ngan lags sam ci na bdag gi slad du yab sems khongs su chud cing bzhugs/ rgyal pos smras pa/ bu mo khyod yan lag thams cad mdzes pa dang</text></item>
<item><p>31b8</p><section>mdo sde</section><text>ldan pas dang / de'i phyir nga sems khongs su chud cing 'dug ste/ khyod nyid kyi phyir nyi 'og gi rgyal po drug 'khrugs nas dpung gi tshogs yan lag bzhi go bskon te lhags nas bA rA Na sIr bskor te 'khod do/ /kA shi</text></item>
<item><p>32a1</p><section>mdo sde</section><text>mdzes ldan mas smras pa/ yab bu mo dag la rang nyid kyis khyim thab 'dam pa ma mchis lags sam/ rgyal pos smras pa/ bu mo 'dam pa yod do/ /bu mos smras pa/ yab bdag</text></item>
<item><p>32a2</p><section>mdo sde</section><text>nyid kyis khyim thab 'dam par gnang bar mdzad du gsol/ rgyal pos smras pa/ bu mo khyod nyi 'og gi rgyal po rnams nga bzlugs kyi bar du sdod cig byas nas/ rgyal po tshangs pas byin gyis nyi 'og gi</text></item>
<item><p>32a3</p><section>mdo sde</section><text>rgyal po de dag thams cad la bzlugs te/ kA shi mdzes ldan ma ni rang nyid khyim thab 'dam par chad kyis gal te khyed 'dod na 'dam du gzhug go/ /de nas der so so nas bsams pa de ni nga lta bu btang ste/</text></item>
<item><p>32a4</p><section>mdo sde</section><text>gzhan 'dam par mi 'gyur ro snyam nas smras pa/ de la ma nongs kyis 'dam du stsol cig /de nas pho nya de phyir song nas rgyal po tshangs pas byin la bsnyad de/ de thos ma thag tu rgyal po tshangs pas byin shin</text></item>
<item><p>32a5</p><section>mdo sde</section><text>du dga' bar gyur to/ /rgyal po drug po de dag gis kyang gcig la gcig bzlugs nas/ yid ches pa'i mna' mtho bcad de mjal dum byas nas sa phyogs go skabs yangs pa zhig tu khang pa brtsegs pa tshar du sbrengs te</text></item>
<item><p>32a6</p><section>mdo sde</section><text>rang rang gi g.yog 'khor dang rgyan thams cad kyis klubs pa'i seng ge'i khri dag la 'dug cing 'khod do/ /kA shi mdzes ldan ma yang bzhon pa bzang po la zhon te/ bu mo dag gis g.yog byas nas chas gos tshon can gyi</text></item>
<item><p>32a7</p><section>mdo sde</section><text>rgyal mtshan bsgrengs te/ bA rA Na sI nas byung nas de dag thams cad kyi dbus nas thal te/ drang srong smra ba logs su kha ltas nas bcom ldan 'das logs su me tog gi chun po bor te smras pa/ bdag ni</text></item>
<item><p>32a8</p><section>mdo sde</section><text>sangs rgyas bcom ldan 'das de la skyabs su mchi'o zhes byas pas shing rta de drang srong smra ba logs su kha bsgyur to/ /de nas rgyal po de dag dang skye bo phal po che de dag ya mtshan du gyur te/ 'di 'di ltar byad</text></item>
<item><p>32b1</p><section>mdo sde</section><text>gzugs mdzes la 'dod pa rnams la yang mi lta ba ngo mtshar to snyam mo/ /de nas de dag de nyid kyi phyi gzhin du 'brang ste re shig 'dong la 'di ci byed pa blta'o zhes 'dzer to/ /de nas kA shi mdzes ldan ma drang</text></item>
<item><p>32b2</p><section>mdo sde</section><text>srong smra ba ga la ba der song ste/ de ci srid du bzhon pas 'gro bar bya ba'i sa de srid du bzhon pas song nas/ bzhon pa las babs te rkang pas kun dga' ra bar song nas/ bcom ldan 'das ga la ba der song ste phyin</text></item>
<item><p>32b3</p><section>mdo sde</section><text>nas bcom ldan 'das kyi zhabs la mgo bos phyag 'tshal te/ bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol</text></item>
<item><p>32b4</p><section>mdo sde</section><text>to/ /btsun pa bdag legs par gsungs pa'i chos 'dul ba la rab tu byung ba dang bsnyen par rdzogs shing dge slong ma'i dngos po 'thob du rung na bdag kyang bcom ldan 'das kyi thad du tshangs par spyod pa spyad par 'tshal lo/ /</text></item>
<item><p>32b5</p><section>mdo sde</section><text>de nas bcom ldan 'das kyis skye dgu'i bdag mo chen mo gau ta mI 'gugs pa btang ste de la gtad do/ /skye dgu'i bdag mo chen mo gau ta mis kyang de rab tu phyung ste bsnyen par rdzogs par byas nas de la lung yang phog go/ /des</text></item>
<item><p>32b6</p><section>mdo sde</section><text>kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong</text></item>
<item><p>32b7</p><section>mdo sde</section><text>bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so</text></item>
<item><p>32b8</p><section>mdo sde</section><text>so yang dag par rig pa thob pa/ srid pa'i rnyed pa dang chags pa dang bkur sti la rgyab kyis phyogs pa dang / dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /</text></item>
<item><p>33a1</p><section>mdo sde</section><text>skye bo phal po che de dag kyang ya mtshan du gyur nas/ bcom ldan 'das ga la ba der song ste lhags nas bcom ldan 'das kyi zhabs la mgo bos phyag 'tshal te/ chos mnyan pa'i phyir bcom ldan</text></item>
<item><p>33a2</p><section>mdo sde</section><text>'das kyi spyan sngar 'khod do/ /de nas bcom ldan 'das kyis de dag la de dang 'thun pa'i chos bstan pa mdzad do/ /de dag kyang bcom ldan 'das las chos mnyan nas rang rang gi yul du dong to/ /de nas dge slong dag gis bcom</text></item>
<item><p>33a3</p><section>mdo sde</section><text>ldan 'das la zhus pa/ bcom ldan 'das kA shi mdzes ldan mas ci bgyis na las de'i rnam par smin pas phyug cing nor mang la longs spyod che ba'i rgyal po'i rigs su skyes te/ gzugs bzang zhing lta na sdug la mdzes pa dang byad</text></item>
<item><p>33a4</p><section>mdo sde</section><text>gzugs dpe ma mchis par gyur la/ des bcom ldan 'das mnyes par bgyis te mi mnyes par ma bgyis na/ bcom ldan 'das kyi bstan pa la rab tu byung ste/ nyon mongs pa thams cad spangs nas dgra bcom pa nyid mngon</text></item>
<item><p>33a5</p><section>mdo sde</section><text>sum du bgyis lags/ bcom ldan 'das kyis bka' stsal pa/ smon lam gyi dbang las gyur to/ /btsun pa 'dis smon lam gang du btab lags/ bcom ldan 'das kyis bka' stsal pa/ dge slong</text></item>
<item><p>33a6</p><section>mdo sde</section><text>dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu gdul bya'i</text></item>
<item><p>33a7</p><section>mdo sde</section><text>kha lo sgyur ba bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i tshe grong khyer bA rA Na si na khyim bdag phyug cing nor mang la longs spyod che ba yongs su 'dzin pa</text></item>
<item><p>33a8</p><section>mdo sde</section><text>yangs shing rgya che ba rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des/ thabs zlar bab pa las chung ma blangs nas/ de de dang lhan cig tu rtse zhing dga' la dga' mgur spyod pa</text></item>
<item><p>33b1</p><section>mdo sde</section><text>las/ phyi zhig na de'i chung ma la bu chags nas de zla ba dgu 'am bcu lon pa dang bu mo gzugs bzang zhing lta na sdug la mdzes pa zhig btsas te/ de'i btsas ston rgyas par byas nas rigs dang 'thun par ming btags te 'o ma dang zho dang</text></item>
<item><p>33b2</p><section>mdo sde</section><text>mar dang zhun mar dang mar gyi snying gus bskyed bsrings te/ mtsho'i nang gi pad ma bzhin du skye drag par gyur to/ /de nas de gang gi tshe chen mor gyur pa de'i tshe yang dag par rdzogs pa'i sangs rgyas 'od srung gi bstan pa la dad pa rnyed nas</text></item>
<item><p>33b3</p><section>mdo sde</section><text>des pha ma la gsol te/ rnam pa thams cad yongs su rdzogs pa'i gtsug lag khang brtsigs nas/ sangs rgyas 'od srung la sogs pa dge slong gi dge 'dun rnams la phul te/ dge slong rnams la yo byad thams cad</text></item>
<item><p>33b4</p><section>mdo sde</section><text>kyis bsnyen bkur byas nas pha ma gnyis la gsol te/ yang dag par rdzogs pa'i sangs rgyas 'od srung gi bstan pa la rab tu byung ngo / /de rab tu byung nas sde snod gsum bslabs te rig pa dang grol ba'i spobs pa dang</text></item>
<item><p>33b5</p><section>mdo sde</section><text>ldan pa'i chos smra bar gyur to/ /de nas des bsams pa/ thos par bya ba gang yin pa de ni bdag gis byas zin gyis ma la da ni/ bdag gis bsam gtan la 'bad par bya'o snyam du bsams nas/ yid la byed</text></item>
<item><p>33b6</p><section>mdo sde</section><text>pa'i lung mnos te srod dang tho rangs mi nyal bar brtson pa lhur byed pa la gnas pas byams pa'i sems kyi ting nge 'dzin bskyed nas/ des der tshe gcig tu tshangs par spyod pa spyad de/ 'chi kar smon lam btab pa/</text></item>
<item><p>33b7</p><section>mdo sde</section><text>kye ma bdag gis yang dag par rdzogs pa'i sangs rgyas 'od srung gi bstan pa la sbyin pa dag sbyin zhing bsod nams dag byas pa dang rab tu byung nas tshe gcig tu tshangs par spyod pa spyad pa'i dge ba'i rtsa ba 'dis na/ bdag gang dang</text></item>
<item><p>33b8</p><section>mdo sde</section><text>gang du skye ba de dang der ci nas phyug cing nor mang la longs spyod che ba'i rigs su skye ba dang gzugs bzang zhing lta na sdug la mdzes pa dang byad gzugs dpe med par gyur cig /yang dag par rdzogs pa'i sangs rgyas 'od</text></item>
<item><p>34a1</p><section>mdo sde</section><text>srung gis/ bram ze'i khye'u bla ma lung bstan pa gang yin pa'i sangs rgyas bcom ldan 'das de mnyes par byed par gyur cig /mi mnyes par byed par ma gyur cig /de kho na'i bstan pa la rab tu</text></item>
<item><p>34a2</p><section>mdo sde</section><text>byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/ /dge slong dag ji snyam du sems/ de'i tshe yang dag par rdzogs pa'i sangs rgyas 'od srung gi bstan pa la rab tu</text></item>
<item><p>34a3</p><section>mdo sde</section><text>byung ba'i dge slong ma gang yin pa de ni kA shi mdzes ldan ma 'di nyid yin te/ des der sbyin pa dag byin zhing bsod nams dag byas pa dang tshe gcig tu tshangs par spyod pa spyad nas 'chi kar smon lam btab pa/ bdag gang</text></item>
<item><p>34a4</p><section>mdo sde</section><text>dang gang du skyes pa de dang der phyug cing nor mang la longs spyod che ba'i rigs su skye ba dang / gzugs bzang zhing lta na sdug la mdzes pa dang byad gzugs dpe med par gyur cig /yang dag par rdzogs pa'i sangs rgyas</text></item>
<item><p>34a5</p><section>mdo sde</section><text>'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung</text></item>
<item><p>34a6</p><section>mdo sde</section><text>nas nyon mongs pa thams cad spangs te/ dgra bcom pa nyid mngon sum du byed par gyur cig ces byas pa'i las de'i rnam par smin pas/ bdag gang dang gang du skyes pa de dang der phyug cing nor mang la longs spyod che</text></item>
<item><p>34a7</p><section>mdo sde</section><text>ba'i rigs su skyes te/ gzugs bzang zhing lta na sdug la mdzes pa dang byad gzugs dpe med par gyur te/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa</text></item>
<item><p>34a8</p><section>mdo sde</section><text>dang mdzad pa mnyam pa dang thabs mnyam pa brnyes par gyur nas/ 'dis nga mnyes par byas te/ mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te/</text></item>
<item><p>34b1</p><section>mdo sde</section><text>dgra bcom pa nyid mngon sum du byas so/ /des der byams pa'i ting nge 'dzin bskyed pa'i las de'i rnam par smin pas ni gang dang gang du skyes pa de dang der byad gzugs dpe med par gyur to// //las brgya tham pa/</text></item>
<item><p>34b2</p><section>mdo sde</section><text>bam po gsum pa/ bde byed ma zhes pa ni/ gleng gzhi mnyan du yod pa na bzhugs te/ de'i tshe mnyan du yod pa na rgyal po gsal rgyal rgyal po byed la/ bA rA NA sI na ni rgyal po tshangs pas byin zhes bya ba rgyal po byed</text></item>
<item><p>34b3</p><section>mdo sde</section><text>pa las de gnyis phan tshun mi 'thun par gyur te/ dus dus su skye bo mang po kha 'dog par byed do/ /de nas phyi zhig na rgyal po tshangs pas byin gyis dpung gi tshogs yan lag bzhi go bskon te ko sa la'i yul du song</text></item>
<item><p>34b4</p><section>mdo sde</section><text>nas chu klung khang ldan gyi 'gram du phru ma btab ste 'khod do/ /rgyal po gsal rgyal gyis kyang rgyal po tshangs pas byin gyis dpung gi tshogs yan lag bzhi go bskon nas/ bdag dang g.yul 'gyed du 'ongs</text></item>
<item><p>34b5</p><section>mdo sde</section><text>so zhes thos so/ /thos nas des kyang dpung gi tshogs yan lag bzhi go bskon nas kA shi'i rgyal po dang g.yul 'gyed du song ste/ des kyang chu klung khang ldan gyi 'gram du phru ma btab ste 'khod do/ /de</text></item>
<item><p>34b6</p><section>mdo sde</section><text>nas de gnyis de na 'khod pas phan tshun du skye bo mang po kha 'dog par byed do/ /de gnyis ka yang mthu che zhing tshugs par dka' ba yin te/ de gnyis gcig gis gcig mi thub cing 'dug go/ /de nas</text></item>
<item><p>34b7</p><section>mdo sde</section><text>phyi zhig na de kho na 'khod bzhin du rgyal po gsal rgyal gyi bu mo gzugs bzang zhing lta na sdug la mdzes pa zhig btsas so/ /kA shi'i rgyal po tshangs pas byin gyi bu gzugs bzang zhing lta na sdug la mdzes pa</text></item>
<item><p>34b8</p><section>mdo sde</section><text>zhig kyang btsas nas/ der de gnyis so so'i pho brang 'khor du dga' ba'i rol mo brdungs so/ /de nas de gnyis kyis phan tshun du thos nas 'dir dga' ba'i rol mo brdungs pa de ci zhig ces dris nas blon po</text></item>
<item><p>35a1</p><section>mdo sde</section><text>rnams kyis bsnyad de/ rgyal po gsal rgyal gyi bu mo btsas/ lha'i ni sras po bltam mo zhes byas so/ /rgyal po gsal rgyal gyi blon po rnams kyis kyang bsnyad de/ lha'i ni sras mo</text></item>
<item><p>35a2</p><section>mdo sde</section><text>bltam/ rgyal po tshangs pas byin gyi ni bu pho btsas so zhes byas so/ /de nas de thos ma thag tu de gnyis dga' bar gyur te/ bdag cag gnyis phan tshun dgrar mi byed par gnyen byed pa'i thabs rnyed do snyam mo/ /de nas de</text></item>
<item><p>35a3</p><section>mdo sde</section><text>thos ma thag tu rgyal po tshangs pas byin gyis rgyal po gsal rgyal la pho nya btang ste/ khyod kyi bu mo btsas pa de bdag gi bu 'di'i chung mar byin cig ces spring ngo / /de nas rgyal po gsal rgyal gyis bsams pa thabs 'dis</text></item>
<item><p>35a4</p><section>mdo sde</section><text>ni bdag ji srid 'tsho'i bar du/ rgyal po tshangs pas byin dang mdza' bar 'gyur ro snyam nas des kyang de la pho nya btang ste ji ltar dga' ba de bzhin du bya'o zhes byas nas/ de gnyis gcig la gcig bzod pa gsol te mdza' bo</text></item>
<item><p>35a5</p><section>mdo sde</section><text>byas nas gcig gis kyang bu mo la gos dang rgyan mang po bskur ro/ /gcig gis kyang khye'u la gos dang rgyan mang po bskur te/ de gnyis phan tshun gnyen du byas nas mgul nas 'jus te yul de nas dong ngo / /de nas</text></item>
<item><p>35a6</p><section>mdo sde</section><text>rgyal po gsal rgyal gyis bsams pa bu mo 'di btsas pas nga rgyal po tshangs pas byin dang bde bar gyur to snyam nas/ de'i btsas ston rgyas par byas te/ ming bde byed ma zhes btags so/ /de nas bu mo bde</text></item>
<item><p>35a7</p><section>mdo sde</section><text>byed ma 'o ma dang zho dang mar dang zhun mar dang mar gyi snying gus bskyed bsrings te/ mtsho'i nang gi pad ma bzhin du skye drag par gyur to/ /de nas gang gi tshe chen mor gyur pa de'i tshe/ bcom ldan 'das kyi</text></item>
<item><p>35a8</p><section>mdo sde</section><text>bstan pa la dad pa rnyed de/ des skyabs su 'gro ba dang bslab pa'i gzhi rnams blangs nas/ sbyin pa dag byin de bsod nams dag byas so/ /dge slong ma'i gtsug lag khang du yang rgyun mi 'chad par</text></item>
<item><p>35b1</p><section>mdo sde</section><text>'gro zhing chos nyan to/ /de nas phyi zhig na des phyir mi 'ong ba'i 'bras bu mngon sum du byas te/ rdzu 'phrul yang bsgrubs nas/ rdzu 'phrul chen mo mthu chen mo rnam par thar pa brgyad la bsam gtan par gyur to/ /</text></item>
<item><p>35b2</p><section>mdo sde</section><text>de nas phyi zhig na des pha ma gnyis kyi mdun du rdzu 'phrul gyi cho 'phrul bstan te smras pa/ yab yum bdag gis ni chos 'di lta bu thob pas na 'dod pa yongs su spyod pa'i rngo mi thog gis/ bdag gis bcom ldan</text></item>
<item><p>35b3</p><section>mdo sde</section><text>'das kyis bstan pa la rab tu 'byung ba gnang bar mdzad du gsol/ pha ma gnyis kyis smras pa/ bu mo khyod btsas ma thag tu bdag cag gis khyim thab la byin zin gyis bdag cag gis gnang bar byar mi rung ngo /</text></item>
<item><p>35b4</p><section>mdo sde</section><text>de lta mod kyi bdag cag gis de la bzlugs te/ de dang bdag cag ci nas phyis 'khon du mi 'gyur bar byas la/ bag ma len pa 'ongs nas khyod nyid kyis khyim thab la gsol ba thob la rab tu 'byung bar gyis shig ces byas</text></item>
<item><p>35b5</p><section>mdo sde</section><text>so/ /de nas rgyal po gsal rgyal gyis rgyal po tshangs pas byin la pho nya btang ste/ bu mo bde byed ma ni rab tu 'byung bar 'dod de bzlog par mi nus kyi ma thogs par bag ma long shig ces spring ngo / /rgyal po tshangs</text></item>
<item><p>35b6</p><section>mdo sde</section><text>pas byin gyis kyang pho nya btang ste/ tshes grangs 'di la 'ong gis bag ma btang ba'i sta gon gyis shig ces spring ngo / /de nas rgyal po gsal rgyal gyis thos ma thag tu bag ma btang ba'i sta gon byas so/ /rgyal po</text></item>
<item><p>35b7</p><section>mdo sde</section><text>tshangs pas byin gyis kyang bu 'byor pa chen po dang rgyal po'i mthu chen po dang ldan pas btang ngo / /de nas rgyal po gsal rgyal gyis de bkur sti chen pos mnyan du yod par g.yar drangs so/ /g.yar drangs nas</text></item>
<item><p>35b8</p><section>mdo sde</section><text>rang gi pho brang du stegs bu byas te/ rgyan gyis brgyan nas der skye bo phal che 'dus so/ /bu mo brgyan thams cad kyis klubs nas stegs bu brgyan pa de'i steng du drangs te bzhag go/ /khye'u de yang stegs bu</text></item>
<item><p>36a1</p><section>mdo sde</section><text>brgyan pa de'i steng du drangs ste bu mo bde byed ma drang bar byas pa las/ de'i steng gi bar snang la 'phags te 'bar ba dang / la mer 'dug pa dang char 'bab pa dang glog 'gyu ba'i cho 'phrul rnams bstan to/ /</text></item>
<item><p>36a2</p><section>mdo sde</section><text>de nas khye'u de dang skye bo de dag gis mthong ma thag tu bde byed ma la dga' ba chen po skyes so/ /de nas khye'u des bsams pa/ gal te 'di lta bu'i yon tan dag mthong ba yin na/ 'di bdag dang lhan cig tu 'dod pa</text></item>
<item><p>36a3</p><section>mdo sde</section><text>yongs su spyod par ga la 'gyur snyam du bsams nas smras pa/ bzang mo mar spyon dang khyod nyid ci ltar 'dam du gzhug go/ /bde byed mas smras pa/ jo bo bdag ni 'dod pa yongs su spyod pa'i rngo mi thog gis bdag bcom</text></item>
<item><p>36a4</p><section>mdo sde</section><text>ldan 'das kyi bstan pa la rab tu 'byung bar gnang bar mdzod cig /khye'u smras pa/ gnang ngo / /de nas des thos ma thag tu bu mo bde byed ma babs te/ des skye bo'i tshogs de dag la chos bstan nas pha ma gnyis la</text></item>
<item><p>36a5</p><section>mdo sde</section><text>gsol te/ rgyal bu rgyal byed kyi tshal du song nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ bcom ldan 'das la 'di skad ces</text></item>
<item><p>36a6</p><section>mdo sde</section><text>gsol to/ /btsun pa bdag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong ma'i dngos po 'thob tu rung na/ bdag kyang bcom ldan 'das kyi thad du tshangs</text></item>
<item><p>36a7</p><section>mdo sde</section><text>par spyod pa spyad par 'tshal lo/ /de nas bcom ldan 'das kyis skye dgu'i bdag mo chen mo gau ta mI la gtad do/ /skye dgu'i bdag mo chen mo gau ta mIs kyang de rab tu phyung ste bsnyen par rdzogs par byas nas</text></item>
<item><p>36a8</p><section>mdo sde</section><text>de la lung yang phog go/ /des kyang brtson pa dang bsgrub pa dang 'bad pas nyon mongs pa thams cad spangs nas/ dgra bcom pa nyid mngon sum du byas te/ dgra bcom pa khams gsum pa'i 'dod</text></item>
<item><p>36b1</p><section>mdo sde</section><text>chags dang bral bar gyur nas/ gser dang bong bar mnyam pa/ nam mkha' dang lag 'thil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig</text></item>
<item><p>36b2</p><section>mdo sde</section><text>pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la rgyab kyis phyogs pa/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas</text></item>
<item><p>36b3</p><section>mdo sde</section><text>su gyur te/ /bde byed ma de ltar rab tu byung nas rgyal po'i bu des bsams pa/ bu med kyis kyang 'di lta bu'i chos rtogs par 'gyur na/ ma la bdag kyang bcom ldan 'das kyi bstan pa la rab tu 'byung gor ma chag snyam du</text></item>
<item><p>36b4</p><section>mdo sde</section><text>bsams nas des kyang pha ma la gsol te/ bcom ldan 'das kyi bstan pa la rab tu byung nas/ des kyang brtson pa dang bsgrub pa dang 'bad pas nyon mongs pa thams cad spangs nas/ dgra bcom pa nyid mngon sum du byas</text></item>
<item><p>36b5</p><section>mdo sde</section><text>so/ /de nas dge slong dag gis bcom ldan 'das la zhus pa btsun pa/ bu mo bde byed ma dang rgyal po'i bu des las ci bgyis na las de'i rnam par smin pas phyug cing nor mang la longs spyod che ba'i rigs su skyes la/ 'di</text></item>
<item><p>36b6</p><section>mdo sde</section><text>gnyis kyis bcom ldan 'das mnyes par bgyis te/ mi mnyes par ma bgyis nas/ bcom ldan 'das kyi bstan pa la rab tu byung ste/ nyon mongs pa thams cad spangs nas dgra bcom pa nyid mngon sum du bgyis</text></item>
<item><p>36b7</p><section>mdo sde</section><text>lags/ bcom ldan 'das kyis bka' stsal pa/ smon lam gyi dbang las gyur to/ /btsun pa 'di gnyis kyis smon lam gang du btab lags/ bcom ldan 'das kyis bka' stsal pa/ dge slong</text></item>
<item><p>36b8</p><section>mdo sde</section><text>dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes</text></item>
<item><p>37a1</p><section>mdo sde</section><text>bu 'dul ba'i kha lo sgyur ba bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i tshe grong khyer bA rA Na sI na/ khyim bdag phyug cing nor mang la longs</text></item>
<item><p>37a2</p><section>mdo sde</section><text>spyod che ba zhig gnas pa des/ thabs zlar bab pa las chung ma blangs nas de de dang lhan cig rtse zhing dga' mgur spyod do/ /de nas phyi zhig na de gnyis kyis yang dag par rdzogs pa'i sangs rgyas 'od srung gi bstan pa la dad pa rnyed</text></item>
<item><p>37a3</p><section>mdo sde</section><text>nas/ de gnyis gcig la gcig smras pa/ bzang po bdag cag gnyis la bu yang med bu mo yang med pas 'das te shi ba'i 'og tu ci bdog pa 'di dag rgyal po dbang bar 'gyur gyis/ bdag cag gnyis gson gyi bar du ji</text></item>
<item><p>37a4</p><section>mdo sde</section><text>'di dag 'jig rten pha rol du bskya'o zhes zer nas/ de gza' bran gnyis kyis rnam pa thams cad yongs su rdzogs pa'i gtsug lag khang brtsigs nas/ yang dag par rdzogs pa'i sangs rgyas 'od srung la sogs</text></item>
<item><p>37a5</p><section>mdo sde</section><text>pa dge slong gi dge 'dun rnams la phul te yo byad thams cad sbyar nas dge slong rnams la bsnyen bkur byas so/ /de nas phyi zhig na de gnyis kyi blo skyes pa/ bdag cag gnyis khyim na gnas pa btang la</text></item>
<item><p>37a6</p><section>mdo sde</section><text>yang dag par rdzogs pa'i sangs rgyas 'od srung gi gsung rab la rab tu 'byung ngo zhes zer nas khyim gyi 'khor btang ste/ sbyin pa dag byin zhing bsod nams dag byas nas yang dag par rdzogs pa'i sangs</text></item>
<item><p>37a7</p><section>mdo sde</section><text>rgyas 'od srung gi bstan pa la rab tu byung ste/ bsnyen par rdzogs nas de gnyis tshe gcig tu tshangs par spyod pa spyad kyang yon tan gyi tshogs ci yang ma thob pas/ de gnyis kyis 'chi kar smon lam bdab</text></item>
<item><p>37a8</p><section>mdo sde</section><text>pa/ kye ma bdag cag gnyis kyis yang dag par rdzogs pa'i sangs rgyas 'od srung gi bstan pa la sbyin pa dag byin zhing bsod nams dag byas te tshe gcig tu tshangs par spyod pa spyad kyang yon tan gyi tshogs</text></item>
<item><p>37b1</p><section>mdo sde</section><text>ci yang ma thob kyis/ dge ba'i rtsa ba 'dis bdag cag gnyis ci nas gang dang gang du skye ba de dang der phyug cing nor mang la longs spyod che ba'i rigs su skye bar shog cig /gzugs bzang zhing lta na sdug la mdzes par shog</text></item>
<item><p>37b2</p><section>mdo sde</section><text>cig /yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gnyis kyis mnyes par byed par gyur cig /mi mnyes par byed par ma</text></item>
<item><p>37b3</p><section>mdo sde</section><text>gyur cig /de kho na'i bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byed par gyur cig ces byas so/ /dge slong ji snyam du sems/ de'i tshe gza' bran du</text></item>
<item><p>37b4</p><section>mdo sde</section><text>gyur pa gang yin pa de gnyis ni bde byed ma 'di nyid dang rgyal po'i bu 'di nyid yin te/ de gnyis kyis der sbyin pa dag byin zhing bsod nams dag byas nas tshe gcig tu tshangs par spyod pa spyad de/ 'chi kar smon lam btab</text></item>
<item><p>37b5</p><section>mdo sde</section><text>pa'i las de'i rnam par smin pas gang dang gang du skye ba de dang der phyug cing nor mang la longs spyod che ba'i rigs su skyes la gzugs bzang zhing lta na sdug la mdzes par gyur te/ dge slong dag nga yang dag par rdzogs pa'i</text></item>
<item><p>37b6</p><section>mdo sde</section><text>sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ 'di gnyis kyis nga mnyes par byas te mi mnyes par ma byas la/ nga nyid kyi bstan</text></item>
<item><p>37b7</p><section>mdo sde</section><text>pa la rab tu byung nas/ nyon mongs pa thams cad spangs te/ dgra bcom pa nyid mngon sum du byas so// //nor bu'i 'od ces bya ba ni/ gleng gzhi mnyan du yod pa na bzhugs te/ de'i tshe</text></item>
<item><p>37b8</p><section>mdo sde</section><text>lha'i bu nor bu'i 'od ces bya ba rna cha gdub kor dag cing mgul bar thogs pa/ lus do shal dang se mo dos mdzes par byas lha'i nor bu rin po che'i gzhal med khang 'od shin du che ba dang ldan pa/ 'od 'phags</text></item>
<item><p>38a1</p><section>mdo sde</section><text>pa des lha'i me tog ud pa la dang pad ma dang ku mu da dang pad ma dkar po rnams kyis thu ba bkang ste/ nam sros pa dang mnyan du yod pa'i nang du rgyal bu rgyal byed kyi tshal du song nas/ bcom</text></item>
<item><p>38a2</p><section>mdo sde</section><text>ldan 'das ga la ba der song ste/ phyin nas bcom ldan 'das la lha'i me tog ud pa la dang pad ma dang ku mu da dang pad ma dkar po rnams dang lha'i me tog man dA ra ba dag gis gtor te/ bcom ldan 'das</text></item>
<item><p>38a3</p><section>mdo sde</section><text>kyi zhabs la mgo bos phyag 'tshal nas chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang bag la nyal dang khams dang rang bzhin thugs su chud</text></item>
<item><p>38a4</p><section>mdo sde</section><text>nas/ de dang 'thun pa'i chos bstan te/ de thos nas lha'i bu des stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du</text></item>
<item><p>38a5</p><section>mdo sde</section><text>byas te/ des bden pa mthong nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas de nyid du mi snang bar gyur to/ /de'i tshe dge slong srod dang tho</text></item>
<item><p>38a6</p><section>mdo sde</section><text>rangs mi nyal bar brtson pa lhur len pa la gnas pa de dag gis rgyal bu rgyal byed kyi tshal thams cad snang ba chen pos khyab par gyur pa mthong ngo / /mthong nas kyang de dag gis bsams pa/ ci mdang sum</text></item>
<item><p>38a7</p><section>mdo sde</section><text>mi mjed kyi bdag po tshangs pa 'am lha'i dbang po brgya byin nam/ rgyal po chen po bzhi bcom ldan 'das la blta ba'i phyir 'ongs sam snyam nas/ bcom ldan 'das la don de zhus pa/ btsun pa</text></item>
<item><p>38a8</p><section>mdo sde</section><text>ci lags mdang sum mi mjed kyi bdag po tshangs pa 'am lha'i dbang po brgya byin nam rgyal po chen po bzhi bcom ldan 'das la blta ba'i slad du mchis lags sam/ bcom ldan 'das kyis bka' stsal pa/</text></item>
<item><p>38b1</p><section>mdo sde</section><text>dge slong dag mdang sum mi mjed pa'i bdag po tshangs pa 'am lha'i dbang po brgya byin nam/ 'jig rten skyong ba bzhi nga la blta ba'i phyir 'ongs pa ma yin gyi/ lha'i bu nor bu'i 'od/ lha'i gzhal med khang</text></item>
<item><p>38b2</p><section>mdo sde</section><text>'od shin du che ba dang ldan pa/ 'od 'phags pa de mdang sum nga la blta ba dang / bsnyen bkur bya ba'i phyir 'ongs nas/ de 'ongs pa la ngas chos bstan te/ des nga las chos thos nas rgyun du zhugs</text></item>
<item><p>38b3</p><section>mdo sde</section><text>pa'i 'bras bu mngon sum du byas te/ des bden pa mthong nas rang gi gnas su song ngo / /btsun pa lha'i bu des las ci bgyis na/ las de'i rnam par smin pas lhar skyes te/ nor bu rin po</text></item>
<item><p>38b4</p><section>mdo sde</section><text>che'i gnas su grub par gyur la/ bcom ldan 'das mnyes par bgyis te/ mi mnyes par ma bgyis lags/ bcom ldan 'das kyis bka' stsal pa/ dge slong dag nor bu'i 'od 'di</text></item>
<item><p>38b5</p><section>mdo sde</section><text>nyid kyis sngon las byas shing bsags te dge slong dag las byas shing bsags pa rnams ni/ phyi rol gyi sa'i khams la rnam par smin par mi 'gyur la/ chu'i khams dang me'i khams dang rlung gi khams la rnam</text></item>
<item><p>38b6</p><section>mdo sde</section><text>par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' shig la rnam par smin par 'gyur ro/ /lus can dag gi las rnams</text></item>
<item><p>38b7</p><section>mdo sde</section><text>ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa bzang po 'di nyid la</text></item>
<item><p>38b8</p><section>mdo sde</section><text>skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu 'dul ba'i kha lo sgyur ba bla na med pa lha dang mi rnams kyi ston pa/</text></item>
<item><p>39a1</p><section>mdo sde</section><text>sangs rgyas bcom ldan 'das 'od srung zhes bya ba 'jig rten du byung ste/ de'i tshe bA rA Na sI na/ khyim bdag phyug cing nor mang la longs spyod che ba yongs su 'dzin pa yangs shing rgya che ba rnam</text></item>
<item><p>39a2</p><section>mdo sde</section><text>thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des yang dag par rdzogs pa'i sangs rgyas 'od srung gi dbu skra dang sen mo blangs nas/ dbu skra dang sen mo'i mchod rten rnam pa</text></item>
<item><p>39a3</p><section>mdo sde</section><text>thams cad yongs su rdzogs pa'i gtsug lag khang brtsigs te/ des gtsug lag khang der yo byad thams cad phul lo/ /mchod rten char khab la yang nor bu rin po che btags te/ de'i mthus</text></item>
<item><p>39a4</p><section>mdo sde</section><text>mchod rten dang bcas pa'i gtsug lag khang de mtshan mo yang nyin mo bzhin du snang bar gyur to/ /de nas des gtsug lag khang de/ sangs rgyas bcom ldan 'das 'od srung la sogs pa dge slong gi dge</text></item>
<item><p>39a5</p><section>mdo sde</section><text>'dun rnams la phul lo/ /dge slong rnams la yang yo byad thams cad kyis bsnyen bkur byas so/ /tshe gcig tu skyabs su 'gro ba dang bslab pa'i gzhi rnams kyang bsrungs nas/ lha'i nang du skyes</text></item>
<item><p>39a6</p><section>mdo sde</section><text>so/ /der skyes nas de'i nor bu rin po che'i gzhal med khang grub par gyur to/ /dge slong dag ci snyam du sems/ de'i tshe khyim bdag gang gis yang dag par rdzogs pa'i sangs rgyas 'od srung gi gsung rab</text></item>
<item><p>39a7</p><section>mdo sde</section><text>la mchod rten dang bcas pa'i gtsug lag khang brtsigs nas nor bu rin po che btags pa de ni/ lha'i bu'i nor bu'i 'od 'di yin te/ des der rnam pa thams cad yongs su rdzogs pa'i mchod rten dang bcas pa'i</text></item>
<item><p>39a8</p><section>mdo sde</section><text>gtsug lag khang brtsigs te/ bcom ldan 'das 'od srung la sogs pa dge slong gi dge 'dun rnams la phul ba dang mchod rten de la nor bu rin po che btags pa'i las de'i rnam par smin pas lha'i nang du skyes</text></item>
<item><p>39b1</p><section>mdo sde</section><text>te/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ 'dis nga mnyes par byas te mi mnyes</text></item>
<item><p>39b2</p><section>mdo sde</section><text>par ma byas so/ /sna ma'i me tog ces bya ba ni/ gleng gzhi mnyan du yod pa na bzhugs te/ de'i tshe mnyan du yod pa na/ khyim bdag phyug cing nor mang la longs spyod che ba yongs su 'dzin pa</text></item>
<item><p>39b3</p><section>mdo sde</section><text>yangs shing rgya che ba rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des thabs zlar bab pa las chung ma blangs nas/ de de dang lhan cig tu rtse zhing dga' la dga' mgur</text></item>
<item><p>39b4</p><section>mdo sde</section><text>spyod pa las/ khyim bdag de bu med de bu 'dod pa'i phyir lha rnams la yang gsol ba 'debs te/ lha gu lang dang chu lha dang ku be ra dang brgya byin dang tshangs pa la sogs pa dang kun dga' ra ba'i lha dang /</text></item>
<item><p>39b5</p><section>mdo sde</section><text>nags tshal gyi lha dang lam gyi bzhi mdo'i lha dang sum mdo'i lha dang gtor ma len pa'i lha dang lhan cig skyes pa dang chos 'thun pa dang rtag tu phyi bzhin 'brang ba'i lha rnams la yang gsol ba 'debs la/ 'jig</text></item>
<item><p>39b6</p><section>mdo sde</section><text>rten na yang gsol ba btab pa'i rgyus bu dang bu mo skye bar 'gyur ro/ /zhes grags mod kyi de yang de lta ni ma yin te/ gal te gsol ba btab pa'i rgyus bu dang bu mo skye bar 'gyur du zin na 'khor los</text></item>
<item><p>39b7</p><section>mdo sde</section><text>sgyur ba'i rgyal po bzhin du/ re re la yang bu stong stong yod par 'gyur ba'i rigs te/ ye ni gnas gsum tshogs pa las/ bu dang bu mo skye bar 'gyur te/ gsum gang zhe na/ pha ma</text></item>
<item><p>39b8</p><section>mdo sde</section><text>gnyis 'dod chags langs te phrad pa dang ma dus la bab cing zla mtshan dang ldan pa dang dri za 'ongs pa ste/ dri za'i sems kyang rjes su chags pa dang ldan pa 'am/ khong khro ba dang ldan pa rnam pa gnyis</text></item>
<item><p>40a1</p><section>mdo sde</section><text>las gang yang rung ba skyes pa'o/ /de nas de yang gsol ba 'debs pa lhur byed la/ sems can chen po che bar grags pa/ srid pa tha ma btsal bar bya ba rnyed pa thar pa'i skal ba can</text></item>
<item><p>40a2</p><section>mdo sde</section><text>du gyur pa/ tshogs bsags pa mya ngan las 'das pa la nang du ltas pa/ 'khor ba las phyi rol tu ltas pa srid par 'gro ba'i skye gnas rnams mi 'dod pa lus kyi tha ma 'dzin pa zhig kyang de'i chung ma'i mngal</text></item>
<item><p>40a3</p><section>mdo sde</section><text>du skyes so/ /bud med mkhas pa'i rang bzhin can kha cig la ni thun mong ma yin pa'i chos lnga yod de/ lnga gang zhe na/ skyes pa chags par yang shes pa dang dus kyang shes la zla mtshan yang shes pa dang /</text></item>
<item><p>40a4</p><section>mdo sde</section><text>bu chags pa shes pa dang gang las chags pa shes pa dang khye'u yang shes la bu mo yang shes pa ste/ gal te khye'u yin na ni lto g.yas logs su rten cing gnas so/ /gal te bu mo yin na ni lto g.yon logs su rten</text></item>
<item><p>40a5</p><section>mdo sde</section><text>cing gnas so/ /de nas gang gi tshe de la bu chags par 'gyur ba de'i tshe/ de dga' ches nas khyim thab la sbran pa/ jo bo bdag la sras chags te bdag gi rum g.yas logs su rten cing gnas pa</text></item>
<item><p>40a6</p><section>mdo sde</section><text>las khye'ur 'gyur bar nges kyis dgyes pa bskyed du gsol zhes byas nas/ de yang dga' ches te/ ro stod n-i bteg lag pa g.yas pa ni brkyang nas/ bdag gis yun ring po nas/ smon smon pa'i</text></item>
<item><p>40a7</p><section>mdo sde</section><text>bu'i ngo mthong bar 'ong ngo / /bdag gi bu rung bar gyur cig mi rung bar ma gyur cig bdag gi bya ba dag byed par shog cig /gsos na gsos pa'i lan phyir gso bar shog cig /nor skal la spyod par</text></item>
<item><p>40a8</p><section>mdo sde</section><text>shog cig /bdag gi rigs rgyud yun ring du gnas par shog cig /bdag cag 'das te shi ba'i 'og tu yang bdag cag gi phyir mang yang rung nyung yang rung ste/ sbyin pa dag byin la bsod nams dag byas nas de</text></item>
<item><p>40b1</p><section>mdo sde</section><text>gnyis gang dang gang du skyes shing 'gro ba der 'di song shig ces yon bsngo bar shog cig ces dga' ba'i tshig brjod do/ /des bu chags par rig nas bu'i rim gro bya ba'i phyir khangs bzangs kyi steng du nyam rangs su bzhag</text></item>
<item><p>40b2</p><section>mdo sde</section><text>ste/ grang ba'i tshe grang ba'i yo byad rnams dang tsha ba'i tshe tsha ba'i yo byad rnams dang sman pas bstan pa'i zas rnams dang ha cang kha ba ma yin pa rnams dang ha cang skyur ba ma yin pa rnams dang ha cang lan tshwa che ba ma yin pa rnams dang</text></item>
<item><p>40b3</p><section>mdo sde</section><text>ha cang mngar ba ma yin pa rnams dang ha cang ro tsha ba ma yin pa rnams dang ha cang bska ba ma yin pa rnams te/ kha ba dang skyur ba dang lan tshwa dang mngar ba dang tsha ba dang bska ba med pa'i zas rnams kyis bsten cing / do shal dang se mo dos</text></item>
<item><p>40b4</p><section>mdo sde</section><text>lus rnam par klubs te/ lha'i bu mo dga' ba'i tshal na rnam par rgyu ba bzhin du khri'i steng nas khri'i steng dang khri'u steng nas/ khri'u steng du rgyu zhing 'og gi sa gzhi la mi 'bab pa dang / des yid du mi 'ong ba'i sgra skad</text></item>
<item><p>40b5</p><section>mdo sde</section><text>ci yang mi thos par byas so/ /sangs rgyas bcom ldan 'das bgrod pa gcig pa'i lam ston pa rnam pa gnyis kyi shes bya dang / ye shes la mnga' brnyes pa ma 'dres pa'i dran pa nye bar gzhag pa gsum la mkhas</text></item>
<item><p>40b6</p><section>mdo sde</section><text>pa/ mi 'jigs pa bzhis mi 'jigs pa 'gro ba lngar 'gro ba las rnam par grol ba skye mched drug la mkhas pa/ byang chub kyi yan lag bdun la spyod yul ba rnam par thar pa brgyad la bsam gtan pa/</text></item>
<item><p>40b7</p><section>mdo sde</section><text>mthar kyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/</text></item>
<item><p>40b8</p><section>mdo sde</section><text>nyin mtshan dus drug tu/ sangs rgyas kyi spyan gyi 'jig rten la gzigs te/ su ni rgud su ni dar su ni phongs shing 'dug /su ni nyam nga bar gyur/ su ni gnod pa dang ldan su ni phongs pa dang nyam nga ba dang gnod</text></item>
<item><p>41a1</p><section>mdo sde</section><text>pa dang ldan su ni ngan song du gzhol su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni nyes par</text></item>
<item><p>41a2</p><section>mdo sde</section><text>spyod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las</text></item>
<item><p>41a3</p><section>mdo sde</section><text>bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/ su la ni sangs rgyas byung</text></item>
<item><p>41a4</p><section>mdo sde</section><text>bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs g.yol bar 'gyur yang srid/ /gdul bar bya ba'i sras rnams</text></item>
<item><p>41a5</p><section>mdo sde</section><text>la/ /sangs rgyas dus la yol ba med/ /sangs rgyas bcom ldan 'das rnams ji ltar nyin dus gsum mtshan dus gsum ste/ nyin mtshan dus drug du sangs rgyas kyi spyan gyis 'jig rten la gzigs pa de bzhin</text></item>
<item><p>41a6</p><section>mdo sde</section><text>du nyan thos chen po rnams kyang nyin dus gsum mtshan dus gsum ste/ nyin mtshan dus drug nyan thos kyi mig gis 'jig rten la lta bar byed de/ tshe dang ldan pa ma 'gags pas nyan thos kyi mig gis 'jig rten</text></item>
<item><p>41a7</p><section>mdo sde</section><text>la bltas na/ srid pa tha ma pa'i sems can zhig gis khyim bdag de'i chung ma chen ma'i ltor nying mtshams sbyar bar mthong ngo / /mthong nas kyang bsams pa/ sems can de sus 'dul bar 'gyur/</text></item>
<item><p>41a8</p><section>mdo sde</section><text>ci sangs rgyas kyis 'dul bar 'gyur ram 'on te nyan thos kyis 'dul bar 'gyur zhig gu snyam pa dang / de bdag nyid kyis 'dul bar 'gyur bar mthong la/ de yang sngan cad khyim de'i bsen yin te/ des</text></item>
<item><p>41b1</p><section>mdo sde</section><text>khyim bdag de brten por bya ba'i phyir zla med pa dang g.yog med par gcig pu khyim bdag de'i khyim du song ba dang khyim bdag des tshe dang ldan pa ma 'gags pa zla med pa dang g.yog med par gcig pu 'ong ba mthong ngo / /mthong</text></item>
<item><p>41b2</p><section>mdo sde</section><text>nas kyang 'phags pa khyod zla ma mchis zhabs 'bring ma mchis par gcig pu gshegs na 'phags pa'i zhabs 'bring bgyid pa 'ga' yang ma mchis sam zhes dris so/ /tshe dang ldan pa ma 'gags pas smras pa khyed</text></item>
<item><p>41b3</p><section>mdo sde</section><text>cag lta bu 'ba' zhig las rnyed pa ma gtogs par bdag cag gis gud na/ g.yog ga la rnyed de khyed las rnyed pa 'ba' shig bdag cag gi g.yog byed par zad do/ /khyim bdag gis smras pa/ 'phags pa bdag gi</text></item>
<item><p>41b4</p><section>mdo sde</section><text>mchis brang la bu chags pa mchis kyis/ de las gal te khye'u zhig btsas par gyur na/ de bdag gis 'phags pa'i zhabs 'bring du dbul lo/ /tshe dang ldan pa ma 'gags pas smras pa/ khong dge ba dag</text></item>
<item><p>41b5</p><section>mdo sde</section><text>ni dam bcas pa la brtan pa yin no zhes de skad smras nas/ tshe dang ldan pa ma 'gags pa song ngo / /khyim bdag de'i chung ma yang zla ba dgu 'am bcu lon pa dang / khye'u gzugs bzang zhing lta na sdug la</text></item>
<item><p>41b6</p><section>mdo sde</section><text>mdzes pa zhig btsas te/ de'i lus thams cad nas sna ma'i me tog gi dri'i ngad ldang ste/ des khyim de thams cad sna ma'i me tog gi dris 'gengs par byed do/ /khye'u de mngal du zhugs pa dang btsas pa'i tshe</text></item>
<item><p>41b7</p><section>mdo sde</section><text>yang khyim de kun du sna ma'i me tog gi char 'bab bo/ /de nas de'i btsas ston rgyas par byas nas/ khye'u 'di'i ming ci skad gdags shes ming 'dogs par byed de/ khye'u 'di ma'i mngal du zhugs pa dang btsas pa'i</text></item>
<item><p>41b8</p><section>mdo sde</section><text>tshe khyim du sna ma'i me tog gi char 'bab pas na/ de'i phyir khye'u 'di'i ming sna ma'i me tog ces gdags so/ /de nas khye'u sna ma'i me tog 'o ma dang zho dang mar dang zhun mar dang mar gyi snying gus bskyed bsrings te/</text></item>
<item><p>42a1</p><section>mdo sde</section><text>mtsho'i nang gi pad ma bzhin du skye drag par gyur to/ /de gang gi tshe cher skyes pa de'i tshe yi ge dang khong rtsis dang shod dgod dang lag rtsis dang dbyung ba dang sba ba dang dgram pa dang gos brtag pa dang nor bu</text></item>
<item><p>42a2</p><section>mdo sde</section><text>brtag pa dang rin po che brtag pa dang spos brtag pa dang sman brtag pa dang glang po che brtag pa dang rta brtag pa dang go mtshon brtag pa bslabs te/ yi ge mkhas pa dang klog mkhas pa dang 'dzangs pa dang bya ba gsal</text></item>
<item><p>42a3</p><section>mdo sde</section><text>ba dang yid gzhungs pa dang brtag pa rnam pa brgyad la byang bar gyur to/ /de nas phyi zhig na tshe dang ldan pa ma 'gags pas/ khye'u de rab tu dbyung ba'i dus la bab par mthong nas/ khyim bdag de'i khyim</text></item>
<item><p>42a4</p><section>mdo sde</section><text>du song ste/ khyim bdag la smras pa/ khyim bdag khye'u 'di ni ma btsas pa'i snga rol nas/ khyod kyis bdag gi g.yog tu byin te/ khong dge ba rnams ni dam bcas pa la brtan pa yin na/ de kho na</text></item>
<item><p>42a5</p><section>mdo sde</section><text>ltar dam ma bcas sam/ khyim bdag gis smras pa/ 'phags pa de kho na ltar dam bcas lags so zhes smras nas/ khye'u de lag pa gnyis kyis bzung ste/ tshe dang ldan pa ma 'gags pa la</text></item>
<item><p>42a6</p><section>mdo sde</section><text>phul nas smras pa/ bu khyod ma btsas pa'i snga rol nas/ 'phags pa ma 'gags pa la ngas phul gyis song la/ 'phags pa'i zhabs 'bring gyis shig /khye'us smras pa/ de ni bdag la phan</text></item>
<item><p>42a7</p><section>mdo sde</section><text>gdags pa lags so zhes byas nas/ khye'u de tshe dang ldan pa ma 'gags pa'i phyi bzhin du chas so/ /tshe dang ldan pa ma 'gags pas kyang / khyim bdag de chos kyi gtam gyis yang dag par</text></item>
<item><p>42a8</p><section>mdo sde</section><text>bstan/ yang dag par 'dzin du bcug /yang dag par gzengs bstod/ yang dag par dga' bar byas nas/ stan las langs te song ngo / /de nas khye'u de tshe dang ldan pa ma 'gags pas gtsug</text></item>
<item><p>42b1</p><section>mdo sde</section><text>lag khang du khrid nas rab tu phyung ste/ bsnyen par rdzogs par byas nas de la lung yang phog go/ /des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum</text></item>
<item><p>42b2</p><section>mdo sde</section><text>du byas te/ de dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs</text></item>
<item><p>42b3</p><section>mdo sde</section><text>pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa srid pa'i rnyed pa dang chags pa dang bkur sti la rgyab kyis phyogs pa</text></item>
<item><p>42b4</p><section>mdo sde</section><text>dbang po dang / nye dbang dang bcas pa'i lha rnams kyis mchod cing rjed pa dang / gus par smra ba'i gnas su gyur to/ /de yang rdzu 'phrul che zhing mthu che la/ bsam gtan dang rnam par thar pa dang ting</text></item>
<item><p>42b5</p><section>mdo sde</section><text>nge 'dzin dang snyoms par 'jug pa'i bar du thob pa yin no/ /de snyoms par 'jug pa dang ldang ba la myur te/ khab lan re 'jugs pa'i yun tsam la/ ting nge 'dzin gzhan dang gzhan dag la snyoms par</text></item>
<item><p>42b6</p><section>mdo sde</section><text>'jug cing ldang ngo / /de nas phyi zhig na/ tshe dang ldan pa sna ma'i me tog gis bsams pa/ bcom ldan 'das kyis bdag gi sdug bsngal dang yid mi bde ba rnam pa du ma ni bsal/ bde ba dang</text></item>
<item><p>42b7</p><section>mdo sde</section><text>yid bde ba rnam pa du ma ni bsgrubs/ sdig pa mi dge ba'i chos rnam pa du ma ni bsal/ dge ba'i chos rnam pa du ma ni bsgrubs na/ bdag gis bcom ldan 'das kyis bka' drin ji ltar bsab par bya snyam mo/ /</text></item>
<item><p>42b8</p><section>mdo sde</section><text>de nas des bsams pa/ sangs rgyas rnams 'jig rten du 'byung ba gang yang rung ba de dag thams cad ni sems can la phan pa'i phyir 'byung bar zad kyis/ ma la bdag gis kyang sems can la phan par bya'o snyam</text></item>
<item><p>43a1</p><section>mdo sde</section><text>mo/ /de nas des bdag gis gdul bar 'gyur ba 'ga' lta yod dam snyam du bsams pa dang / des thog ma kho nar pha ma gnyis mthong ngo / /mthong nas kyang des bsams pa thabs ci zhig gis</text></item>
<item><p>43a2</p><section>mdo sde</section><text>de gnyis 'dul bar 'gyur snyam pa dang / des rdzu 'phrul gyis 'dul bar rig nas/ rgyal bu rgyal byed kyi tshal nas mi snang bar gyur te/ rang gi khyim du pha ma gnyis kyi mdun logs nas sa brtol te byung</text></item>
<item><p>43a3</p><section>mdo sde</section><text>nas steng gi nam mkha' la 'dug ste/ 'bar ba dang lam mer 'dug pa dang char 'bebs pa dang glog 'gyu ba'i cho 'phrul rnams bstan nas babs te/ stan bshams pa la 'dug go/ /de 'dug nas pha ma gnyis la de</text></item>
<item><p>43a4</p><section>mdo sde</section><text>dang 'thun pa'i chos bstan te/ de nas khyim bdag de 'khor dang bcas pas stan de nyid la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom ste/ rgyun du zhugs pa'i 'bras bu mngon</text></item>
<item><p>43a5</p><section>mdo sde</section><text>sum du byas nas skyabs su 'gro ba dang / bslab pa'i gzhi rnams la gnas par bya ste/ bden pa mthong nas sbyin pa dag sbyin zhing bsod nams dag byed par gyur to/ /de nas dge slong rnams kyis/ bcom</text></item>
<item><p>43a6</p><section>mdo sde</section><text>ldan 'das la zhus pa/ btsun pa sna' ma'i me tog gis las ci zhig bgyis na/ las de'i rnam par smin pas phyug cing nor mang la longs spyod che ba'i rigs su skyes te/ gzugs bzang zhing lta na sdug la mdzes</text></item>
<item><p>43a7</p><section>mdo sde</section><text>par gyur la/ btsas ma thag tu yang lus thams cad nas sna ma'i me tog gi ngad ldang zhing mngal du zhugs pa dang btsas pa'i tshe yang khyim du sna ma'i me tog gi char bab la/ 'dis bcom ldan 'das kyang mnyes par bgyis</text></item>
<item><p>43a8</p><section>mdo sde</section><text>te/ mi mnyes par ma bgyis/ bcom ldan 'das kyi bstan pa la rab tu byung ste/ nyon mongs pa thams cad spangs nas/ dgra bcom pa nyid mngon sum du bgyis pa lags/ pha ma gnyis kyis kyang las ci</text></item>
<item><p>43b1</p><section>mdo sde</section><text>bgyis na/ des de kho na la brten nas bcom ldan 'das mnyes par bgyis te mi mnyes par ma bgyis lags/ bcom ldan 'das kyis bka' stsal pa/ smon lam gyi dbang las gyur to/ /btsun pa 'dis smon</text></item>
<item><p>43b2</p><section>mdo sde</section><text>lam gang du btab lags/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa bde bar</text></item>
<item><p>43b3</p><section>mdo sde</section><text>gshegs pa/ 'jig rten mkhyen pa/ skyes bu 'dul ba kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i tshe bA rA Na sI na</text></item>
<item><p>43b4</p><section>mdo sde</section><text>khyim bdag phyug cing nor mang la longs spyod che ba yongs su 'dzin pa yangs shing rgya che ba rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des thabs zlar bab pa las/ chung ma blangs</text></item>
<item><p>43b5</p><section>mdo sde</section><text>nas/ de de dang lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags nas/ des zla ba dgu 'am bcu lon pa dang / khye'u gzugs bzang zhing lta na sdug la mdzes pa zhig btsas</text></item>
<item><p>43b6</p><section>mdo sde</section><text>so/ /de nas de cher skyes pa dang / des yang dag par rdzogs pa'i sangs rgyas 'od srung gi bstan pa la dad pa rnyed nas/ des pha ma la gsol te/ rab tu byung ngo / /rab tu byung nas sde snod gsum</text></item>
<item><p>43b7</p><section>mdo sde</section><text>bslabs te/ rig pa dang grol ba'i spobs pa dang ldan pa'i chos smra bar gyur nas des pha ma gnyis dad pa phun sum tshogs pa la bkod de/ skyabs su 'gro ba dang / bslab pa'i gzhi rnams la gnas par</text></item>
<item><p>43b8</p><section>mdo sde</section><text>byaso sbyin pa dang sbyin pa'i bgo bsha' la yang btsud do/ /phyi zhig na des bsams pa/ bdag gis thos pa'i sgo nas bya ba gang yin pa de ni bdag gis byas zin gyis/ ma la da ni/ bdag gis dge 'dun</text></item>
<item><p>44a1</p><section>mdo sde</section><text>gyi zhal ta bya'o snyam du bsams nas/ pha ma gnyis dang bram ze dang khyim bdag dad pa can gzhan dag la bskul te/ dge 'dun la 'bras chen dang thug pa btung ba dang skyo ma rnams dang gos dang zas dang</text></item>
<item><p>44a2</p><section>mdo sde</section><text>mal cha dang stan dang nad gsos dang sman zong rnams phul lo/ /khab kyang phul lo/ /de bzhin du dbu skra dang sen mo'i mchod rten rnams la yang til mar gyis byug pa dang spos kyis byug pa dang mar me'i phreng ba dang</text></item>
<item><p>44a3</p><section>mdo sde</section><text>sna ma'i me tog gi phreng ba dang gdugs kyang phul sna ma'i me tog gi sil mas kyang gtor nas/ smon lam btab pa/ kye ma dge ba'i rtsa ba 'dis na/ gang dang gang du skye ba de dang der phyug cing nor mang la longs spyod che</text></item>
<item><p>44a4</p><section>mdo sde</section><text>ba'i rigs su skye bar shog cig /gzugs bzang zhing lta na sdug la mdzes par shog cig /bdag gi lus thams cad nas kyang sna ma'i me tog gi dri'i ngad ldang bar shog cig /mngal du zhugs pa dang btsas</text></item>
<item><p>44a5</p><section>mdo sde</section><text>pa'i tshe yang bdag gi khyim du sna ma'i me tog gi char 'bab par shog cig /yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das</text></item>
<item><p>44a6</p><section>mdo sde</section><text>de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du</text></item>
<item><p>44a7</p><section>mdo sde</section><text>byed par gyur cig /shes rab kyang rno bar gyur cig /bsam gtan dang / rnam par thar pa dang / ting nge 'dzin dang / snyoms par 'jug pa rnams kyang thob ste/ snyoms par 'jug pa dang</text></item>
<item><p>44a8</p><section>mdo sde</section><text>ldang ba la myur bar gyur cig /khab lan re 'dzugs pa'i yun tsam la yang / ting nge 'dzin gzhan dang / gzhan dag la snyoms par 'jug cing ldang bar gyur cig ces byas so/ /de nas pha ma gnyis kyis de</text></item>
<item><p>44b1</p><section>mdo sde</section><text>mthong nas dris pa/ bu khyod kyis smon lam ci zhig btab/ des de gnyis la bdag gis smon lam 'di ltar btab po zhes thams cad bsnyad do/ /pha ma gnyis kyis smras pa/ khyod kho na bdag cag gnyis</text></item>
<item><p>44b2</p><section>mdo sde</section><text>kyi bur gyur cig /bdag cag gnyis kyang khyod kyi pha mar gyur cig /khyod kho na las brten te bdag cag gnyis kyis sangs rgyas bcom ldan 'das mnyes par byed par gyur cig /mi mnyes par byed par ma gyur cig</text></item>
<item><p>44b3</p><section>mdo sde</section><text>ces byas so/ /dge slong dag ci snyam du sems/ de'i tshe dge slong du gyur pa gang yin pa de ni sna ma'i me tog 'di nyid yin te/ de der yang dag par rdzogs pa'i sangs rgyas 'od srung gi bstan pa la rab tu byung nas/ chos</text></item>
<item><p>44b4</p><section>mdo sde</section><text>bzhin du zhal ta byas te/ sangs rgyas dang / chos dang dge 'dun la bkur sti byas nas/ smon lam btab pa'i las de'i rnam par smin pas gang dang gang du skyes pa de dang der phyug cing nor mang la longs spyod</text></item>
<item><p>44b5</p><section>mdo sde</section><text>che ba'i rigs su skyes te/ gzugs bzang zhing lta na sdug la mdzes par gyur la btsas ma thag tu yang de'i lus thams cad nas/ sna ma'i me tog gi dri'i ngad ldang bar gyur pa dang / mngal du zhugs pa dang /</text></item>
<item><p>44b6</p><section>mdo sde</section><text>btsas pa'i tshe yang de'i khyim du sna ma'i me tog gi char phab ste/ dge slong dag nga yang dag par rdzogs pa'i sangs rgyas 'od srung dang shin du mnyam pa dang / shugs mnyam pa dang mdzad pa mnyam pa dang thabs</text></item>
<item><p>44b7</p><section>mdo sde</section><text>mnyam pa rnyed par gyur nas/ 'dis nga mnyes par byas te mi mnyes par ma byas la/ nga nyid kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byas la</text></item>
<item><p>44b8</p><section>mdo sde</section><text>shes rab rno bar gyur te bsam gtan dang rnam par thar pa dang ting nge 'dzin dang snyoms par 'jug pa rnams thob nas/ snyoms par 'jug pa dang ldan pa la myur bar gyur te/ khab lan re 'dzugs pa'i yun tsam la</text></item>
<item><p>45a1</p><section>mdo sde</section><text>yang ting nge 'dzin gzhan dang / gzhan dag la snyoms par 'jug cing ldang bar byed do/ /de'i tshe pha mar gyur pa de gnyis ni/ pha ma 'di gnyis yin te/ de gnyis kyis der smon lam btab ste/ khyod</text></item>
<item><p>45a2</p><section>mdo sde</section><text>kho na la brten nas/ bdag cag gnyis kyis shAkya'i rgyal po mnyes par byed par gyur cig /mi mnyes par ma gyur cig /ces byas pas da ltar 'di kho na la brten te/ 'di gnyis kyis nga mnyes par</text></item>
<item><p>45a3</p><section>mdo sde</section><text>byas te mi mnyes par ma byas so/ /nga la byin zhes bya ba ni/ gleng gzhi mnyan du yod pa na bzhugs te/ de nas bcom ldan 'das snga dro sham thabs dang chos gos gsol te lhung bzed bsnams</text></item>
<item><p>45a4</p><section>mdo sde</section><text>nas/ mnyan du yod par bsod snyoms la gshegs pa las/ der bcom ldan 'das la/ khyim bdag cig gis ro brgya dang ldan pa'i la tu 'grangs tshad cig phul ba dang / de'i tshe bram ze'i khye'u zhig /</text></item>
<item><p>45a5</p><section>mdo sde</section><text>bcom ldan 'das kyi drung nas thag mi ring ba zhig na 'greng ste/ bcom ldan 'das la khyim bdag des ro brgya dang ldan pa'i la du 'grangs tshad cig phul ba bram ze'i khye'u des mthong ngo / /mthong nas kyang bram ze'i</text></item>
<item><p>45a6</p><section>mdo sde</section><text>khye'u de/ la du de la chags pa skyes nas/ de bcom ldan 'das kyi thad du song nas smras pa/ kye gau ta ma/ la tu 'o n-i nga la byin cig ces byas so/ /de nas bcom ldan 'das kyis/ bram ze'i</text></item>
<item><p>45a7</p><section>mdo sde</section><text>khye'u de la bka' stsal pa/ khye'u gal te khyod kyis 'di skad du/ la tu 'di bdag la mi dgos so zhes byas na ni de'i 'og tu ngas sbyin no/ /de nas des kye gau ta ma la tu 'di bdag la mi dgos so zhes</text></item>
<item><p>45a8</p><section>mdo sde</section><text>smras so/ /de skad ces smras nas/ bcom ldan 'das kyis bram ze'i khye'u de la la tu de byin no/ /de'i tshe khyim bdag mgon med zas sbyin bcom ldan 'das kyi drung nas thag mi ring ba zhig na 'dug pa</text></item>
<item><p>45b1</p><section>mdo sde</section><text>des bsams pa/ bcom ldan 'das ni bsod snyoms gzhan bzhes mi srid de/ de ni gnas med cing skabs ma yin no snyam du rig nas bram ze'i khye'u de gud du bkar te/ bram ze'i khye'u la smras pa/ bram ze'i</text></item>
<item><p>45b2</p><section>mdo sde</section><text>khye'u la tu 'o ni bcom ldan 'das la phyir phul cig dang bdag gis khyod la kar Sha pa Na lnga brgya sbyin no/ /bram ze'i khye'u smras pa/ khyim bdag khyod ci ltar dga' ba de bzhin du bya'o zhes byas nas bram ze'i</text></item>
<item><p>45b3</p><section>mdo sde</section><text>khye'u des la tu de bcom ldan 'das kyi lhung bzed kyi nang du bcug go/ /de nas bcom ldan 'das kyis bsod snyoms de bzhes nas gtsug lag khang du gshegs so/ /khyim bdag mgon med zas sbyin gyis kyang</text></item>
<item><p>45b4</p><section>mdo sde</section><text>bram ze'i khye'u de khyim du khrid de zan byin nas kaR+Sha pa Na lnga brgya byin te btang ngo / /de nas dge slong dag gis bcom ldan 'das la zhus pa/ btsun pa kye ma bram ze'i khye'u 'dis bcom ldan 'das las la tu blangs pa de'i</text></item>
<item><p>45b5</p><section>mdo sde</section><text>tshe/ bcom ldan 'das kyis de ma stsal la/ gang gi tshe des kye gau ta ma la tu 'di bdag la mi dgos so zhes smras pa de'i tshe bcom ldan 'das kyis de la la tu stsal pa la gzigs/ bcom ldan 'das kyis bka'</text></item>
<item><p>45b6</p><section>mdo sde</section><text>stsal pa/ dge slong dag bram ze'i khye'u des ni tshe rabs stong phrag du mar blang ba'i 'du shes 'ba' shig kun du bsten cing bsgoms te mang du byas nas 'di rtag tu gzhan 'ba' shig la re bar gyur pas ngas 'di da ltar la tus brid</text></item>
<item><p>45b7</p><section>mdo sde</section><text>nas blang ba'i 'du shes las bzlog ste/ 'di nyid 'di'i rab tu 'byung ba dang phung po yongs su spong ba'i rgyur 'gyur ro/ /btsun pa bram ze'i khye'u 'di'i phung po gang du yongs su spong bar 'gyur lags/ dge slong dag ma</text></item>
<item><p>45b8</p><section>mdo sde</section><text>'ongs pa'i dus na nyan thos dang rang sangs rgyas kyi sa las 'das pa'i yang dag par rdzogs pa'i sangs rgyas ri bo zhes bya ba zhig 'byung bar 'gyur te/ de'i gsung rab la 'dis mir skye ba thob nas rgyu 'di kho nas rab tu byung ste/</text></item>
<item><p>46a1</p><section>mdo sde</section><text>nyon mongs pa thams cad spangs nas/ dgra bcom pa nyid mngon sum du byed par 'gyur ro// //las brgya tham pa/ bam po bzhi pa/ 'dus mo zhes bya ba ni/ gleng gzhi rgyal po'i khab na bzhugs te</text></item>
<item><p>46a2</p><section>mdo sde</section><text>de'i tshe yul tag sha shal na/ rgyal po pad ma'i snying po can zhes bya ba rgyal po byed de/ de'i ring la 'byor pa dang rgyas pa dang bde ba dang lo legs pa dang skye bo dang mi mang pos gang ba dang rtsod pa dang 'thab pa zhi ba dang 'khrug pa dang nang 'khrug</text></item>
<item><p>46a3</p><section>mdo sde</section><text>dang chom rkun dang mu ge dang nad rnams med pa dang 'bras sA lu dang bu ram shing dang ba lang dang ma he dang ldan par 'dug ste/ bu gcig pa sdug pa la bya ba bzhin du chos bzhin du rgyal srid byed do/ /de nas de btsun mo dang lhan cig tu</text></item>
<item><p>46a4</p><section>mdo sde</section><text>rtse zhing dga' la dga' mgur spyod pa las/ btsun mo la bu chags nas de'i yid la gzhung smra ba rnams dang lhan cig tu rtsod kyang ci ma rung snyam du yid la 'dod pa de lta bu zhig skyes so/ /de nas rgyal pos de thos ma thag tu</text></item>
<item><p>46a5</p><section>mdo sde</section><text>ltas mkhan rnams la bstan te ltas mkhan rnams na re lha 'di ni lto na mchis pa'i sems can de'i mthu lags te/ des ni bstan bcos thams cad rtogs par 'gyur la gzhung smra ba thams cad tshar gcod par 'gyur te/</text></item>
<item><p>46a6</p><section>mdo sde</section><text>de'i slad du 'di'i yid la 'dod pa de lta bu skyes pa lags so zhes zer ro/ /rgyal pos smras pa/ shes ldan dag gal te btsun mo'i yid la 'dod pa skyes pa de ma bsal na/ de cir 'gyur ltas mkhan rnams</text></item>
<item><p>46a7</p><section>mdo sde</section><text>kyis smras pa/ sras de yan lag ma tshang bar skye bar 'gyur lags so/ /de nas rgyal pos bsams pa/ bdag gi bu yin la yan lag ma tshang bar 'gyur na mi rung ngo snyam nas btsun mo yol ba'i nang du bzhag ste</text></item>
<item><p>46a8</p><section>mdo sde</section><text>gzhung smra ba thams cad bsogs nas gzu bo rnams kyang bskos te gzhung gis rtsod du bcug go/ /de nas des gzhung smra ba thams cad tshar bcad nas/ de'i yid la 'dod pa skyes pa de med par gyur to/ /de nas</text></item>
<item><p>46b1</p><section>mdo sde</section><text>de zla ba dgu 'am bcu lon pa dang bu mo gzugs bzang zhing lta na sdug la mdzes pa zhig btsas nas de'i btsas ston rgyas par byas te/ bu mo 'di'i ming ci skad gdags shes ming 'dogs par byed de bu mo 'di'i mas 'dus pa'i</text></item>
<item><p>46b2</p><section>mdo sde</section><text>nang du gzhung smra ba thams cad tshar bcad pas na bu mo 'di'i ming 'dus mo zhes gdags so zhes zer ro/ /de nas bu mo 'dus mo pang na 'tsho ba'i ma ma gnyis dang nu ma snun pa'i ma ma gnyis dang dri ma 'khru ba'i ma ma gnyis dang /</text></item>
<item><p>46b3</p><section>mdo sde</section><text>rtse ba'i ma ma gnyis ste ma ma brgyad la gtad nas/ de sred med kyi bu'i lag na thogs pa'i rma bya'i mdongs dang bsrung ba'i srad bu dang 'o ma dang zho dang mar dang zhun mar dang mar gyi snying gus bskyed bsrings te/ mtsho'i nang gi</text></item>
<item><p>46b4</p><section>mdo sde</section><text>pad ma bzhin du skye drag par gyur to/ /de nas de gang gi tshe chen mor gyur pa de'i tshe/ de rgyal po'i pho brang de nyid du yol ba'i nang du bzhag nas yi ge bslabs so/ /de yi ge byang nas des yol ba'i nang 'ba' shig tu</text></item>
<item><p>46b5</p><section>mdo sde</section><text>bstan bcos thams cad bslabs nas yul tag sha shi la der gzhung smra ba thams cad tshar bcad do/ /de nas phyi zhig na rgyal pos bu mo de la dris pa/ khyod ngas su la sbyin par bya/ bu mos smras pa/ sus</text></item>
<item><p>46b6</p><section>mdo sde</section><text>gzhung brtsad pas bdag thub par nus pa de la stsal bar gsol/ de nas rgyal pos de thos nas 'dis 'di lta bu'i tshig smras pa las na/ bu mo 'di ni ngas gzhung smra ba gang gis 'di thub pa de 'ba' shig la</text></item>
<item><p>46b7</p><section>mdo sde</section><text>sbyin par bya'i byad gzugs bzang ba la yang mi sbyin/ rigs mtho ba la yang mi sbyin/ dbang phyug dang ldan pa la yang mi sbyin no zhes zer ro/ /de nas de'i sgra de kun tu grags nas/ de thos ma thag tu</text></item>
<item><p>46b8</p><section>mdo sde</section><text>phyogs kun nas gzhung smra ba rnams lhag pa las bu mo des thams cad tshar bcad do/ /de nas de'i tshe lho phyogs na gzhung smra ba ri'u zhes bya ba bstan bcos thams cad la 'jigs pa med pa gtsug lag</text></item>
<item><p>47a1</p><section>mdo sde</section><text>che ba gtsug lag la 'byam pa gzugs bzang zhing lta na sdug la mdzes pa kha dog shin du rgyas pa dang ldan pa zhig gnas pa des yul tag sha shi la'i rgyal po pad ma'i snying po'i sras mos gzhung smra ba</text></item>
<item><p>47a2</p><section>mdo sde</section><text>thams cad tshar bcad la de'i yab kyis kyang de lta bur dam bcas so zhes thos so/ /de thos ma thag tu de ya mtshan du gyur te bdag der song la de ci shes pa blta'o snyam mo/ /de nas de 'khor lnga brgya dang chas te/</text></item>
<item><p>47a3</p><section>mdo sde</section><text>grong dang grong khyer dang grong rdal dang nags brod kyi grong dang yul po che rnams su rgyu zhing gzhung smra ba rnams kyang tshar gcod par byed pa las mthar kyis yul tag sha shi lar phyin nas des rgyal po pad ma'i snying po can</text></item>
<item><p>47a4</p><section>mdo sde</section><text>gyi thad du song nas smras pa/ bdag gis thos na lha'i sras mos gzhung smra ba thams cad tshar bcad ces gda' na/ bdag gis kyang mkhan po las bstan bcos bslabs pa dag mchis pas bdag kyang de dang bka'</text></item>
<item><p>47a5</p><section>mdo sde</section><text>mchid bgyi bar 'tshal lo/ /rgyal pos smras pa/ khyod ji ltar dga' ba bzhin du bya'o zhes smras nas/ rgyal po des gzhung smra ba'i 'khor bsogs te so so'i gzhung btsugs nas bu mo de yol ba'i nang du bzhag ste/</text></item>
<item><p>47a6</p><section>mdo sde</section><text>bu mo des gzhung smra ba'i ri'u zhes bya ba gzugs bzang zhing lta na sdug la mdzes pa kha dog rgyas pa mchog dang ldan pa mthong nas de mthong ma thag tu 'dod chags kyi mdas phog ste/ des bsams pa/ bdag</text></item>
<item><p>47a7</p><section>mdo sde</section><text>gis khyim thab 'di 'dra ba ga las kyang mi rnyed kyis 'di kho na bdag gi khyim thab tu bya dgos kyi gzhan ni mi 'dod do snyam du bsams nas/ des ci nas gzhung smra ba des bdag thub par 'gyur ba de ltar byas so/ /</text></item>
<item><p>47a8</p><section>mdo sde</section><text>de nas rgyal pos bsams pa/ bdag gis dam bcas pa la gzhung smra ba gang gis 'di thub par 'gyur ba de la bdag gis 'di sbyin par bya'i/ bdag gis 'di byad gzugs bzang ba la yang m-i sbyin/</text></item>
<item><p>47b1</p><section>mdo sde</section><text>rigs mtho ba la yang mi sbyin dbang phyug dang ldan pa la yang mi sbyin no zhes dam bcas pa las/ 'dis 'di thub par gyur la 'di yang gzugs bzang zhing lta na sdug la mdzes te/ bdag gis 'di las lhag pa gud nas</text></item>
<item><p>47b2</p><section>mdo sde</section><text>gzhung smra ba ches khyad par du 'phags pa mi rnyed kyis/ ma la bdag gis 'di kho na la sbyin par bya'o snyam du bsams nas/ khyim pa rnams kyi khyim pa'i chos gang yin pa de bzhin du byas te/ bu mo de de la byin nas</text></item>
<item><p>47b3</p><section>mdo sde</section><text>dbang phyug chen por yang bskos so/ /de yang de dang lhan cig tu rtse zhing dga' la dga' mgur spyod do/ /de nas phyi zhig na/ bu mo de la bu chags nas de zla ba dgu 'am bcu lon pa dang khye'u gzugs bzang zhing lta na sdug</text></item>
<item><p>47b4</p><section>mdo sde</section><text>la mdzes pa zhig btsas te/ de'i btsas ston rgyas par byas nas khye'u 'di'i ming ji skad gdags shes ming 'dogs par byed de/ khye'u 'di rus kA t+yA ya na yin la 'dus mo'i bu yin pas na 'dus pa'i kA t+yA ya na zhes gdags so zhes</text></item>
<item><p>47b5</p><section>mdo sde</section><text>zer ro/ /de nas khye'u 'dus pa'i kA t+yA ya na 'o ma dang zho dang mar dang zhun mar dang mar gyi snying gus bskyed bsrings te/ mtsho'i nang gi pad ma bzhin du skye drag par gyur to/ /de nas de gang gi tshe cher skyes pa de'i</text></item>
<item><p>47b6</p><section>mdo sde</section><text>tshe yi ge dang bram ze'i spyod lam dang spyod pa dang / \u0f00 zhes bya ba dang b+ho zhes bya ba dang gtsang sbra dang cho ga dang thal ba blang ba dang ril ba thogs pa dang nges brjod kyi rig byed dang mchod sbyin gyi rig byed dang snyan</text></item>
<item><p>47b7</p><section>mdo sde</section><text>tshig gi rig byed dang srid srung gi rig byed dang mchod sbyin bya ba dang mchod sbyin byed du gzhug pa dang sbyin pa dang blang ba dang kha ton bya ba dang kha ton slob du gzhug pa'i thabs bslabs nas las rnam pa drug la mkhas</text></item>
<item><p>47b8</p><section>mdo sde</section><text>pa'i bram zer gyur te/ de mthar kyis rig pa'i gnas bcwa brgyad la byang bar gyur to/ /des lo bcu drug lon nas bstan bcos thams cad rtogs te gzhung smra ba thams cad tshar bcad nas de'i blo 'di lta bu</text></item>
<item><p>48a1</p><section>mdo sde</section><text>zhig skyes te/ 'dzam bu'i gling na bdag dang mnyam pa yang med na lhag pa lta ci smos snyam du rlom pa des skye bo phal po che la khyad du gsod par byed do/ /de nas dge bsnyen zhig gis de la smras pa/ khye'u khyod</text></item>
<item><p>48a2</p><section>mdo sde</section><text>bdag dang mnyam pa su yang med na/ lhag pa lta ci smos snyam du rlom pa 'dis rgyags par ma byed cig /khye'u yul dbus na shAkya'i bu zhig skyes pa de bram ze ltas mkhan bye brag phyed pa rnams kyis lung bstan te gal te</text></item>
<item><p>48a3</p><section>mdo sde</section><text>khyim na gnas na ni 'khor los sgyur ba'i rgyal por 'gyur ro/ /gal te skra dang kha spu bregs te chos gos tshon can bgos nas yang dag pa'i dad pa kho nas khyim nas khyim med par rab tu byung na ni/ 'jig rten du de</text></item>
<item><p>48a4</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas sgra cher grags par 'gyur ro zhes lung bstan pa las de skra dang kha spu bregs te chos gos tshon can bgos nas yang dag pa'i dad pa kho nas khyim nas</text></item>
<item><p>48a5</p><section>mdo sde</section><text>khyim med par rab tu byung ste bla na med pa yang dag par rdzogs pa'i byang chub mngon par rdzogs par sangs rgyas pa de la ni/ khyod kyi gzugs dang shes rab kyis kyang brgya'i char yang mi phod stong gi char yang mi phod/</text></item>
<item><p>48a6</p><section>mdo sde</section><text>'bum gyi char yang mi phod khrag khrig gi char yang mi phod de/ grangs su bgrang du yang med do zhes byas so/ /de nas khye'u des sangs rgyas zhes bya ba'i sgra sngon ma thos pa thos nas spu thams cad zing zhes byas te lta</text></item>
<item><p>48a7</p><section>mdo sde</section><text>'dod par gyur to/ /de nas des pha ma la gsol te yab yum bdag yul dbus su mchis te/ bcom ldan 'das de'i thad du tshangs par spyod pa spyad par 'tshal gyis gnang bar mdzad du gsol zhes byas so/ /</text></item>
<item><p>48a8</p><section>mdo sde</section><text>de nas pha ma gnyis kyi bsams pa/ 'di ni bdag cag gis bzlog par mi nus so snyam du rig nas smras pa/ sdod cig dang bdag cag gnyis kyis khyim gyi 'khor btang nas de'i 'og tu lhan cig tu 'dong la bcom ldan</text></item>
<item><p>48b1</p><section>mdo sde</section><text>'das de'i thad du tshangs par spyod pa spyad par bya'o zhes de skad smras nas/ de gnyis kyis khyim gyi 'khor btang ste sbyin pa dag byin zhing bsod nams dag byas nas yul dbus su dong ste/ de dag mthar kyis dong dong ba las</text></item>
<item><p>48b2</p><section>mdo sde</section><text>rgyal po'i khyim du phyin nas de dag bcom ldan 'das ga la ba der dong ba dang / khye'u de dang de'i pha ma gnyis kyis thag r-ing po zhig nas/ sangs rgyas bcom ldan 'das sku skyes bu chen po'i mtshan sum bcu rtsa gnyis kyis</text></item>
<item><p>48b3</p><section>mdo sde</section><text>legs par brgyan cing spa bar byas pa/ me lus kyi dbyibs su 'dug pa lta bu/ me lce mar gyis btab pa lta bu/ mar me gser gyi snod du bzhag pa lta bu/ mchod sdong rin po che sna tshogs kyis spras pa lta bu/</text></item>
<item><p>48b4</p><section>mdo sde</section><text>blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo / /mthong nas kyang mchog tu dga' ba skyes te/ dge ba'i rtsa ba bsags pa'i rgyu las byung ba'i sems can gyis/ dang po</text></item>
<item><p>48b5</p><section>mdo sde</section><text>sangs rgyas mthong ba'i nyams bde ba ci 'dra ba de lta bu ni lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/ /de ltar mthong nas kyang mchog tu dga' ba</text></item>
<item><p>48b6</p><section>mdo sde</section><text>skyes so/ /dga' ba skyes nas bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir bcom ldan 'das kyi spyan sngar 'khod do/ /de nas</text></item>
<item><p>48b7</p><section>mdo sde</section><text>bcom ldan 'das kyis/ de rnams kyi bsam pa dang bag la nyal dang khams dang rang bzhin thugs su chud nas de dang 'thun pa'i chos bstan te/ de rnams kyis stan de nyid la 'khod bzhin du 'jig tshogs la lta</text></item>
<item><p>48b8</p><section>mdo sde</section><text>ba'i ri'i rtse mo mthon po nyi shu ye shes rdo rjes bcom nas rgyun tu zhugs pa'i 'bras bu mngon sum du byas so/ /de rnams kyis bden pa mthong nas stan las langs te bla gos phrag pa gcig tu gzar nas bcom ldan 'das</text></item>
<item><p>49a1</p><section>mdo sde</section><text>ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu byung ba dang bsnyen par rdzogs</text></item>
<item><p>49a2</p><section>mdo sde</section><text>shing dge slong gi dngos po 'thob du rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis de gnyis dge slong tshur shog ces bya bas rab tu phyung ste bsnyen</text></item>
<item><p>49a3</p><section>mdo sde</section><text>par rdzogs par mdzad do/ /de gnyis la lung yang phog ste de gnyis kyis kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te dgra bcom pa khams</text></item>
<item><p>49a4</p><section>mdo sde</section><text>gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i</text></item>
<item><p>49a5</p><section>mdo sde</section><text>sbubs bcom pa rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la rgyab kyis phyogs pa/ dbang po dang nye dbang dang bcas pa'i lha rnams kyis</text></item>
<item><p>49a6</p><section>mdo sde</section><text>mchod cing rjed pa dang gus par smra ba'i gnas su gyur to/ /de nas 'dus mo yang bcom ldan 'das kyis skye dgu'i bdag mo chen mo gau ta mI la gtad nas/ de yang des rab tu phyung ste/ bsnyen par rdzogs par</text></item>
<item><p>49a7</p><section>mdo sde</section><text>byas nas de la lung yang phog ste/ des kyang brtson pa dang bsgrub pa dang 'bad pas nyon mongs pa thams cad spangs nas/ dgra bcom pa mngon sum du byas so/ /de nas dge slong dag gis bcom ldan 'das la</text></item>
<item><p>49a8</p><section>mdo sde</section><text>zhus pa/ btsun pa 'dus pa'i kA t+yA ya nas las ci bgyis na/ las de'i rnam par smin pas phyug cing nor mang la longs spyod che ba'i rigs su skyes te/ gzugs bzang zhing lta na sdug la mdzes pa dang bstan bcos</text></item>
<item><p>49b1</p><section>mdo sde</section><text>thams cad rtogs te gzhung smra ba thams cad tshar bcad la/ 'dis bcom ldan 'das kyang mnyes par bgyis te mi mnyes par ma bgyis pa dang / bcom ldan 'das kyi bstan pa la rab tu byung nas nyon</text></item>
<item><p>49b2</p><section>mdo sde</section><text>mongs pa thams cad spangs te dgra bcom pa nyid mngon sum du bgyis pa dang / de'i pha ma gnyis kyang gzhung smra ba'i mchog tu gyur te/ 'di nyid la brten nas bcom ldan 'das mnyes par bgyis te mi mnyes par ma</text></item>
<item><p>49b3</p><section>mdo sde</section><text>bgyis la/ bcom ldan 'das kyi bstan pa la rab tu byung nas nyon mongs pa thams cad spangs te/ dgra bcom pa nyid mngon sum du bgyis lags/ bcom ldan 'das kyis bka' stsal pa/ smon lam gyi dbang</text></item>
<item><p>49b4</p><section>mdo sde</section><text>las gyur to/ /btsun pa 'di rnams kyis gang du smon lam btab lags/ bcom ldan 'das kyis bka' stsal pa/ dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri</text></item>
<item><p>49b5</p><section>mdo sde</section><text>thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo bsgyur ba/ bla na med pa lha dang mi rnams kyi</text></item>
<item><p>49b6</p><section>mdo sde</section><text>ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i tshe bA rA NA sI na bram ze zhig gnas pa des thabs zlar bab pa las chung ma blangs pa las/ phyi zhig na de'i chung ma la bu</text></item>
<item><p>49b7</p><section>mdo sde</section><text>chags nas de zla ba dgu 'am bcu lon pa dang khye'u gzugs bzang zhing lta na sdug la mdzes pa zhig btsas nas 'o ma dang zho dang mar dang zhun mar dang mar gyi snying gus bskyed bsrings te mtsho'i nang gi pad ma bzhin du skye</text></item>
<item><p>49b8</p><section>mdo sde</section><text>drag par gyur to/ /de nas de cher skyes nas des yang dag par rdzogs pa'i sangs rgyas 'od srung gi bstan pa la dad pa rnyed nas pha ma gnyis la gsol te/ yab yum bdag cag bcom ldan 'das kyi bstan</text></item>
<item><p>50a1</p><section>mdo sde</section><text>pa la rab tu byung bar gnang bar mdzad du gsol zhes byas so/ /de nas pha ma gnyis kyis de la smras pa/ bu khyod bdag cag gnyis kyi bu gcig pa sdug cing yid du 'ong la phongs pa dang</text></item>
<item><p>50a2</p><section>mdo sde</section><text>'thun par byed pa yin pas na bdag cag gnyis kyis gnang bar byar mi rung ngo zhes byas so/ /'on kyang de pha ma gnyis thabs sna tshogs kyis bzlog ma nus nas de pha ma gnyis kyis gnang ste/ yang dag par</text></item>
<item><p>50a3</p><section>mdo sde</section><text>rdzogs pa'i sangs rgyas 'od srung gi gsung rabs la rab tu byung nas bsnyen par rdzogs te/ des sde snod gsum bslabs nas/ rig pa dang grol ba'i spobs pa dang ldan pa'i chos smra bar gyur te/ gos dang zas</text></item>
<item><p>50a4</p><section>mdo sde</section><text>dang mal cha dang stan dang nad gsos dang sman zong rnams rnyed do/ /de nas des pha ma gnyis dad pa phun sum tshogs pa la bkod de/ skyabs su 'gro ba dang bslab pa'i gzhi rnams la gnas par byas nas/</text></item>
<item><p>50a5</p><section>mdo sde</section><text>de gnyis sbyin pa dang sbyin pa'i bgo bsha' la btsud do/ /de nas phyi zhig na des bsams pa bdag gis thos pa'i sgo nas bya ba gang yin pa de ni bdag gis byas zin gyis ma la da ni bdag gis dge 'dun gyi zhal ta chos</text></item>
<item><p>50a6</p><section>mdo sde</section><text>bzhin du bya'o snyam nas des pha ma gnyis dang sbyin bdag dang sbyin pa po gzhan dag la bskul nas/ bcom ldan 'das 'od srung la sogs pa dge slong gi dge 'dun la bshos gsol te/ dbu skra dang sen mo'i mchod rten rnams</text></item>
<item><p>50a7</p><section>mdo sde</section><text>la bkur sti byas nas/ smon lam btab pa/ kye ma dge ba'i rtsa ba 'dis na bdag gang dang gang du skye ba de dang der phyug cing nor mang la longs spyod che ba'i rigs su skye bar shog cig /gzugs bzang zhing lta na sdug la mdzes par shog cig</text></item>
<item><p>50a8</p><section>mdo sde</section><text>ces byas so/ /de gang las rab tu byung ba'i mkhan po des ni lo bcu drug lon pa na/ bstan bcos thams cad rtogs nas gzhung smra ba thams cad kyang tshar bcad do/ /de bzhin du de'i pha ma gnyis kyang gzhung smra ba'i mchog tu gyur te gzhung</text></item>
<item><p>50b1</p><section>mdo sde</section><text>smra ba thams cad tshar bcad do/ /de nas des smras pa/ ji ltar na bdag gi mkhan pos lo bcu drug lon pa na bstan bcos thams cad rtogs nas gzhung smra ba thams cad tshar bcad pa dang / de bzhin du de'i pha ma gnyis kyang gzhung smra ba'i</text></item>
<item><p>50b2</p><section>mdo sde</section><text>mchog tu gyur te/ de gnyis kyis kyang gzhung smra ba thams cad tshar bcad pa de bzhin du bdag gis lo bcu drug kho na lon pa na bstan bcos thams cad rtogs par gyur cig /gzhung smra ba thams cad tshar gcod par gyur cig /de bzhin</text></item>
<item><p>50b3</p><section>mdo sde</section><text>du bdag gi pha ma gnyis kyang gzhung smra ba thams cad kyi mchog tu gyur cig /yang dag par rdzogs pa'i sangs rgyas 'od srung gis/ bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed</text></item>
<item><p>50b4</p><section>mdo sde</section><text>par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom nyid mngon sum du byed par gyur cig ces byas so/ /de nas de smon lam 'debs shing</text></item>
<item><p>50b5</p><section>mdo sde</section><text>'dug pa pha ma gnyis kyis mthong nas de gnyis kyis de la dris pa/ bu khyod kyis smon lam ci zhig btab de nas des pha ma gnyis la bdag gis smon lam 'di ltar btab po zhes rgyas par bsnyad do/ /pha ma gnyis kyis</text></item>
<item><p>50b6</p><section>mdo sde</section><text>smras pa/ de'i tshe bdag cag gnyis khyod kyi pha ma gzhung smra ba'i mchog tu gyur cig /khyod kyang bdag cag gnyis kyis bur gyur cig /khyod kho na la brten te bdag cag gnyis kyis sangs rgyas</text></item>
<item><p>50b7</p><section>mdo sde</section><text>bcom ldan 'das mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te/ dgra bcom pa nyid mngon sum du</text></item>
<item><p>50b8</p><section>mdo sde</section><text>byed par gyur cig ces byas so/ /dge slong dag ci snyam du sems/ de'i tshe yang dag par rdzogs pa'i sangs rgyas 'od srung gi bstan pa la rab tu byung ba'i dge slong du gyur pa/ gang yin pa de ni 'dus</text></item>
<item><p>51a1</p><section>mdo sde</section><text>pa'i kA t+yA ya na 'di nyid yin no/ /de'i tshe de'i pha mar gyur pa gnyis ni pha ma 'di gnyis kho na yin no/ /des der sbyin pa dag byin cing bsod nams dag byas nas smon lam btab pa'i las de'i rnam par smin pas/</text></item>
<item><p>51a2</p><section>mdo sde</section><text>gang dang gang du skyes pa de dang der phyug cing nor mang la longs spyod che ba'i rigs su skyes te/ gzugs bzang zhing lta na sdug la mdzes pa dang bstan bcos thams cad kyang rtogs la/ gzhung smra ba thams cad kyang tshar bcad de/</text></item>
<item><p>51a3</p><section>mdo sde</section><text>dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ 'dis nga mnyes par byas te mi mnyes par ma byas la/ nga nyid</text></item>
<item><p>51a4</p><section>mdo sde</section><text>kyi bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byas so/ /pha ma de gnyis kyis der smon lam btab ste/ bdag cag gnyis khyod kyi pha ma gzhung smra ba'i mchog tu gyur cig /</text></item>
<item><p>51a5</p><section>mdo sde</section><text>khyod las brten te bdag cag gnyis kyis sangs rgyas bcom ldan 'das mnyes par byed par gyur cig /mi mnyes par byed par ma gyur cig ces byas pa des ni da ltar yang 'di gnyis gzhung smra ba'i mchog tu gyur te/ 'di nyid</text></item>
<item><p>51a6</p><section>mdo sde</section><text>las brten nas 'di gnyis kyis nga mnyes par byas te/ mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so// //tshem bu mkhan</text></item>
<item><p>51a7</p><section>mdo sde</section><text>zhes bya ba ni/ gling gzhi mnyan du yod pa na bzhugs te/ de'i tshe mnyan du yod pa na khyim bdag gcig gnas pa las phyi zhig na de'i chung ma la bu chags nas de zla ba dgu 'am bcu lon pa dang khye'u zhig btsas te/ khye'u de yang</text></item>
<item><p>51a8</p><section>mdo sde</section><text>'phye bo 'gro mi nus pa zhig tu gyur te de'i btsas ston rgyas par byas nas/ khye'u 'di'i ming ci skad gdags shes ming 'dogs par byed de/ khye'u 'di 'phye bo yin pas na khye'u 'di'i ming 'phye bor gdags so/ /de nas khye'u</text></item>
<item><p>51b1</p><section>mdo sde</section><text>'phye bo 'o ma dang zho dang mar dang zhun mar dang mar gyi snying gus bskyed bsrings te/ de gang gi tshe cher skyes pa de'i tshe phas bsams pa/ bdag gis khye'u 'di ci nas 'dug bzhin du las byed cing bzo des 'tsho ba rnyed par 'gyur ba'i gzo ji lta</text></item>
<item><p>51b2</p><section>mdo sde</section><text>bu zhig bslab par bya snyam mo/ /de nas des bsams pa ma la bdag gi 'di tshem bu mkhan gyi las bslabs pa dang des 'di'i 'tsho ba rnyed par 'gyur ro snyam du bsams nas/ des khye'u de tshem bu mkhan gyi las slob du bcug go/ /</text></item>
<item><p>51b3</p><section>mdo sde</section><text>de nas de yang de la slob dpon gyi mchog tu gyur to/ /de nas dus ston zhig byed pa na khyim bdag gzhan zhig gis chung ma'i phyir gzhan gyi khyim nas gos dang rgyan g.yar por blangs nas/ khyer te 'ongs te chung ma des kyang bgos</text></item>
<item><p>51b4</p><section>mdo sde</section><text>nas dus ston la chas te song ngo / /de nas de bag med pas de'i zhu gcig gis dral to/ /de nas de khyim thab kyis 'jigs nas su la yang ma bstan te dus ston las phyir log nas khyim bdag de grong gzhan zhig du song ngo / /</text></item>
<item><p>51b5</p><section>mdo sde</section><text>de song nas bud med des tshem bu mkhan de bdag gis khyim du blangs te/ sus kyang mi mthong bar bya ba'i phyir sgo bcad nas zhu de drub du bcug pa dang / tshem bu mkhan gyi khyim du blangs pa'i rjes la khyim thab rang gi khyim</text></item>
<item><p>51b6</p><section>mdo sde</section><text>du 'ongs nas sgo rdung zhing 'bod do/ /de nas de'i chung mas skad las ngo shes nas tshem bu mkhan rang gi khyim du bzhag pa dang / zhu dral ba'i phyir shas cher 'jigs pa skyes nas de 'jigs shing skrag pas/ tshem bu mkhan</text></item>
<item><p>51b7</p><section>mdo sde</section><text>de khong du chud par byas te gzeb kyi nang du gcug nas gzeb rgyas btab ste bzhag go/ /de nas sgo phye ste khyim thab nang du 'ongs nas kha gsag byas te ci rigs par bsnyen bkur byas nas de dang lhan cig tu nyal lo/ /</text></item>
<item><p>51b8</p><section>mdo sde</section><text>de gnyis nyal ba dang rkun po dag cig gis khyim phug nas nang du 'ongs te thog ma kho nar gzeb de las zin nas/ de dag 'di snyam du sems te gzeb 'di 'di ltar rgyas legs par btab la lcing las na nor bu rin po che</text></item>
<item><p>52a1</p><section>mdo sde</section><text>chen po yod gor ma chag go/ /'dis ni bdag cag mi rabs bdun gyi bar du yang chog par 'gyur te/ 'di kho nas bdag cag chog gis bdag cag la rdzas gzhan mi dgos so snyam du bsams nas/ de dag</text></item>
<item><p>52a2</p><section>mdo sde</section><text>gis gzeb de gcig pu khyer te phyir phyung nas nags 'dab du khyer ro/ /de dag 'dong ba na zla ba yang shar la mi des kyang de'i nang na 'dug bzhin du gcin shor nas gcin de gzeb las thar te phyi rol du zags so/ /de nas rkun po de</text></item>
<item><p>52a3</p><section>mdo sde</section><text>dag 'di snyam du sems te 'di ltar zla ba shar ba na/ 'di'i nang nas chu 'bab pa las na/ 'di'i nang du ni nor bu chu shel bcug yang dag snyam ste/ lhag par yang snying dga' bar gyur to/ /de nas de dag gis sha thang</text></item>
<item><p>52a4</p><section>mdo sde</section><text>ste gzeb de khyer nas nags 'dab du lhags so/ /de nas mi rgod kyi sde dpon dang mi rgod gzhan dag gis dris pa/ khyod kyis gzeb 'di'i nang du ci zhig khyer te 'ongs/ de dag gis smras pa/ sde dpon deng du ni</text></item>
<item><p>52a5</p><section>mdo sde</section><text>bdag cag gis thams cad kyi dbul ba'i rgyun bcad kyis dgyes pa bskyed du gsol/ deng bdag cag gis rin po ches gang ba'i gzeb rnyed do zhes byas so/ /de nas de thos ma thag tu de dag kyang snying dga' bar gyur</text></item>
<item><p>52a6</p><section>mdo sde</section><text>te smras pa/ gzeb phye zhig dang 'dir rin po che ji lta bu dag bcug pa blta'o zhes byas so/ /de nas de dag gis gzeb de bkrol nas kha phye ste bltas na gzeb de'i nang du 'phye bo zhig bcug cing 'dug pa mthong nas/</text></item>
<item><p>52a7</p><section>mdo sde</section><text>mthong ma thag tu dor song song ba dang gzeb de khyer khyer ba gang yin pa de dag ni 'phye bo 'dis bdag cag mtshan thog tag nyon mongs so snyam nas sdug bsngal bar gyur to/ /der ma dong ba gang yin pa de dag gis ni mi rgod der song song</text></item>
<item><p>52a8</p><section>mdo sde</section><text>ba de dag la gad mo chen pos btab nas smras pa/ legs par nyon mongs so/ /shin du nyon mongs so zhes byas so/ /de nas bud med de sad de langs nas khang pa de'i nang du song ba dang / khyim phug ste gzeb brkus pa mthong ngo / /</text></item>
<item><p>52b1</p><section>mdo sde</section><text>mthong nas kyang snying dga' nas tshigs su bcad de smras pa/ khang pa phug nas gzeb kyang stor/ /bdag ni phyed dga' phyed mi dga'/ /nags 'dab song ba'i rkun po rnams/ /de ni rgod cing ngu bar 'gyur zhes byas so/ /de nas</text></item>
<item><p>52b2</p><section>mdo sde</section><text>der gzeb de khyer te 'ongs pa gang yin pa de dag khros te smras pa/ 'di ltar 'phye bo 'dis bdag cag mi dga' bar byas mod kyi/ 'on kyang bdag cag gi gnod sbyin mchod dgos kyis bdag cag gis 'di kho nas gnod sbyin la mchod pa</text></item>
<item><p>52b3</p><section>mdo sde</section><text>bya'o smras nas/ de dag gis gnod sbyin de'i mdun du ba lang gi lci bas dkyil 'khor byas te/ bdug pa dang me tog dang mchod pa'i cho ga dang bum pa gang ba rnams bzhag nas ral gri rnon po thogs te/ mi de gnod sbyin gyi</text></item>
<item><p>52b4</p><section>mdo sde</section><text>mdun du bzhag nas mchod sbyin byas so/ /de nas mi des kyang ji ltar bdag nyid gnod sbyin de'i mchod par dbul bar chad pa khong du chud nas/ shin du skrag ste/ bsams pa/ bcom ldan 'das ma gtogs pa su zhig la da bdag</text></item>
<item><p>52b5</p><section>mdo sde</section><text>skyabs su 'gro bar bya/ su zhig bdag la srog phangs pa sbyin par 'gyur snyam du bsams nas des bcom ldan 'das la sems kyis gsol ba btab pa/ btsun pa bcom ldan 'das kyis ni 'di lta ste 'das pa dang ma 'ongs pa</text></item>
<item><p>52b6</p><section>mdo sde</section><text>dang da ltar byung ba ci yang mi gzigs pa dang mi mkhyen pa dang thugs su mi chud pa mi mnga' na/ kye ma bcom ldan 'das/ bdag ni dkos thag cing nyam nga la phongs par gyur pa lags kyis bdag yongs su bskyab du</text></item>
<item><p>52b7</p><section>mdo sde</section><text>gsol/ srog phangs pa stsal du gsol zhes byas so/ /sangs rgyas bcom ldan 'das bgrod pa gcig pu'i lam ston pa rnam pa gnyis kyi shes bya dang ye shes la mnga' brnyes pa ma 'dres pa'i dran pa nye bar gzhag</text></item>
<item><p>52b8</p><section>mdo sde</section><text>pa gsum la mkhas pa mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad</text></item>
<item><p>53a1</p><section>mdo sde</section><text>la bsam gtan pa/ mthar kyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag par seng ge'i sgra chen po sgrogs pa rnams ni/ chos nyid kyis</text></item>
<item><p>53a2</p><section>mdo sde</section><text>nyin dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam thag par gyur/ su ni gnod pa dang ldan/</text></item>
<item><p>53a3</p><section>mdo sde</section><text>su ni phongs pa dang nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni</text></item>
<item><p>53a4</p><section>mdo sde</section><text>nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed</text></item>
<item><p>53a5</p><section>mdo sde</section><text>par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin pa las ye shes gyi mtshon gyis brtol bar bya/ su ni sangs rgyas byung nas brgyan pa'i 'jig rten</text></item>
<item><p>53a6</p><section>mdo sde</section><text>'bras bu dang bcas par bya snyam du ye shes kyi gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba</text></item>
<item><p>53a7</p><section>mdo sde</section><text>med/ /de nas bcom ldan 'das kyis gzigs na/ 'phye bo de dang mi rgod lnga brgya po de rnams gdul ba'i dus la bab par thugs su chud nas/ lha'i sku gzugs de nyid las lha'i cha lugs su bzhugs so/ /de nas</text></item>
<item><p>53a8</p><section>mdo sde</section><text>mi rgod lnga brgya 'di snyam du sems te/ lhas bdag cag la rang gi sku bstan to snyam ste/ spu zing zhes byas nas/ thal mo sbyar te 'khod nas 'di skad ces smras so/ /bcom ldan 'das bka' ci stsal bcom</text></item>
<item><p>53b1</p><section>mdo sde</section><text>ldan 'das kyis bka' stsal pa/ nga la mis mchod mi dgos kyis mi'i mchod pa 'di thong shig /gal te khyed chos 'dod na ni mchod pa gsol ba thong la 'khod cig dang chos bstan par bya'o/ /de nas de ltar 'tshal</text></item>
<item><p>53b2</p><section>mdo sde</section><text>zhes byas nas mi rgod de dag gis mchod pa btang nas bcom ldan 'das kyi zhabs la mgo bos phyag 'tshal te chos mnyan pa'i phyir spyan sngar 'khod do/ /de nas bcom ldan 'das kyis 'phye bo de dang mi rgod de dag gi bsam</text></item>
<item><p>53b3</p><section>mdo sde</section><text>pa dang bag la nyal ba dang khams dang rang bzhin thugs su chud nas de dang 'thun pa'i chos bstan te/ des na mi rgod lnga brgya po de dag gis stan de nyid la 'khod bzhin du 'jig tshogs la lta ba'i ri'i rtse mo mthon po nyi shu ye shes</text></item>
<item><p>53b4</p><section>mdo sde</section><text>rdo rjes bcom nas rgyun du zhugs pa'i 'bras bu mngon sum du byas so/ /'phye bo des kyang phyir mi 'ong ba'i 'bras bu mngon sum du byas so/ /de nas de dag gis bden pa mthong nas bcom ldan 'das kyis lha'i cha lugs</text></item>
<item><p>53b5</p><section>mdo sde</section><text>mi snang bar mdzad nas rang bzhin gyi skur bzhugs so/ /de nas de dag gis bcom ldan 'das mthong nas lhag par yang dga' ba skyes so/ /dga' ba skyes nas stan las langs te bla gos phrag pa gcig tu gzar nas/</text></item>
<item><p>53b6</p><section>mdo sde</section><text>bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu 'byung ba dang bsnyen par</text></item>
<item><p>53b7</p><section>mdo sde</section><text>rdzogs shing dge slong gi dngos po thob tu rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis mi rgod rnams la dge slong tshur shog tshangs</text></item>
<item><p>53b8</p><section>mdo sde</section><text>par spyod cig ces bka' stsal pa'i mod la skra dang kha spu ni bregs nas/ zhag bdun lon pa tsam du gyur spyod lam ni bsnyen par rdzogs nas lo brgya lon pa lta bur 'dug par gyur nas lag na lhung bzed dang chu snod</text></item>
<item><p>54a1</p><section>mdo sde</section><text>thogs par gyur to/ /'dir smras pa/ de bzhin gshegs pas tshur zhes bka' stsal pas/ /de ni mgo bregs lus la snam sbyar gyon/ /sangs rgyas kyi ni dgongs pas gos bgos nas/ /</text></item>
<item><p>54a2</p><section>mdo sde</section><text>mod la dbang po rab tu zhi bar gnas/ /de nas bcom ldan 'das kyis de rnams la lung phog ste/ de dag gis kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum</text></item>
<item><p>54a3</p><section>mdo sde</section><text>du byas te/ de dag dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil</text></item>
<item><p>54a4</p><section>mdo sde</section><text>bar gyur pa/ rig pas sgo nga'i sbubs bcom pa rig pa dang mngon par shes pa dang so so yang dag par rig pa thob pa srid pa'i rnyed pa dang chags pa dang bkur sti la rgyab kyis phyogs pa dang dbang po dang nye dbang dang bcas pa'i</text></item>
<item><p>54a5</p><section>mdo sde</section><text>lha rnams kyis mchod cing rjed pa dang gus par smra ba'i gnas su gyur to/ /de nas 'phye bos bsams pa/ gal te bdag kyang lus 'di 'dra bar ma gyur na ni bdag kyang bcom ldan 'das kyi bstan pa la rab tu byung</text></item>
<item><p>54a6</p><section>mdo sde</section><text>ste/ chu bo rnams las rgal bar bya ba dang 'byor ba rnams las 'da' bar bya ba'i phyir brtson pa dang bsgrub pa dang 'bad par bya ba zhig na snyam mo/ /de nas de skad ces brjod ma thag tu de'i lus de rnam pa thams</text></item>
<item><p>54a7</p><section>mdo sde</section><text>cad du yongs su rdzogs shing rangs par gyur nas de lhag par yang bcom ldan 'das la dga' bar gyur to/ /dga' bar gyur nas stan las langs te bla gos phrag pa gcig tu gzar nas bcom ldan 'das la 'di skad ces</text></item>
<item><p>54a8</p><section>mdo sde</section><text>gsol to/ /btsun pa legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob du rung na/ bdag kyang bcom ldan 'das kyi thad du tshangs par spyod pa spyad par</text></item>
<item><p>54b1</p><section>mdo sde</section><text>'tshal lo/ /de nas bcom ldan 'das kyis dge slong tshur shog ces bya bas rab tu phyung ste bsnyen par rdzogs par mdzad nas lung yang phog go/ /des kyang brtson pa dang bsgrub pa dang 'bad pas nyon mongs pa thams cad</text></item>
<item><p>54b2</p><section>mdo sde</section><text>spangs te dgra bcom pa nyid mngon sum du byas so/ /de nas dge slong dag gis bcom ldan 'das la zhus pa btsun pa 'phye bos las ci bgyis na las de'i rnam par smin pas 'phye bor gyur lags/ las</text></item>
<item><p>54b3</p><section>mdo sde</section><text>ci zhig bgyis na/ des bcom ldan 'das mnyes par bgyis te mi mnyes par ma bgyis la/ bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon</text></item>
<item><p>54b4</p><section>mdo sde</section><text>sum du bgyis lags/ bcom ldan 'das kyis bka' stsal pa/ dge slong dag 'di nyid kyis las te lta bu byas shing bsags te dge slong dag sngon byung ba 'das pa'i dus na/ bskal pa bzang</text></item>
<item><p>54b5</p><section>mdo sde</section><text>po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu gdul bya'i kha lo sgyur ba bla na med pa lha dang</text></item>
<item><p>54b6</p><section>mdo sde</section><text>mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i tshe bA rA NA sA+e 'di nyid na khyim bdag spun gnyis shig gnas pa las gcig gis ni yang dag par rdzogs</text></item>
<item><p>54b7</p><section>mdo sde</section><text>pa'i sangs rgyas 'od srung las chos thos te phyir mi 'ong ba'i 'bras bu mngon sum du byas nas/ des kha na ma tho ba dang bcas pa'i las rnams spangs te/ gcig tu nges par kha na ma tho ba med pa'i las</text></item>
<item><p>54b8</p><section>mdo sde</section><text>rnams la gnas so/ /nu bo gcig shos ni zhing las byed de des bsams pa bdag ni grang ba na yang grang bas nyen tsha ba na yang tsha bas nyen la/ 'di ni khyim na 'dug cing bde ba nyams su myong bar</text></item>
<item><p>55a1</p><section>mdo sde</section><text>byed do snyam nas/ de khros te phyir mi 'ong ba de la tshig rtsub po smras pa/ bdag ni grang ba na yang grang bas nyen tsha ba na yang tsha bas nyen te las thams cad byed la khyod ni 'phye bo bzhin du khyim na then</text></item>
<item><p>55a2</p><section>mdo sde</section><text>cing 'dug ste ci yang byed pa mi 'dod dam zhes byas so/ /de nas phyir mi 'ong bas bsams pa/ nu bo 'dis bdag la tshig rtsub po smras kyis gtan du phung bar mi 'gyur bar bya ba'i phyir 'di'i ra mda' bya</text></item>
<item><p>55a3</p><section>mdo sde</section><text>dgos so snyam nas de'i mdun du rdzu 'phrul bstan te smras pa/ khyod kyis nga la tshig rtsub po smras kyis nyes pa la nyes so zhes bshags par gyis shig /'khor ba na 'khor zhing sdug bsngal chen po rnyed</text></item>
<item><p>55a4</p><section>mdo sde</section><text>ta re/ de nas de thos ma thag tu nu bo de 'gyod pa chen po skyes te/ des de'i rkang pa la phyag 'tshal nas bzod par gsol te 'di skad ces smras so/ /bdag khyim na gnas pa btang ste/ song la</text></item>
<item><p>55a5</p><section>mdo sde</section><text>yang dag par rdzogs pa'i sangs rgyas 'od srung gi bstan pa la rab tu 'byung ngo / /phyir mi 'ong bas smras pa/ khyim gyi 'khor thong la bdag cag gnyis ka rab tu 'byung bar bya'o/ /des smras pa/</text></item>
<item><p>55a6</p><section>mdo sde</section><text>de ltar bgyi'o/ /de nas des khyim gyi 'khor btang nas yang dag par rdzogs pa'i sangs rgyas 'od srung gi bstan pa la gnyi ga rab tu byung ste/ phyir mi 'ong bas ni rab tu byung nas nyon mongs pa thams cad</text></item>
<item><p>55a7</p><section>mdo sde</section><text>spangs te dgra bcom pa nyid mngon sum du byas so/ /gcig shos kyis ni rab tu byung nas tshe gcig tu tshangs par spyod pa spyad de 'chi kar smon lam btab pa/ bdag gis 'di ltar sems can dag</text></item>
<item><p>55a8</p><section>mdo sde</section><text>pa 'di lta bu la tshig rtsub po smras pa'i las de'i skal ba can du bdag ma gyur cig /brgya la las de'i 'bras bu bdag la smin par gyur na yang rab tu 'byung ba'i sems bskyed ma thag tu ma legs</text></item>
<item><p>55b1</p><section>mdo sde</section><text>pa med par gyur te legs pa 'byung bar gyur cig /'di ltar bdag rab tu byung nas tshe gcig tu tshangs par spyod pa spyad kyang yon tan ci yang ma thob kyis yang dag par rdzogs pa'i sangs rgyas 'od srung gis</text></item>
<item><p>55b2</p><section>mdo sde</section><text>zam ze'i khye'u bla ma/ lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon</text></item>
<item><p>55b3</p><section>mdo sde</section><text>mongs pa thams cad spangs te dgra bcom pa nyid mngon sum du byed par gyur cig ces byas so/ /dge slong dag ji snyam du sems/ de'i tshe yang dag par rdzogs pa'i sangs rgyas 'od srung gi gsung rab la rab</text></item>
<item><p>55b4</p><section>mdo sde</section><text>tu byung ba'i dge slong du gyur pa gang yin pa de ni 'phye bo 'di nyid yin te/ des der phu bo la tshig rtsub po smras pa'i las des ni gang dang gang du skyes pa de dang der 'phye bor gyur to/ /de 'gyod par gyur</text></item>
<item><p>55b5</p><section>mdo sde</section><text>te rab tu byung nas tshe gcig tu tshangs par spyod pa spyad de 'chi kar smon lam btab pa/ 'di ltar bdag gis sems can dag pa 'di lta bu la tshig rtsub po smras pa'i las de'i skal ba can du bdag ma</text></item>
<item><p>55b6</p><section>mdo sde</section><text>gyur cig /brgya la las de'i rnam par smin par gyur na yang rab tu 'byung ba'i sems bskyed ma thag tu bdag gi ma legs pa med par gyur te/ legs pa 'byung bar gyur cig ces byas</text></item>
<item><p>55b7</p><section>mdo sde</section><text>pa des ni da ltar rab tu byung ba'i sems bskyed ma thag tu lus kyi yan lag thams cad yongs su rdzogs par gyur to/ /des der smon lam btab ste yang dag par rdzogs pa'i sangs rgyas 'od</text></item>
<item><p>55b8</p><section>mdo sde</section><text>srung gis/ bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i</text></item>
<item><p>56a1</p><section>mdo sde</section><text>bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pas ni/ dge slong dag nga yang dag par rdzogs pa'i sangs rgyas 'od srung dang</text></item>
<item><p>56a2</p><section>mdo sde</section><text>shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ 'dis nga mnyes par byas te mi mnyes par ma byas la nga nyid kyi bstan pa la rab tu byung nas nyon mongs</text></item>
<item><p>56a3</p><section>mdo sde</section><text>pa thams cad spangs te dgra bcom pa nyid mngon sum du byas so/ /de nas dge slong dag gis bcom ldan 'das la zhus pa/ btsun pa kye ma mi rgod lnga brgya po 'di dag 'phye bo 'di dang mjal nas rab tu byung</text></item>
<item><p>56a4</p><section>mdo sde</section><text>ste/ nyon mongs pa thams cad spangs nas dgra bcom pa nyid mngon sum du bgyis pa la gzigs/ bcom ldan 'das kyis bka' stsal pa/ dge slong dag da ltar 'ba' shig ma yin gyi 'das pa'i dus na</text></item>
<item><p>56a5</p><section>mdo sde</section><text>yang mi rgod lnga brgya po 'di dag 'phye bo 'di nyid dang phrad nas rab tu byung ste/ bsam gtan bzhi dang mngon par shes pa lnga bskyed pa de nyon cig /dge slong dag sngon byung ba 'das pa'i dus na mi rgod lnga brgya tsam</text></item>
<item><p>56a6</p><section>mdo sde</section><text>nags khrod cig na rten cing gnas te/ de dag gis ri khrod kyi grong zhig bcom ste/ nor zas mang po de nas blangs so/ /mi 'di yang nags khrod de nyid na rten cing 'dug pa las mi rgod de dag der dong bas gnod</text></item>
<item><p>56a7</p><section>mdo sde</section><text>sbyin la mi mchod pa'i phyir bzung ste/ de dag nags khrod der dong nas gnod sbyin de'i mdun du ba lang gi lci bas byugs te/ bum pa gang ba dang mi de bzhag nas ral gri rnon po thogs te/ gnod sbyin gyi mdun</text></item>
<item><p>56a8</p><section>mdo sde</section><text>du 'dug nas mchod sbyin byas so/ /mi des kyang bdag 'di rnams kyis bsad de gnod sbyin gyi mchod pa byed par sems sam snyam nas de shin du 'jigs shing skrag par gyur to/ /'jigs shing skrag nas bsams</text></item>
<item><p>56b1</p><section>mdo sde</section><text>pa/ bdag su zhig la skyabs su 'gro bar bya/ bdag la su zhig srog phangs pa sbyin par 'gyur snyam mo/ /de nas de'i tshe ri khrod de nas thag mi ring ba zhig na dka' thub kyi gnas shig gi nang na drang srong zhig gnas</text></item>
<item><p>56b2</p><section>mdo sde</section><text>so/ /de'i tshe mi des drang srong de yid la dran nas des dad pa'i sems kyis drang srong de la gsol ba btab pa/ bcom ldan 'das ni mi gzigs pa dang mi mkhyen pa dang thugs su mi chud pa ci yang mi mnga' na kye ma bdag la</text></item>
<item><p>56b3</p><section>mdo sde</section><text>srog phangs pa stsal du gsol/ dka' ba sku nyams su bzhes par gsol zhes byas so/ /de nas drang srong de la dga' ba'i lha zhig gis mi de'i bsam pa sems kyis shes nas drang srong de la sbran to/ /de nas drang srong gis thos</text></item>
<item><p>56b4</p><section>mdo sde</section><text>ma thag tu rang gi dka' thub kyi gnas nas mi gnang bar gyur te/ mi rgod de dag gi 'dun du 'ongs nas mi rgod de dag gis drang srong de mthong ngo / /mthong nas kyang de dag mchog tu dga' bar gyur to/ /dga' bar gyur nas drang</text></item>
<item><p>56b5</p><section>mdo sde</section><text>srong bka' ci stsal zhes byas so/ /drang srong gis smras pa/ mi 'di thong la nga'i mdun du 'khod cig dang khyod la chos bshad do/ /de nas drang srong gis bka' stsal pa bzhin du 'tshal lo zhes smras nas/ mi rgod de dag</text></item>
<item><p>56b6</p><section>mdo sde</section><text>gis mi de btang ste/ drang srong de'i rkang pa la phyag 'tshal nas chos mnyan pa'i phyir mdun du 'khod do/ /de nas drang srong des de dag la chos de lta bu bstan te des na mi de dang mi rgod lnga brgya drang srong de nyid kyi thad du rab tu byung</text></item>
<item><p>56b7</p><section>mdo sde</section><text>nas/ bsam gtan bzhi dang mngon par shes pa lnga bskyed do/ /dge slong dag ji snyam du sems/ de'i tshe drang srong du gyur pa byang chub sems dpa'i spyod pa la gnas par gyur pa gang yin pa de ni nga yin no/ /de'i tshe mi gang</text></item>
<item><p>56b8</p><section>mdo sde</section><text>yin pa de ni 'phye bo 'di nyid yin no/ /mi rgod lnga brgyar gyur pa gang yin pa de dag ni mi rgod lnga brgya po 'di dag nyid yin te/ de'i tshe 'di rnams kyis mi de las brten nas rab tu byung ste bsam gtan bzhi dang mngon par shes</text></item>
<item><p>57a1</p><section>mdo sde</section><text>pa lnga bskyed do/ /da ltar yang 'phye bo 'di nyid la brten nas rab tu byung ste nyon mongs pa thams cad spangs te/ dgra bcom pa nyid mngon sum du byas so/ /las brgya pa las sdom gyi tshigs su bcad pa dang po rdzogs s+ho// //</text></item>
<item><p>57a2</p><section>mdo sde</section><text>las brgya tham pa/ bam po lnga pa/ sdom ni/ shing rta bzhi dang sgam po dang / /sa 'tsho skra ldan pad ma'i mdog /shan pa gser mdog ba lang rdzi/ /mdza' sde 'jigs med dbyig mtsho dang / /dbyig dga' dang ni dom gnyis dang / /</text></item>
<item><p>57a3</p><section>mdo sde</section><text>sgur chung dang ni tha ma srin/ /shing rta bzhi zhes bya ba la shing rta dang po ni/ gleng gzhi mnyan du yod pa na bzhugs te/ de'i tshe bram ze mchod sbyin byed par 'dod de shing rta la zhon nas mnyan du yod par song ngo / /bcom ldan 'das</text></item>
<item><p>57a4</p><section>mdo sde</section><text>kyang snga dro sham thabs dang chos gos gsol te lhung bzed bsnams nas mnyan du yod par bsod snyoms la gshegs pa dang / de dga' ba skyes nas bcom ldan 'das la bskor ba byas te song ngo / /de'i skabs su bcom ldan</text></item>
<item><p>57a5</p><section>mdo sde</section><text>'das kyis 'dzum pa mdzad de/ 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang ser po dang dmar po dang dkar po rnams byung nas kha cig ni 'og</text></item>
<item><p>57a6</p><section>mdo sde</section><text>tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang thig nag dang bsdus 'joms dang ngu 'bod dang ngu 'bod chen po dang tsha ba dang rab tu tsha ba dang mnar med pa dang chu bur</text></item>
<item><p>57a7</p><section>mdo sde</section><text>can dang chu bur rdol dang so thams thams pa dang kyi hud zer ba dang a chu zer ba dang / ud pal ltar gas pa dang pad ma ltar gas pa dang pad ma ltar gas pa chen por song nas/ tsha ba'i sems can dmyal ba gang yin pa de dag ni bsil</text></item>
<item><p>57a8</p><section>mdo sde</section><text>bar gyur te 'bab bo/ /grang ba'i sems can dmyal ba gang yin pa de dag du ni dro bar gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du sems</text></item>
<item><p>57b1</p><section>mdo sde</section><text>te/ kye ci bdag cag 'di nas shi 'phos sam 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad do/ de dag gis sprul pa mthong nas 'di snyam du sems</text></item>
<item><p>57b2</p><section>mdo sde</section><text>te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo/ /</text></item>
<item><p>57b3</p><section>mdo sde</section><text>de nas de dag sprul pa la sems mngon par dga' bar gyur nas sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin</text></item>
<item><p>57b4</p><section>mdo sde</section><text>par 'gyur ro/ /steng du 'gro ba gang yin pa de dag ni rgyal chen bzhi'i ris rnams dang / sum bcu rtsa gsum pa rnams dang / 'thab bral ba rnams dang / dga' ldan pa rnams dang / 'phrul dga' rnams dang / gzhan 'phrul</text></item>
<item><p>57b5</p><section>mdo sde</section><text>dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad</text></item>
<item><p>57b6</p><section>mdo sde</section><text>med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che ba rnams dang / mi gdung ba rnams dang / gya nom snang ba rnams dang / shin du mthong rnams</text></item>
<item><p>57b7</p><section>mdo sde</section><text>dang / 'og min gyi lha rnams kyi bar du song nas mi rtag pa dang sdug bsngal ba dang stong pa dang bdag med pa'i sgra sgrogs so/ /tshigs su bcad pa gnyis kyang brjod par byed de/ nges par 'byung ba brtsam par gyis/ /sangs rgyas</text></item>
<item><p>57b8</p><section>mdo sde</section><text>bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug</text></item>
<item><p>58a1</p><section>mdo sde</section><text>bsngal zad par byed par 'gyur zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das kyi phyi bzhin 'brang ste/ gal te bcom ldan</text></item>
<item><p>58a2</p><section>mdo sde</section><text>'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal</text></item>
<item><p>58a3</p><section>mdo sde</section><text>bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /yi dags su skye bar lung ston par bzhed na ni zhabs</text></item>
<item><p>58a4</p><section>mdo sde</section><text>kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang</text></item>
<item><p>58a5</p><section>mdo sde</section><text>'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu</text></item>
<item><p>58a6</p><section>mdo sde</section><text>lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i sangs rgyas su lung ston</text></item>
<item><p>58a7</p><section>mdo sde</section><text>par mdzad na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi smin mtshams kyi mdzod spur mi snang bar gyur to/ /de nas</text></item>
<item><p>58a8</p><section>mdo sde</section><text>tshe dang ldan pa kun dga' bos thal mo sbyar te/ bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun du snang bar bgyis/ /nyi ma</text></item>
<item><p>58b1</p><section>mdo sde</section><text>shar bas ji ltar bgyis pa bzhin/ /yang tshigs su bcad de gsol pa/ /rgod dang bral zhing rgyags dang mi dgyes spangs pa yi/ /sangs rgyas 'gro ba dag gis pad ma'i rgyur gyur pa/ /rgyal ba dgra thub rnams ni rgyu</text></item>
<item><p>58b2</p><section>mdo sde</section><text>rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan po nyid kyi blo yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung</text></item>
<item><p>58b3</p><section>mdo sde</section><text>mchog brtan pa dang / /bzang po dag gis the tshom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo</text></item>
<item><p>58b4</p><section>mdo sde</section><text>'dzum pa ston mdzad pa/ /de ni khyod la skye bo phal chen nyan par 'tshal/ /'brug sgra lta bu'i gsung ldan pa/ /khyu mchog lta bu'i lta stangs can/ /mi mchog mchod pa bgyid pa yi/ /'bras bu cir 'gyur</text></item>
<item><p>58b5</p><section>mdo sde</section><text>lung bstan gsol/ /btsun pa de bzhin gshegs pa dgra bcom pa yang dag par rdzogs pa'i sangs rgyas rnams ni rgyu ma mchis rkyen ma mchis par 'dzum pa ston par mi mdzad na/ 'dzum pa mdzad pa'i rgyu</text></item>
<item><p>58b6</p><section>mdo sde</section><text>gang lags rkyen gang lags/ bcom ldan 'das kyis bka' stsal pa/ kun dga' bo de de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs</text></item>
<item><p>58b7</p><section>mdo sde</section><text>rgyas rnams ni rgyu dang rkyen med par 'dzum pa mi mdzad do/ /kun dga' bo khyod kyis bram ze gang gis de bzhin gshegs pa la bskor ba byas te song ba mthong ngam/ btsun pa mthong lags so/ /kun dga'</text></item>
<item><p>58b8</p><section>mdo sde</section><text>bo bram ze 'di ni dge ba'i rtsa ba 'dis bskal pa bcu gsum gyi bar du log par ltung bar mi 'gyur te/ bskal pa bcu gsum gyi bar du lha rnams dang / mi rnams kyi nang du nying mtshams sbyar zhing / 'khor bar</text></item>
<item><p>59a1</p><section>mdo sde</section><text>gyur nas srid pa tha ma dang gnas tha ma la mir skye ba thob ste rab tu 'byung bar 'gyur la/ des slob dpon med pa dang man ngag med par byang chub kyi phyogs dang 'thun pa'i chos sum bcu rtsa bdun mngon du</text></item>
<item><p>59a2</p><section>mdo sde</section><text>byas nas rang sangs rgyas kyi byang chub mngon sum du byed par 'gyur te/ rang sangs rgyas skor byed ces bya bar 'gyur ro/ /de'i sbyin par bya ba'i chos ni de yin no// //shing rta gnyis pa ni/ gleng gzhi mnyan du yod pa na</text></item>
<item><p>59a3</p><section>mdo sde</section><text>bzhugs te/ de'i tshe bram ze'i khye'u zhig gis mchod sbyin byas nas shing rta la zhon te 'khor gyi tshogs kyis g.yog byas nas mnyan du yod pa'i nang du chas so/ /bcom ldan 'das kyang mnyan du yod par bsod snyoms mdzad</text></item>
<item><p>59a4</p><section>mdo sde</section><text>nas/ mnyan du yod pa nas slar gshegs pa dang de dga' ba skyes nas bcom ldan 'das la bltas so/ /de'i skabs su bcom ldan 'das kyis 'dzum pa mdzad de/ 'di ni sangs rgyas bcom ldan 'das rnams gang gi</text></item>
<item><p>59a5</p><section>mdo sde</section><text>tshe 'dzum pa mdzad pa'i chos nyid de/ de'i tshe zhal nas 'od zer sngon po dang ser po dang dmar po dang dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni</text></item>
<item><p>59a6</p><section>mdo sde</section><text>sems can dmyal ba yang sos dang thig nag dang bsdus 'joms dang ngu 'bod dang ngu 'bod chen po dang tsha ba dang rab tu tsha ba dang mnar med pa dang chu bur can dang chu bur rdol dang so thams thams dang kyi hud zer ba dang a chu</text></item>
<item><p>59a7</p><section>mdo sde</section><text>zer ba dang ud pal ltar gas pa dang pad ma ltar gas pa dang pad ma ltar gas pa chen por song nas/ tsha ba'i sems can dmyal ba gang yin pa de dag tu bsil bar gyur te 'bab bo/ /grang ba'i sems can dmyal</text></item>
<item><p>59a8</p><section>mdo sde</section><text>ba gang yin pa de dag tu dro bar gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du sems te/ kye ci bdag cag 'di nas</text></item>
<item><p>59b1</p><section>mdo sde</section><text>shi 'phos sam 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye ma ci bdag cag ni 'di nas kyang shi 'phos</text></item>
<item><p>59b2</p><section>mdo sde</section><text>par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus/ bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la sems mngon par dga'</text></item>
<item><p>59b3</p><section>mdo sde</section><text>bar gyur nas sems can dmyal ba myong bar 'gyur ba'i las de zad de lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag</text></item>
<item><p>59b4</p><section>mdo sde</section><text>ni rgyal chen bzhi'i ris rnams dang sum bcu rtsa gsum pa rnams dang 'thab bral rnams dang dga' ldan rnams dang 'phrul dga' rnams dang gzhan 'phrul dbang byed rnams dang tshangs ris rnams dang tshangs pa'i mdun na 'don rnams</text></item>
<item><p>59b5</p><section>mdo sde</section><text>dang tshangs pa chen po rnams dang 'od chung rnams dang tshad med 'od rnams dang 'od gsal rnams dang dge chung rnams dang tshad med dge rnams dang dge rgyas rnams dang sprin med rnams dang bsod nams skyes rnams dang 'bras bu che rnams dang mi</text></item>
<item><p>59b6</p><section>mdo sde</section><text>che ba rnams dang mi gdung ba rnams dang gya nom snang rnams dang shin du mthong rnams dang 'og min gyi lha rnams kyi bar du song nas mi rtag pa dang sdug bsngal ba dang stong pa dang bdag med pa'i sgra sgrogs so/ /tshigs su bcad pa gnyis</text></item>
<item><p>59b7</p><section>mdo sde</section><text>kyang rjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag</text></item>
<item><p>59b8</p><section>mdo sde</section><text>yod spyod par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas</text></item>
<item><p>60a1</p><section>mdo sde</section><text>bcom ldan 'das kyi phyi bzhin 'brang ste/ gal te bcom ldan 'das kyis 'das pa'i las lung ston par bzhed na ni/ bcom ldan 'das kyi snam logs su mi snang bar 'gyur ro/ /ma 'ongs pa'i las lung ston</text></item>
<item><p>60a2</p><section>mdo sde</section><text>par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni zhabs kyi mthil tu mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /yi</text></item>
<item><p>60a3</p><section>mdo sde</section><text>dgas su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag</text></item>
<item><p>60a4</p><section>mdo sde</section><text>g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos</text></item>
<item><p>60a5</p><section>mdo sde</section><text>kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i byang chub tu</text></item>
<item><p>60a6</p><section>mdo sde</section><text>lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te bcom ldan 'das kyi smin mtshams kyi mdzod spur mi snang bar gyur to/ /de nas tshe</text></item>
<item><p>60a7</p><section>mdo sde</section><text>dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun du snang bar bgyis/ /nyi ma shar bas</text></item>
<item><p>60a8</p><section>mdo sde</section><text>ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yis/ /sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /</text></item>
<item><p>60b1</p><section>mdo sde</section><text>pad ma'i rtsa dang dung mdog lta bu'i 'dzum mi ston/ /brtan po nyid kyi blo yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa dang / /bzang</text></item>
<item><p>60b2</p><section>mdo sde</section><text>po dag gis the tshom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod la skye bo</text></item>
<item><p>60b3</p><section>mdo sde</section><text>phal chen nyan par 'tshal/ /'brug sgra lta bu'i gsung ldan pa/ /khyu mchog lta bu'i lta stangs can/ /mi mchog mchod pa bgyid pa yi/ /'bras bu cir 'gyur lung bstan gsol/ /btsun pa de bzhin gshegs pa dgra</text></item>
<item><p>60b4</p><section>mdo sde</section><text>bcom pa yang dag par rdzogs pa'i sangs rgyas rnams ni rgyu ma mchis rkyen ma mchis par 'dzum pa ston par mi mdzad na/ btsun pa 'dzum pa mdzad pa'i rgyu gang lags rkyen gang lags/ bcom ldan 'das kyis bka' stsal pa/ kun</text></item>
<item><p>60b5</p><section>mdo sde</section><text>dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo khyod kyis bram ze gang gis de bzhin</text></item>
<item><p>60b6</p><section>mdo sde</section><text>gshegs pa la dga' ba skyes nas bltas pa mthong ngam btsun pa mthong lags so/ /kun dga' bo bram ze 'di ni dge ba'i rtsa ba 'dis bskal pa bcu gsum gyi bar du log par ltung bar mi 'gyur te/ bskal pa bcu gsum gyi</text></item>
<item><p>60b7</p><section>mdo sde</section><text>bar du lha rnams rnams kyi nang du nying mtshams sbyar zhing / 'khor bar gyur nas srid pa tha ma dang gnas tha ma la mir skye ba thob ste/ rab tu 'byung bar 'gyur la des slob dpon med pa dang man ngag med par byang chub kyi phyogs dang 'thun pa'i</text></item>
<item><p>60b8</p><section>mdo sde</section><text>chos sum cu rtsu bdun mngon du byas nas rang sangs rgyas kyi byang chub mngon sum du byed par 'gyur te/ rang sangs rgyas dga' ba zhes bya bar 'gyur ro/ /de'i sbyin par bya ba'i chos ni de yin no// //shing rta gsum pa ni/ gleng gzhi</text></item>
<item><p>61a1</p><section>mdo sde</section><text>mnyan du yod pa na bzhugs te/ bcom ldan 'das snga dro sham thabs dang chos gos gsol te lhung bzed bsnams nas mnyan du yod par bsod snyoms la gshegs so/ /bram ze zhig kyang shing rta la zhon te yul rgyu zhing</text></item>
<item><p>61a2</p><section>mdo sde</section><text>chas pa las/ bcom ldan 'das mthong nas/ bkra mi shis so snyam ste phan tshun du bros so bcom ldan 'das kyis kyang / de la thugs brtse ba'i phyir de dang de kho na na bzhugs par gyur to/ /de nas re shig na grong khyer gyi sgo bzhi char</text></item>
<item><p>61a3</p><section>mdo sde</section><text>yang de'i mdun na bcom ldan 'das bzhugs par gyur nas des bsams pa dge sbyong gau ta ma 'di ni rdzu 'phrul che zhing mthu che ba yin no snyam nas de bcom ldan 'das la dga' ba skyes so/ /de dga' ba skyes nas/ bcom ldan</text></item>
<item><p>61a4</p><section>mdo sde</section><text>'das kyi steng du me tog spar gang gtor to/ /de'i skabs su bcom ldan 'das kyis 'dzum pa mdzad de 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po</text></item>
<item><p>61a5</p><section>mdo sde</section><text>dang ser po dang dmar po dang dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang thig nag dang bsdus 'joms dang ngu 'bod dang ngu 'bod chen po dang tsha</text></item>
<item><p>61a6</p><section>mdo sde</section><text>ba dang rab tu tsha ba dang mnar med pa dang chu bur can dang chu bur rdol ba dang so thams thams dang kyi hud zer dang a chu zer ba dang ud pal ltar gas pa dang pad ma ltar gas pa dang pad ma ltar gas pa chen por song nas/ tsha ba'i</text></item>
<item><p>61a7</p><section>mdo sde</section><text>sems can dmyal ba gang yin pa de dag du ni bsil bar gyur te 'bab bo/ /grang ba'i sems can dmyal ba gang yin pa de dag du ni dro bar gyur te 'bab bo/ /des na sems can de dag gi gnod pa'i khyad par rnams rtse zhil</text></item>
<item><p>61a8</p><section>mdo sde</section><text>bar gyur to/ /de nas de dag 'di snyam du sems te/ kye ci bdag cag 'di nas 'chi 'phos sam 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad</text></item>
<item><p>61b1</p><section>mdo sde</section><text>de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad</text></item>
<item><p>61b2</p><section>mdo sde</section><text>par rnams rtse zhil bar gyur to snyam mo/ /de nas de dag sprul pa la sems mngon par dga' bar gyur nas/ sems can dmyal ba myong bar 'gyur ba'i las de zad de lha dang mi rnams kyi nang du bden pa rnams kyi snod du rung bar 'gyur</text></item>
<item><p>61b3</p><section>mdo sde</section><text>ba der nying mtshams 'dzin par 'gyur ro/ /steng du 'gro ba gang yin pa de dag ni rgyal chen bzhi'i ris rnams dang sum bcu rtsa gsum pa rnams dang 'thab bral rnams dang dga' ldan rnams dang 'phrul dga' rnams dang gzhan 'phrul</text></item>
<item><p>61b4</p><section>mdo sde</section><text>dbang byed rnams dang tshangs ris rnams dang tshangs pa'i mdun na 'don pa rnams dang tshangs pa chen po rnams dang 'od chung rnams dang tshad med 'od rnams dang 'od gsal rnams dang dge chung rnams dang tshad med dge rnams dang dge rgyas</text></item>
<item><p>61b5</p><section>mdo sde</section><text>rnams dang sprin med rnams dang bsod nams skyes rnams dang 'bras bu che rnams dang mi che rnams dang mi gdung rnams dang gya nom snang rnams dang shin du mthong rnams dang 'og min gyi lha rnams kyi bar du song nas/ mi rtag pa dang sdug</text></item>
<item><p>61b6</p><section>mdo sde</section><text>bsngal ba dang stong pa dang bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /</text></item>
<item><p>61b7</p><section>mdo sde</section><text>'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /de nas 'od</text></item>
<item><p>61b8</p><section>mdo sde</section><text>zer de dag gis stong gsum gyi stong chen po'i 'jig rten gyi khams bskor nas/ bcom ldan 'das kyi phyi bzhin 'brang ste/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam</text></item>
<item><p>62a1</p><section>mdo sde</section><text>logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni/ zhabs kyi mthil du mi snang bar 'gyur ro/ /</text></item>
<item><p>62a2</p><section>mdo sde</section><text>dud 'gror skye bar lung ston par bzhed na ni zhabs kyi rting par mi snang bar 'gyur ro/ /yi dags su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar</text></item>
<item><p>62a3</p><section>mdo sde</section><text>'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar</text></item>
<item><p>62a4</p><section>mdo sde</section><text>'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin</text></item>
<item><p>62a5</p><section>mdo sde</section><text>'tshams kyi mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum</text></item>
<item><p>62a6</p><section>mdo sde</section><text>gyi bskor ba byas te bcom ldan 'das kyi smin mtshams kyi mdzod spur mi snang bar gyur to/ /de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can/ /</text></item>
<item><p>62a7</p><section>mdo sde</section><text>mang po zhal gyi sgo nas byung bar gyur/ /de yis phyogs rnams kun du snang bar bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes</text></item>
<item><p>62a8</p><section>mdo sde</section><text>spangs pa yi/ /sangs rgyas 'gro ba dag gis dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan po nyid kyi blo yis dus bab mkhyen</text></item>
<item><p>62b1</p><section>mdo sde</section><text>lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog brtan pa dang / /bzang po dag gis the tshom skyes pa bsal bar gsol/ /rgya mtsho dang ni ri rgyal lta bur</text></item>
<item><p>62b2</p><section>mdo sde</section><text>brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod la skye bo phal chen mnyan par 'tshal/ /'brug sgra lta bu'i gsung ldan pa/ /</text></item>
<item><p>62b3</p><section>mdo sde</section><text>khyu mchog lta bu'i lta stangs can/ /mi mchog mchod pa bgyid pa yi/ /'bras bu cir 'gyur lung bstan gsol/ /btsun pa de bzhin gshegs pa dgra bcom pa yang dag par rdzogs pa'i sangs rgyas rnams ni rgyu</text></item>
<item><p>62b4</p><section>mdo sde</section><text>ma mchis rkyen ma mchis par 'dzum pa ston par mi mdzad na/ btsun pa 'dzum pa mdzad pa'i rgyu gang lags rkyen gang lags bcom ldan 'das kyis bka' stsal pa/ kun dga' bo de ni de bzhin no/ /de ni de bzhin te/</text></item>
<item><p>62b5</p><section>mdo sde</section><text>kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo khyod kyis bram ze gang gis de bzhin gshegs pa</text></item>
<item><p>62b6</p><section>mdo sde</section><text>la me tog gis gtor ba mthong ngam/ btsun pa mthong lags so/ /kun dga' bo bram ze 'di ni dge ba'i rtsa ba 'dis bskal pa bcu gsum gyi bar du log par ltung bar mi 'gyur te/ bskal pa bcu gsum</text></item>
<item><p>62b7</p><section>mdo sde</section><text>gyi bar du lha rnams dang mi rnams kyi nang du nying mtshams sbyar cing 'khor bar gyur nas/ srid pa tha ma dang gnas tha ma la mir skye ba thob ste rab tu 'byung bar 'gyur la de slob dpon med pa dang man ngag med par</text></item>
<item><p>62b8</p><section>mdo sde</section><text>byang chub kyi phyogs dang 'thun pa'i chos sum bcu rtsa bdun mngon du byas nas/ rang sangs rgyas kyi byang chub mngon sum du byed par 'gyur te rang sangs rgyas me tog bla ma zhes bya bar 'gyur ro/ /de'i sbyin par bya ba'i</text></item>
<item><p>63a1</p><section>mdo sde</section><text>chos ni de yin no// //shing rta bzhi pa ni/ gleng gzhi mnyan du yod pa na bzhugs te/ de'i tshe bcom ldan 'das mnyan du yod pa nas rgyal po'i khab du gshegs so/ /bram ze zhig kyang shing rta la zhon te lam</text></item>
<item><p>63a2</p><section>mdo sde</section><text>du snol mar 'gro ba las/ bram ze des bcom ldan 'das mthong nas shing rta las babs te bcom ldan 'das la shing rta bstabs so/ /bcom ldan 'das kyis kyang de nyid la thugs brtse ba'i phyir/ shing rta'i steng gi nam</text></item>
<item><p>63a3</p><section>mdo sde</section><text>mkha' la bzhugs so/ /de nas bram ze de rgyu de las dga' ba chen po skyes so/ /dga' ba chen po skyes nas bcom ldan 'das kyi thad nas song ngo / /de'i skabs su bcom ldan 'das kyis 'dzum pa mdzad do/ /'di</text></item>
<item><p>63a4</p><section>mdo sde</section><text>ni sangs rgyas bcom ldan 'das rnams gang gi tshe/ 'dzum pa mdzad pa'i chos nyid de/ de'i tshe zhal nas 'od zer sngon po dang ser po dang dmar po dang dkar po rnams byung nas kha cig ni 'og tu 'gro'o/ /kha cig ni steng du</text></item>
<item><p>63a5</p><section>mdo sde</section><text>'gro'o/ /'og tu 'gro ba gang yin pa de dag ni/ sems can dmyal ba yang sos dang thig nag dang bsdus 'joms dang ngu 'bod dang ngu 'bod chen po dang tsha ba dang rab tu tsha ba dang mnar med pa dang chu bur can dang chu bur rdol</text></item>
<item><p>63a6</p><section>mdo sde</section><text>ba dang so thams thams dang / kyi hud zer ba dang a chu zer ba dang ud pal ltar gas pa dang pad ma ltar gas pa dang pad ma ltar gas pa chen por song nas/ tsha ba'i sems can dmyal ba gang yin pa de dag du ni bsil</text></item>
<item><p>63a7</p><section>mdo sde</section><text>bar gyur te 'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /des na sems can de dag gi gnod pa'i khyad par rnams rtse zhil bar gyur to/ /de nas de dag 'di snyam du</text></item>
<item><p>63a8</p><section>mdo sde</section><text>sems te/ kye ci bdag cag 'di nas shi 'phos sam 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di</text></item>
<item><p>63b1</p><section>mdo sde</section><text>snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur</text></item>
<item><p>63b2</p><section>mdo sde</section><text>to snyam mo/ /de nas de dag sprul pa la sems mngon par dga' bar gyur nas sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba</text></item>
<item><p>63b3</p><section>mdo sde</section><text>der nying 'tshams 'dzin par 'gyur ro/ /steng du 'gro ba gang yin pa de dag ni rgyal chen bzhi'i ris rnams dang sum bcu rtsa gsum rnams dang 'thab bral rnams dang dga' ldan rnams dang 'phrul dga' rnams dang gzhan</text></item>
<item><p>63b4</p><section>mdo sde</section><text>'phrul dbang byed rnams dang tshangs ris rnams dang tshangs pa'i mdun na 'don pa rnams dang tshangs pa chen po rnams dang 'od chung rnams dang tshad med 'od rnams dang 'od gsal rnams dang dge chung rnams dang tshad med</text></item>
<item><p>63b5</p><section>mdo sde</section><text>dge rnams dang dge rgyas rnams dang sprin med rnams dang bsod nams skyes rnams dang 'bras bu che rnams dang mi che rnams dang mi gdung rnams dang gya nom snang rnams dang shin du mthong rnams dang 'og min gyi lha</text></item>
<item><p>63b6</p><section>mdo sde</section><text>rnams kyi bar du song nas/ mi rtag pa dang sdug bsngal ba dang stong pa dang bdag med pa'i sgra sgrogs so/ /tshigs su bcad pa gnyis kyang rjod par byed de/ nges par 'byung ba brtsam par gyis/ /sangs rgyas</text></item>
<item><p>63b7</p><section>mdo sde</section><text>bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab</text></item>
<item><p>63b8</p><section>mdo sde</section><text>spangs nas/ /sdug bsngal zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das kyi phyi bzhin</text></item>
<item><p>64a1</p><section>mdo sde</section><text>'brang ste gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar</text></item>
<item><p>64a2</p><section>mdo sde</section><text>'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /yi dags su skye bar lung ston</text></item>
<item><p>64a3</p><section>mdo sde</section><text>par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i</text></item>
<item><p>64a4</p><section>mdo sde</section><text>mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos</text></item>
<item><p>64a5</p><section>mdo sde</section><text>kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i byang</text></item>
<item><p>64a6</p><section>mdo sde</section><text>chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te bcom ldan 'das kyi smin mtshams kyi mdzod spur mi snang bar gyur</text></item>
<item><p>64a7</p><section>mdo sde</section><text>to/ /de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun du snang bar</text></item>
<item><p>64a8</p><section>mdo sde</section><text>bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba</text></item>
<item><p>64b1</p><section>mdo sde</section><text>dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan po nyid kyi blo yis dus bab mkhyen lags na/ /dge sbyong rgyal dbang nyan pa som nyi 'tshal ba rnams/ /thub pa khyu</text></item>
<item><p>64b2</p><section>mdo sde</section><text>mchog gi ni gsung mchog brtan pa dang / /bzang po dag gis the tshom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don</text></item>
<item><p>64b3</p><section>mdo sde</section><text>du dpa' bo 'dzum pa ston mdzad pa/ /de ni khyod la skye bo phal cher nyan par 'tshal/ /'brug sgra lta bu'i gsung ldan pa/ /khyu mchog lta bu'i lta stangs can/ /mi mchog mchod pa bgyid pa yi/ /'bras bu cir 'gyur</text></item>
<item><p>64b4</p><section>mdo sde</section><text>lung bstan gsol/ /btsun pa de bzhin gshegs pa dgra bcom pa yang dag par rdzogs pa'i sangs rgyas rnams ni rgyu ma mchis rkyen ma mchis par 'dzum pa ston par mi mdzad na/ btsun pa 'dzum pa mdzad pa'i rgyu gang lag</text></item>
<item><p>64b5</p><section>mdo sde</section><text>lags rkyen gang lags/ bcom ldan 'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen</text></item>
<item><p>64b6</p><section>mdo sde</section><text>med par 'dzum pa mi mdzad do/ /kun dga' bo khyod kyis bram ze gang gis de bzhin gshegs pa la shing rta bstabs pa mthong ngam/ btsun pa mthong lags so/ /kun dga' bo bram ze 'di ni/ dge ba'i rtsa ba 'dis</text></item>
<item><p>64b7</p><section>mdo sde</section><text>bskal pa bcu gsum gyi bar du log par ltung bar mi 'gyur te/ bskal pa bcu gsum gyi bar du lha rnams dang mi rnams kyi nang du nying mtshams sbyar cing 'khor bar gyur nas srid pa tha ma dang gnas tha ma la mir skye ba</text></item>
<item><p>64b8</p><section>mdo sde</section><text>thob ste rab tu 'byung bar 'gyur la/ des slob dpon med pa dang man ngag med par byang chub kyi phyogs dang 'thun pa'i chos sum cu rtsa bdun mngon du byas nas/ rang sangs rgyas kyi byang chub mngon sum du byed par 'gyur</text></item>
<item><p>65a1</p><section>mdo sde</section><text>te rang sangs rgyas shing rta sbyin zhes bya bar 'gyur ro/ /de'i sbyin par bya ba'i chos ni 'di yin no// //sgam po zhes bya ba ni gleng gzhi mnyan du yod pa na bzhugs te/ de'i tshe sems can zhig sems can</text></item>
<item><p>65a2</p><section>mdo sde</section><text>dmyal bar skyes te lus che zhing dmus long du 'dug la de'i lus ril gyis rmas zhu lub tu yog ste/ de'i spyi bo man chad rkang mthil yan chad srin zhugs pas de nad ma bzod nas phan tshun rgyug par byed la/ de gal</text></item>
<item><p>65a3</p><section>mdo sde</section><text>te thang la 'gro na ni/ de la de nyid nas seng ge dang stag dang gzig dang dred la sogs pa lcags kyi mche ba can dag 'byung bar 'gyur te/ de dag gis de'i sha rnams bcad cing bcad cing za'o/ /de ste chu la 'bog na ni de la</text></item>
<item><p>65a4</p><section>mdo sde</section><text>de nyid nas chu srin ma ka ra lcags kyi mche ba can dag 'byung bar 'gyur te/ de dag gis kyang de'i sha rnams bcad cing bcad cing za'o/ /de steng gi nam mkha' la 'gro na ni de la de nyid nas/ bya rog dang bya rgod dang chun</text></item>
<item><p>65a5</p><section>mdo sde</section><text>lag lcags kyi mchu can dag 'byung bar 'gyur te/ de dag gis kyang de'i sha rnams bcad cing bcad cing za'o/ /de ste nags stug po'i nang du 'gro na ni de la de nyid nas shing shal ma li'i tshal 'byung bar 'gyur te/ de la</text></item>
<item><p>65a6</p><section>mdo sde</section><text>der ral gri dang / mdung thung dang mda' bo che dang rdo rje rtse gcig pa dang mdung kha leb rnams rlung gis spags te de'i steng du 'bab bo/ /de ste rtsig pa'i gseb bam ri'i sul lam bya skyibs dag tu 'gro bar 'dod na yang</text></item>
<item><p>65a7</p><section>mdo sde</section><text>de la de nyid nas las las skyes pa'i mi dag 'byung bar 'gyur te/ ral gri dang mdung thung dang mda' bo che dang rdo rje rtse gcig dang mdung kha leb rnams thogs nas de'i lus la 'debs te/ de dag gis de'i lus</text></item>
<item><p>65a8</p><section>mdo sde</section><text>thams cad bcad cing gtub par byed de/ rgyu des na des sdug bsngal drag pa dang mi zad pa dang tsha ba dang yid du mi 'ong ba'i tshor ba myong ste/ nyam thag pa'i skad 'byin cing ngu'o/ /sangs rgyas bcom ldan 'das</text></item>
<item><p>65b1</p><section>mdo sde</section><text>bgrod pa gcig pa'i lam ston pa/ rnam pa gnyis kyi shes bya dang ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba</text></item>
<item><p>65b2</p><section>mdo sde</section><text>lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod pa/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la</text></item>
<item><p>65b3</p><section>mdo sde</section><text>snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/ nyin mtshan dus drug tu sangs rgyas kyi spyan</text></item>
<item><p>65b4</p><section>mdo sde</section><text>gyis 'jig rten la gzigs te/ su ni rgud su ni dar su ni phongs shing 'dug /su ni nyam nga bar gyur su ni gnod pa dang ldan su ni phongs pa dang nyam nga ba dang gnod pa dang ldan su ni ngan song du gzhol/ su ni ngan song du</text></item>
<item><p>65b5</p><section>mdo sde</section><text>'bab su ni ngan song du bab su ni ngan song nas phyung ste mtho ris dang thar pa dang 'bras bu la gzhag par bya su ni nyes par spyod pa'i 'dam du bying ba las lag nas drang bar bya su ni 'phags pa'i nor bdun med pa las</text></item>
<item><p>65b6</p><section>mdo sde</section><text>'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i</text></item>
<item><p>65b7</p><section>mdo sde</section><text>rtsa ba rnams yongs su smin zin pa las ye shes kyi mtshon gyis brtol bar bya/ su ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin</text></item>
<item><p>65b8</p><section>mdo sde</section><text>rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis dgongs na/ mnyan du yod pa'i skye</text></item>
<item><p>66a1</p><section>mdo sde</section><text>bo phal po che 'dul ba'i dus la bab nas/ bcom ldan 'das kyis dgongs pa ci tshar gcad pas 'dul bar 'gyur ram 'on te bstod pas 'dul bar 'gyur ram/ 'on te skyo ba bskyed pas 'dul bar 'gyur snyam</text></item>
<item><p>66a2</p><section>mdo sde</section><text>du dgongs nas/ skyo ba bskyed pas 'dul bar 'gyur bar bcom ldan 'das kyis gzigs nas/ de dag skyo ba bskyed pa'i phyir bcom ldan 'das kyis sems can de rdzu 'phrul gyis bkug ste/ chu klung khang ldan gyi 'gram</text></item>
<item><p>66a3</p><section>mdo sde</section><text>du bzhag na/ der yang de nad mi bzod nas phan tshun rgyug par byed la der yang de gal te thang la 'gro na ni de la de nyid nas seng ge dang stag dang gzig dang dred la sogs pa lcags kyi mche ba can dag 'byung bar 'gyur</text></item>
<item><p>66a4</p><section>mdo sde</section><text>te/ de dag gis de'i sha rnams bcad cing bcad cing za'o/ /de ste chur 'bog na ni de la de nyid nas chu srin ma ka ra lcags kyi mche ba can dag 'byung bar 'gyur te/ de dag gis kyang de'i sha rnams bcad cing bcad cing</text></item>
<item><p>66a5</p><section>mdo sde</section><text>za'o/ /de ste steng gi nam mkha' la 'gro na ni de la de nyid nas bya rog dang bya rgod dang chun lag lcags kyi mchu can dag 'byung bar 'gyur te/ de dag gis kyang de'i sha rnams bcad cing bcad cing za'o/ /de ste</text></item>
<item><p>66a6</p><section>mdo sde</section><text>nags sdug po'i nang du 'gro na ni de la de nyid nas shing shal ma li'i tshal 'byung bar 'gyur te/ de la de nyid du ral gri dang mdung thung dang mda' bo che dang rdo rje rtse gcig pa dang mdung kha leb rnams rlung gis spags te de'i steng du</text></item>
<item><p>66a7</p><section>mdo sde</section><text>'bab bo/ /de ste rtsig pa'i gseb bam ri'i sul lam bya skyibs dag tu 'gro bar 'dod na yang de la de nyid nas las las skyes pa'i mi dag 'byung bar 'gyur te ral gri dang mdung thung dang mda' bo che dang rdo rje rtse gcig pa</text></item>
<item><p>66a8</p><section>mdo sde</section><text>dang mdung kha leb rnams thogs nas de'i lus la 'debs te/ de dag gis de'i lus la thams cad bcad cing gtub par byed de/ rgyu des na sdug bsngal drag pa dang mi bzad pa dang tsha ba dang yid du mi 'ong ba'i tshor</text></item>
<item><p>66b1</p><section>mdo sde</section><text>ba myong ste nyam thag pa'i skad 'byin cing ngu'o/ /de nas de'i ku co'i sgras mnyan du yod pa thams cad gang bar gyur to/ /mnyan du yod pa'i skye bo phal po ches 'jigs su rung ba'i sgra de lta bu thos so/ /thos nas</text></item>
<item><p>66b2</p><section>mdo sde</section><text>kyang sems can stong phrag du ma mnyan du yod pa nas byung ste/ sgra grag pa'i logs su chu klung khang ldan ga la ba der dong nas skye bo phal po che de dag gis/ thag ring po zhig nas sems can de de lta bu'i gnod pa'i sdug bsngal</text></item>
<item><p>66b3</p><section>mdo sde</section><text>nyams su myong ba mthong ngo / /mthong nas kyang de dag gis bsams pa/ sems can 'di lta bu gnod pa'i sdug bsngal 'di 'dra ba nyams su myong ba 'di su zhig snyam mo/ /sangs rgyas bcom ldan 'das bzhugs</text></item>
<item><p>66b4</p><section>mdo sde</section><text>shing gzhes la 'tsho ba rnams ni chos nyid kyis dus dus su/ gtsug lag khang dang dur khrod dang ri dang chu klung dag du rgyu zhing gshegs te don 'di'i phyir/ bcom ldan 'das chu klung du rgyu zhing gshegs par bzhed nas/ tshe dang</text></item>
<item><p>66b5</p><section>mdo sde</section><text>ldan pa kun dga' bo la bka' stsal pa/ kun dga' bo song la dge slong rnams la de bzhin gshegs pa ni chu klung du rgyu zhing gshegs kyis su de bzhin gshegs pa dang thabs gcig tu rgyu zhing 'gro 'dod pa de dag chos</text></item>
<item><p>66b6</p><section>mdo sde</section><text>gos dag chos shig ces bsgo shig /de skad ces bka' stsal te bsgo nas bcom ldan 'das dge slong gi tshogs kyis zhabs 'bring bya ste/ dge slong gi dge 'dun gyi mdun du bdar nas chu klung khang ldan ga la ba der</text></item>
<item><p>66b7</p><section>mdo sde</section><text>gshegs so/ /de nas skye bo'i tshogs kyis thag ring po nas bcom ldan 'das mthong ngo / /mthong nas kyang ma dad pa gang yin pa de dag na re dge sbyong gau ta ma ltad mo la dga' ba med do zhes grag na de yang ltad mo'i dbang</text></item>
<item><p>66b8</p><section>mdo sde</section><text>du gyur te 'ongs so zhes zer ro/ /dad pa dang ldan pa gang yin pa de dag na re bcom ldan 'das sems can 'di las brten te ngo mtshar rmad du byung ba'i chos cig lung ston par bzhed gor ma chag ces zer nas/</text></item>
<item><p>67a1</p><section>mdo sde</section><text>bcom ldan 'das kyi gdan bshams te smras pa/ bcom ldan 'das tshur gshegs/ bcom ldan 'das gshegs pa legs so legs so/ /bcom ldan 'das gdan bshams pa la bzhugs su gsol</text></item>
<item><p>67a2</p><section>mdo sde</section><text>zhes zer ro/ /de nas bcom ldan 'das gdan bshams pa la bzhugs nas bcom ldan 'das kyis gsungs pa/ ma la bdag sems can 'di ci nas sngon gyi tshe rabs rjes su dran la mi'i skad du smra zhing bdag</text></item>
<item><p>67a3</p><section>mdo sde</section><text>gtam zer bar 'gyur ba de lta bu'i ting nge 'dzin la snyoms par 'jug par bya'o snyam du dgongs so/ /de nas bcom ldan 'das ci nas sems can des sngon gyi tshe rabs dran la mi'i skad du smra zhing / bcom ldan 'das</text></item>
<item><p>67a4</p><section>mdo sde</section><text>dang gtam zer bar 'gyur ba de lta bu'i ting nge 'dzin la snyoms par zhugs nas/ der bcom ldan 'das kyis sems can de la bka' stsal pa/ bzhin bzangs khyod sgam po yin nam/ bcom ldan 'das bdag</text></item>
<item><p>67a5</p><section>mdo sde</section><text>sgam po lags so/ /bzhin bzangs khyod sgam po yin nam/ bde bar gshegs pa bdag sgam po lags so/ /lus dang ngag dang yid kyi nyes par spyod pa'i las rnams kyi 'bras bu myong ba yod dam/ bcom ldan 'das</text></item>
<item><p>67a6</p><section>mdo sde</section><text>myong ba mchis lags so/ /lus dang ngag dang yid kyi nyes par spyod pa'i las rnams kyi 'bras bu mi sdug pa yin nam bde bar gshegs pa mi sdug pa lags so/ /khyod kyi mi dge ba'i bshegs gnyen su yin/ des</text></item>
<item><p>67a7</p><section>mdo sde</section><text>gsol pa/ rang gi sems lags so/ /de nas skye bo phal po che de dag 'di snyam du sems te/ 'di lta bu'i sems can sngon gyi tshe rabs dran la mi'i skad du smra zhing bcom ldan 'das dang gtam zer ba 'di su zhig</text></item>
<item><p>67a8</p><section>mdo sde</section><text>snyam mo/ /sangs rgyas bcom ldan 'das rnams ni snyan slebs par dka' ste/ de dag gis bcom ldan 'das kyi snyan du zhu ma nus nas de dag gis tshe dang ldan pa kun dga' bo la dris pa/ btsun pa kun dga' bo 'di lta bu'i</text></item>
<item><p>67b1</p><section>mdo sde</section><text>sems can sngon gyi tshe rabs dran la mi'i skad du smra zhing / bcom ldan 'das dang gtam zer ba 'di su zhig /tshe dang ldan pa kun dga' bos smras pa/ bcom ldan 'das la zhus shig /de dag gis smras pa/ sangs rgyas bcom</text></item>
<item><p>67b2</p><section>mdo sde</section><text>ldan 'das rnams ni snyan slebs par dka' zhing gzi byin bzod par dka' bas bdag cag gis sangs rgyas bcom ldan 'das kyi snyan du zhu mi nus so/ /tshe dang ldan pa kun dga' bos smras pa/ sangs rgyas bcom ldan 'das</text></item>
<item><p>67b3</p><section>mdo sde</section><text>rnams ni bdag gis kyang slebs par dka' mod kyi/ 'on kyang khyed la snying brtse ba'i phyir zhu bar bgyi'o zhes smras nas/ tshe dang ldan pa kun dga' bos bla gos phrag pa gcig tu gzar te/ bcom ldan 'das ga la ba der logs su thal mo</text></item>
<item><p>67b4</p><section>mdo sde</section><text>sbyar ba btud nas bcom ldan 'das la 'di skad ces gsol to/ /btsun pa 'di lta bu'i sems can sngon gyi tshe rabs dran la mi'i skad du smra zhing / bcom ldan 'das la bka' mchid gsol pa 'di su zhig lags/ der bcom ldan</text></item>
<item><p>67b5</p><section>mdo sde</section><text>'das kyis tshe dang ldan pa kun dga' bo la bka' stsal pa/ kun dga' bo sems can 'di ni sdig pa'i las byed byed pa yin te/ 'dis sdig pa'i las mang du byas so/ /kun dga' bo sngon byung ba 'das pa'i dus na/ nyan thos dang</text></item>
<item><p>67b6</p><section>mdo sde</section><text>rang sangs rgyas kyi sa las 'das pa yang dag par rdzogs pa'i sangs rgyas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten</text></item>
<item><p>67b7</p><section>mdo sde</section><text>mkhyen pa skyes bu gdul bya'i kha lo sgyur ba bla na med pa lha dang mi rnams kyi ston pa sangs rgyas bcom ldan 'das 'od zer can zhes bya ba 'jig rten du byung ste/ de'i tshe dgra bcom pa zhig dgra bcom pa lnga brgya dang thabs gcig</text></item>
<item><p>67b8</p><section>mdo sde</section><text>tu ljongs rgyu zhing song ba las rgyal po'i pho brang zhig du phyin nas/ de dag rgyal po de'i skyed mos tshal du song ste rgan rims bzhin du shing drung re rer rtswa la ting nas skyil mo dkrung bcas te bsam gtan dang rnam par thar pa dang</text></item>
<item><p>68a1</p><section>mdo sde</section><text>ting nge 'dzin dang snyoms par 'jug pa'i bde ba nyams su myong bar byed do/ /de nas de'i tshe rgyal po'i pho brang de nyid na rgyal po sgam po zhes bya ba rgyal po byed de/ rgyal po de nang par sngar langs nas bud med kyi 'khor gyis zhabs</text></item>
<item><p>68a2</p><section>mdo sde</section><text>'bring byas te skyed mos tshal der song ngo / /de der song nas phyogs gcig tu 'dug pa dang bud med de dag me tog dang 'bras bu la sred pas phan tshun du 'khyam zhing dong ba las bud med de dag gis dge slong lnga brgya po de dag shing drung dag na klu'i rgyal</text></item>
<item><p>68a3</p><section>mdo sde</section><text>po ltar lus bskyil te gnyid log pa bzhin du skyil mo dkrung bcas te 'khod pa mthong ngo / /mthong nas kyang mchog tu dga' ba skyes so/ /de dag dga' ba skyes nas de dag gis zhabs la phyag 'tshal te/ de dag gi nang na ches rgan pa gang</text></item>
<item><p>68a4</p><section>mdo sde</section><text>yin pa de'i mdun du chos mnyan pa'i phyir 'khod do/ /de nas rgyal po des skyed mos tshal de'i nang nas skyes pa'i sgra thos so/ /thos nas kyang ral gri rnon po mgul du thogs te/ dge slong de dag ga la ba der song nas rgyal po des</text></item>
<item><p>68a5</p><section>mdo sde</section><text>dge slong lnga brgya de dag thag ring po nas mthong ngo / /mthong nas kyang dge slong rnams kyis nga'i btsun mo'i 'khor mthong gis med do snyam ste/ khro ba'i kun nas dkris pa chen po skyes nas mthong ma thag du rgyal po des rgyal po'i zho shas</text></item>
<item><p>68a6</p><section>mdo sde</section><text>'tsho ba rnams la bos te/ de dag la bsgo ba/ dge slong 'di rnams lcag gis bzhus shig ces byas so/ /de nas re shig na de dag lcag gis bzhus nas dge slong de dag gi lus ril gyis zhu lub du sha snag bu bzhin du gyur to/ /de nas</text></item>
<item><p>68a7</p><section>mdo sde</section><text>des dge slong de rnams snying tshim par bzhus nas gshed ma rnams la btad de/ khyed deng la rab tu byung ba 'di rnams las kha cig ni gson por gsal shing la tshugs la ral gri dang mdung thung dang mda' bo che dang rdo rje rtse gcig pa dang</text></item>
<item><p>68a8</p><section>mdo sde</section><text>mdung kha leb rnams kyis bsnun cig /kha cig ni gson por khyi rnams la byin cig /kha cig ni lus dum bu drug tu chod la phyogs kun du bor zhig ces byas so/ /de nas rgyal po'i mi de dag gis de bzhin du 'tshal lo zhes</text></item>
<item><p>68b1</p><section>mdo sde</section><text>byas nas/ dge slong lnga brgya po de dag kha cig ni gson por gsal shing la btsugs nas ral gri dang mdung thung dang mda' bo che dang rdo rje rtse gcig pa dang mdung kha leb rnams kyis bsnun to/ /kha cig ni gson por khyi rnams la byin no/ /</text></item>
<item><p>68b2</p><section>mdo sde</section><text>kha cig ni lus dum bu drug tu bcad de phyogs kun du bor ro/ /dge slong dag ji snyam du sems/ de'i tshe rgyal por gyur pa gang yin pa de ni sems can 'di nyid yin te/ des der dgra bcom pa lnga brgya po de dag bsad pa'i las de'i</text></item>
<item><p>68b3</p><section>mdo sde</section><text>rnam par smin pas sems can dmyal ba chen po mnar med par skyes so/ /des dge slong de dag la sdang ba'i sems kyis bltas pa'i las de'i rnam par smin pas ni dmus long du gyur to/ /des dge slong de dag lcag gis</text></item>
<item><p>68b4</p><section>mdo sde</section><text>bzhus pa'i las de'i rnam par smin pas ni lus ril gyis rmas zhu lub tu yog par gyur to/ /spyi bo man chad rkang mthil yan chad du srin zhugs so/ /des de dag gshed ma la gtad de kha cig ni gson por gsal shing la btsugs</text></item>
<item><p>68b5</p><section>mdo sde</section><text>nas ral gri dang mdung thung dang mda' bo che dang rdo rje rtse gcig pa dang mdung kha leb rnams kyis bsnun pa dang kha cig ni gson por khyi rnams la byin pa dang kha cig ni gson por lus dum bu drug tu bcad de phyogs kun tu gtor ba'i las</text></item>
<item><p>68b6</p><section>mdo sde</section><text>de'i rnam par smin pas ni/ gal te thang la 'gro na ni de la de nyid nas seng ge dang stag dang gzig dang dred la sogs pa lcags kyi mche ba can dag 'byung bar 'gyur te/ de dag gis de'i sha rnams bcad cing bcad cing za'o/ /de ste chu</text></item>
<item><p>68b7</p><section>mdo sde</section><text>'bog na ni de la de nyid las chu srin ma ka ra lcags kyi mche ba can dag 'byung bar 'gyur te/ de dag gis kyang de'i sha rnams bcad cing bcad cing za'o/ /de steng gi nam mkha' la 'gro na ni de la de nyid nas bya rog dang bya rgod dang chun</text></item>
<item><p>68b8</p><section>mdo sde</section><text>lag lcags kyi mchu can dag 'byung bar 'gyur te/ de dag gis kyang de'i sha rnams bcad cing bcad cing za'o/ /de ste nags stug po'i nang du 'gro na ni/ de la de nyid nas shing shal ma li'i tshal 'byung bar 'gyur te/ de la de</text></item>
<item><p>69a1</p><section>mdo sde</section><text>nyid du ral gri dang mdung thung dang mda' bo che dang rdo rje rtse gcig pa dang mdung kha leb rnams rlung gis spags te de'i steng du 'bab bo/ /de ste rtsig pa'i gseb bam ri'i sul lam bya skyibs dag tu 'gro bar 'dod na yang de la de nyid nas</text></item>
<item><p>69a2</p><section>mdo sde</section><text>las las skyes pa'i mi dag 'byung bar 'gyur te ral gri dang mdung thung dang mda' bo che dang rdo rje rtse gcig pa dang mdung kha leb rnams thogs nas de'i lus la 'debs te/ de dag gis de'i lus thams cad bcad cing gtub par byed de rgyu des na des</text></item>
<item><p>69a3</p><section>mdo sde</section><text>sdug bsngal drag pa dang mi bzad pa dang tsha ba dang yid du mi 'ong ba'i tshor ba myong ste nyam thag pa'i skad 'byin cing ngu'o/ /dge slong dag yang dag par rdzogs pa'i sangs rgyas 'od zer can gyi ring tshun chad nas/ da ltar nga rang gi bar du sems</text></item>
<item><p>69a4</p><section>mdo sde</section><text>can 'di sems can dmyal ba rnams nas shi 'phos shing sems can dmyal ba rnams 'ba' shig tu skyes te 'dis 'di lta bu'i sdug bsngal rnyed par gyur to/ /btsun pa sems can 'di sdug bsngal 'di las nam thar bar 'gyur lags/</text></item>
<item><p>69a5</p><section>mdo sde</section><text>bskal pa bzang po 'di nyid la sangs rgyas lnga brgya 'byung bar 'gyur te/ de'i bar du yang sems can 'di sems can dmyal ba rnams nas shi 'phos shing sems can dmyal ba rnams 'ba' shig du skye bar 'gyur te 'di lta</text></item>
<item><p>69a6</p><section>mdo sde</section><text>bu'i sdug bsngal sha stag rnyed nas/ de'i 'og tu sems can dmyal ba'i sdug bsngal zad nas mir skye ba thob par 'gyur te/ des rigs ngan gyi khyim du nying mtshams sbyor bar 'gyur ro/ /de gang gi tshe cher skyes pa de'i tshe</text></item>
<item><p>69a7</p><section>mdo sde</section><text>ri dgas shor du 'gro bar 'gyur te/ de der song ba na nags khrod me tog phun sum tshogs pa 'bras bu phun sum tshogs pa bsil grib phun sum tshogs pa zhig tu phyin nas/ des bsams pa gnas 'di lta bur ni ri dgas</text></item>
<item><p>69a8</p><section>mdo sde</section><text>rnams 'du bar 'gyur ro snyam nas/ des der 'khrul 'khor dang snyi dang gtam pa dang rnyong rnams btsugs nas 'gro bar byed do/ /de nas de'i tshe 'jig rten du rang sangs rgyas shig byung ste/ de nags khrod der mtshan mo gnas</text></item>
<item><p>69b1</p><section>mdo sde</section><text>'cha' bar byed de/ de'i dris ri dgas de dag de'i nyin par nags khrod der mi 'ong ngo / /rngon pa de yang der song nas nags khrod der rang sangs rgyas de 'ba' shig mthong ba las gzhan ci yang ma rnyed nas des 'di snyam du sems te/ rab tu</text></item>
<item><p>69b2</p><section>mdo sde</section><text>byung ba 'di dag ni gnas 'di lta bu la dga' bar skyed par byed de/ 'di 'di na 'dug par gyur na bdag la gnod par 'gyur gyis/ ma la bdag gis 'di bsad gor ma chag snyam nas des rang sangs rgyas de bsad de/ des de bsad</text></item>
<item><p>69b3</p><section>mdo sde</section><text>nas rngon pa de shi ba'i 'og tu yang sems can dmyal ba chen po mnar med par skye bar 'gyur te/ de der lo brgya phrag du ma dang lo stong phrag du ma'i bar du sems can dmyal ba'i sdug bsngal myong bar 'gyur ro/ /de nas de las</text></item>
<item><p>69b4</p><section>mdo sde</section><text>zad nas yang mir skye ba thob par yang 'gyur te/ de'i tshe yang dag par rdzogs pa'i sangs rgyas bla ma zhes bya ba 'jig rten du 'byung bar 'gyur te/ de'i gsung rab la 'di rab tu byung nas nyon mongs pa thams cad spangs te dgra bcom</text></item>
<item><p>69b5</p><section>mdo sde</section><text>pa nyid mngon sum du byed par 'gyur ro/ /des dgra bcom pa nyid thob nas rgyal po'i pho brang zhig tu 'gro bar 'gyur te/ de rgyal po'i bskyed mos tshal du gnas 'cha' bar 'gyur ro/ /rgyal po de yang bud med kyi</text></item>
<item><p>69b6</p><section>mdo sde</section><text>'khor dag gis zhabs 'bring byas te skyed mos tshal der 'gro bar 'gyur la/ bud med de dag kyang skyed mos tshal der me tog dang 'bras bu la srid pas phan tshun 'khyam zhing 'gro ba las/ de'i thad du phyin te chos mnyan pa'i</text></item>
<item><p>69b7</p><section>mdo sde</section><text>phyir mdun du 'khod do/ /rgyal po de yang skyes pa'i sgra thos nas de'i thad tu 'gro bar 'gyur la/ de mthong nas khros te lcag gis gzhus nas de'i lus dum bu drug tu bcad de/ gson por gsal shing la btsugs nas</text></item>
<item><p>69b8</p><section>mdo sde</section><text>ral gri dang mdung thung dang mda' bo che dang rdo rje rtse gcig pa dang mdung kha leb rnams kyis lus la bsnun nas khyi rnams la byin par gyur te/ de'i sdug bsngal gyi mtha' der thug par 'gyur ro/ /de nas de thos ma thag tu</text></item>
<item><p>70a1</p><section>mdo sde</section><text>skye bo phal po che de dag shas cher skyo ba skyes te/ de dag gis bsams pa/ 'khor ba na 'khor na bdag cag gis kyang sdug bsngal mi bzad pa de lta bu rnyed par 'gyur ro snyam mo/ /de nas bcom ldan 'das kyis de</text></item>
<item><p>70a2</p><section>mdo sde</section><text>dag gi yid skyo bar gyur par thugs su chud nas de dang 'thun pa'i chos bstan te/ stan de nyid la 'khod bzhin du kha cig gis ni dro bar gyur pa bskyed do/ /kha cig gis ni rtse mo dang bden pa dang 'thun pa'i bzod pa dang 'jig rten gyi</text></item>
<item><p>70a3</p><section>mdo sde</section><text>chos kyi mchog dang mthong ba'i snyoms par 'jug pa bskyed do/ /kha cig gis ni rgyun du zhugs pa'i 'bras bu mngon sum du byas so/ /kha cig gis ni lan gcig phyir 'ong ba'i 'bras bu mngon sum du byas so/ /kha cig</text></item>
<item><p>70a4</p><section>mdo sde</section><text>gis ni phyir mi 'ong ba'i 'bras bu mngon sum du byas so/ /kha cig gis ni rab tu byung nas dgra bcom pa nyid mngon sum du byas so/ /kha cig gis ni 'khor los sgyur ba'i rgyal por 'gyur ba'i sa bon bskyed do/ /kha cig</text></item>
<item><p>70a5</p><section>mdo sde</section><text>gis ni stobs kyis 'khor los sgyur bar 'gyur ba dang kha cig gis ni brgya byin du 'gyur ba dang kha cig gis ni tshangs par 'gyur ba dang / kha cig gis ni nyan thos kyi byang chub dang kha cig gis ni rang sangs rgyas kyi byang chub</text></item>
<item><p>70a6</p><section>mdo sde</section><text>dang kha cig gis ni bla na med pa yang dag par rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol/ chos la 'bab dge 'dun la bab par mdzad de/ bkod nas btsug</text></item>
<item><p>70a7</p><section>mdo sde</section><text>lag khang du gshegs so// //las brgya tham pa/ bam po drug pa/ sa 'tsho ma zhes bya ba ni/ gleng gzhi ser skya'i gnas na bzhugs te/ gang gi tshe lha byin gyis ud pa la'i kha dog ma bsad nas de rgyal po gsal</text></item>
<item><p>70a8</p><section>mdo sde</section><text>rgyal gyis yul nas bskrad pa de'i tshe/ yul ser skya'i gnas su song nas bsams pa bdag gis dge sbyong gau ta ma gsod kyang ma nus la/ sangs rgyas kyi thabs kyang ma thob kyis bdag song la don grub kyi btsun mo</text></item>
<item><p>70b1</p><section>mdo sde</section><text>'khor rnams kha drangs te/ de dag dang bsdongs la rgyal sa thob nas rgyal po bya'o snyam du bsams te/ des grags 'dzin ma la phrin pa zhig btang ste/ grags 'dzin ma da ni sdig pa la dga' ba des ci byas pa la ltos/</text></item>
<item><p>70b2</p><section>mdo sde</section><text>bud med drug khri chung mar blangs nas sdug par byas pa 'dis/ gal te des 'dod pa rnams yongs su spyad par mi 'dod na ni btsun mo blangs te gzhag kyang ci dgos/ da yang gal te khyod dga' na ni bdag cag gis kyang rgyal po</text></item>
<item><p>70b3</p><section>mdo sde</section><text>thob par 'gyur la khyod kyang sngon bzhin du dpal dang skal ba dang ldan par 'gyur ro zhes spring ngo / /de nas de thos ma thag tu grags 'dzin mas sa 'tsho ma la bsnyad de/ sa 'tsho ma lha sbyin gyis ni bdag la 'di skad ces spring ngo zhes byas so/ /</text></item>
<item><p>70b4</p><section>mdo sde</section><text>de nas sa 'tsho ma na re 'u bu cag gis thabs shig gis de nang du bkug la dma' phab te btang na/ de tha mal par 'dug par 'gyur ro zhes zer ro/ /de nas de rnams kyis lha sbyin la spring ba/ lha sbyin rgyal po'i pho brang gi nang du spyon</text></item>
<item><p>70b5</p><section>mdo sde</section><text>cig dang 'dir gshegs nas thabs ji lta bu zhig gis bdag cag gis khyod rgyal sar bzhugs pa bka' gros mdzad do zhes spring ngo / /de nas lha sbyin gyis de thos ma thag tu dga' ches nas da ni de dag dga' bar gyur pas rgyal</text></item>
<item><p>70b6</p><section>mdo sde</section><text>srid ni bdag gi chang pa khon na 'dug go snyam du bsams nas/ rgyal po'i pho brang du song ste byang chub sems dpa'i gdan la 'dug par chas pa dang lha rnams kyis gdan de mi mthong bar byas so/ /de nas sa 'tsho ma btsun mo'i</text></item>
<item><p>70b7</p><section>mdo sde</section><text>'khor gyi sgo logs kyi them skas kyi mgo la 'dug nas smras pa/ lha sbyin khyed re shig gdan la bzhugs ci 'tshal/ btsun mo'i 'khor nang du je gshegs dang bka' gros mdzad do/ /de nas lha sbyin gyis kyang sa 'tsho ma'i tshig</text></item>
<item><p>70b8</p><section>mdo sde</section><text>mnyan nas sor mo bcu'i thal mo sbyar te de'i mdun du 'dug go/ /de nas sa 'tsho mas/ de'i thal mo sbyar ba bzung ste/ drag tu btsir nas de'i sor mo thams cad las khrag phyung ste lha sbyin de'i nad kyis nyam thag pas khus btab</text></item>
<item><p>71a1</p><section>mdo sde</section><text>bo/ /de nas sa 'tsho mas skas de nyid la mgo thur kar bstan te/ mgo bor rdog pas bsnun nas/ skas mgo nas bor ro/ /bud med gzhan rnams kyis kyang kha cig gis ni de'i lus ba lang gi lci bas gtor to/ /kha cig gis</text></item>
<item><p>71a2</p><section>mdo sde</section><text>ni 'bru mar tshan mos gtor to/ /de nas de'i lus snad cing rmas bzhin du de'i nang nas byung ste song nas/ de ko ka li ka dang khan da drab bya dang ka ta mo ra ti sh+ya dang rgya mtshos byin rnams kyi thad du song ste/ de dag gis de mthong nas smras</text></item>
<item><p>71a3</p><section>mdo sde</section><text>pa/ lha sbyin 'di ci zhig btsun mo'i 'khor gyi gnang chen khyod kyis btsun mo'i 'khor kyi bde ba dag legs par myong mod/ de nas skabs de dge slong rnams kyis thos nas bcom ldan 'das la gsol to/ /dge slong rnams kyis</text></item>
<item><p>71a4</p><section>mdo sde</section><text>sangs rgyas bcom ldan 'das la zhus pa/ btsun pa sa 'tsho mas lha sbyin mi mang sar ji ltar dma' phab pa la gzigs/ bcom ldan 'das kyis bka' stsal pa/ da ltar 'ba' shig tu ma zad kyi 'das pa'i dus na yang sa 'tsho mas lha</text></item>
<item><p>71a5</p><section>mdo sde</section><text>byin ji ltar dma' phab pa de nyon cig /dge slong dag sngon byung ba 'das pa'i dus na/ grong khyer bA rA Na sI na/ rgyal po tshangs pas byin zhes bya ba rgyal po byed do/ /yul pi de ha na ni rgyal po dbang chen sde zhes bya ba rgyal po byed de/ de gnyis</text></item>
<item><p>71a6</p><section>mdo sde</section><text>phan tshun mi 'thun pas dus dus su skye bo mang po kha 'dog par byed do/ /de nas phyi zhig na kA shi'i rgyal po tshangs pas byin blon po'i tshogs kyis zhabs 'bring byas te 'khod pa'i nang du bud med kyi gtam gyi gleng slangs nas/ khyed kyi nang na su</text></item>
<item><p>71a7</p><section>mdo sde</section><text>dag gis bud med gzugs bzang zhing lta na sdug la mdzes pa dag gang du mthong zhes dris nas/ der sus bud med ji lta bu mthong ba des/ rgyal po de la de kho na bzhin du gsol to/ /der gcig cig gis smras pa/ lha de dag thams cad</text></item>
<item><p>71a8</p><section>mdo sde</section><text>lta zhog gi pi de ha'i rgyal po'i btsun mo dam pa de dang byad gzugs 'dra ba ni/ bud med su yang ma mchis so zhes byas nas/ de thos ma thag tu rgyal po de 'dod chags kyi mdas phog nas des bsams pa/ bdag gis rgyal po</text></item>
<item><p>71b1</p><section>mdo sde</section><text>dbang chen sde dang mi 'thun bzhin du ni de dang phrad par bya mi nus kyis/ bdag gis sngar de dang mjal dum byas nas/ de'i 'og tu sla bar 'gyur ro snyam du bsams nas rgyal po tshangs pas byin gyis pi te ha'i rgyal po dang mjal dum byas pa'i 'og</text></item>
<item><p>71b2</p><section>mdo sde</section><text>tu rgyal po dbang chen sde'i btsun mo la bud med pho nyar btang ste/ bdag gis dbang chen sde dang mjal du ma byas pa ci yang rung ba de dag thams cad ni khyod kyi phyir yin gyis de shes par gyis la ci nas bdag khyod dang phrad par 'gyur ba de ltar</text></item>
<item><p>71b3</p><section>mdo sde</section><text>gyis shig ces spring ngo / /de nas dbang chen sde'i btsun mos rgyal po la sbran te/ lha rgyal po tshangs pas byin de ni bdag 'tshal zhes don sgrub cing mchis kyis gal te lhas bdag la bka' stsal na ni bdag gis de dma' dbab par 'tshal lo zhes</text></item>
<item><p>71b4</p><section>mdo sde</section><text>byas so/ /de nas des smras pa/ khyod ji ltar dga' ba de bzhin du gyis la/ ci nas de nga'i lag tu 'ong bar 'gyur ba de ltar da gyis shig /des smras pa/ lha ji ltar dgyes pa bzhin du mdzad du mchis par bdag gis bgyi bar 'tshal</text></item>
<item><p>71b5</p><section>mdo sde</section><text>gyis/ thugs mi chung bar gsol zhes byas nas des de la pho nya'i lan spring ngo / rgyal po 'di gson por 'dug bzhin du ni/ bdag gis khyod dang mjal bar bgyi ba'i rngo mi thog gis 'di sod cig dang / de'i 'og tu bdag dang</text></item>
<item><p>71b6</p><section>mdo sde</section><text>mjal bar 'gyur ro zhes spring ngo / /de nas tshangs pas byin gyis bsams pa mi 'thun par ma byas kyi bar du ni/ bdag gis de bsad du mi rung gis phyis yang bdag gis de dang mi 'thun par bya'o snyam du bsams nas/ rgyal</text></item>
<item><p>71b7</p><section>mdo sde</section><text>po tshangs pas byin gyis rgyal po dbang chen sde dang phyir yang mi 'thun par byas nas/ dpung gi tshogs yan lag bzhi go bskon te/ yul bi de har song nas/ grong khyer dpung gi tshogs yan lag bzhis bskor te 'dug go/ /</text></item>
<item><p>71b8</p><section>mdo sde</section><text>de de na 'dug pas skye bo phal po che kha 'dog par byed do/ /de nas dbang chen sde'i btsun mos spring ste/ khyod 'dir gshegs pa ci yang rung ba de dag thams cad ni bdag gi phyir du bas na skye bo mang po dgum ci 'tshal gyis/ da</text></item>
<item><p>72a1</p><section>mdo sde</section><text>yang mi phal pa'i cha lugs su zhugs la grong khyer gyi nang du gshegs te/ bdag dang mjal bar mdzad du gsol zhes spring ngo / /de nas de thos ma thag tu kA shi'i rgyal po tshangs pas byin thabs ji ltar bstan</text></item>
<item><p>72a2</p><section>mdo sde</section><text>bzhin du rgyal po'i pho brang gi nang du 'ongs so/ /de 'ongs ma thag tu dbang chen sde'i btsun mo des bzung nas/ rgyal po la sbran te/ lha tshangs pas byin ni lhas ci dgyes par mdzad du mchis par gyur lags so zhes byas so/ /</text></item>
<item><p>72a3</p><section>mdo sde</section><text>de nas rgyal po dbang chen sdes rgyal po'i sras dang blon po dang tshong dpon dang phyug po dang ded dpon thams cad bsogs nas/ kA shi'i rgyal po tshangs pas byin gyi mgo bor rdog pas bsnun te smras pa/ 'di ci nas phyin chad gzhan</text></item>
<item><p>72a4</p><section>mdo sde</section><text>gyi chung ma la byi pho byed par mi 'gyur bar sod cig ces byas so/ /de nas rgyal po dbang chen sde la btsun mos gsol pa/ lha 'di dma' phab pa 'di nyid gum pa bas ches thub ma lags sam/ da 'di lhag par dgum du ci</text></item>
<item><p>72a5</p><section>mdo sde</section><text>mchis kyis thong lags shes gsol nas gson por gtang ngo / /dge slong dag ji snyam du sems de'i tshe de'i dus na yul bi de ha'i rgyal po dbang chen sder gyur pa/ byang chub kyi spyod pa la gnas pa gang yin pa de ni nga nyid yin</text></item>
<item><p>72a6</p><section>mdo sde</section><text>no/ /de'i tshe de'i dus na btsun mor gyur pa gang yin pa de ni sa 'tsho ma 'di nyid yin no/ /de'i tshe kA shi'i rgyal po tshangs pas byin zhes bya bar gyur pa de ni/ lha sbyin 'di nyid yin te/ de'i tshe yang des 'di mi mang sar</text></item>
<item><p>72a7</p><section>mdo sde</section><text>rdog pas bsnun te shin du dma' phab bo// //skra ldan ma zhes bya ba ni/ byang chub sems dpa' dga' ldan gyi gnas na bzhugs tsam na yul ser skya'i gnas na rgyal po seng ge'i 'gram rgyal po byed de/ de btsun mo dang</text></item>
<item><p>72a8</p><section>mdo sde</section><text>lhan cig tu rtse zhing dga' la dga' mgur spyod pa las snga phyir bu pho bzhi dang bu mo bzhi btsas te zas gtsang dang zas dkar dang bre bo zas dang bdud rtsi zas dang gtsang ma dang dkar mo dang bre bo ma dang bdud rtsi ma rnams so/ /</text></item>
<item><p>72b1</p><section>mdo sde</section><text>de'i tshe yul spong byed na rgyal po shAkya rab sad gnas te/ de'i btsun mo dang lhan cig tu rtse zhing dga' la dga' mgur spyod pa la bu mo gnyis btsas te/ gcig gi ming ni sgyu 'phrul zhes btags so/ /gcig gi ming ni sgyu 'phrul</text></item>
<item><p>72b2</p><section>mdo sde</section><text>chen mo zhes btags so/ /de nas de gnyis 'o ma dang zho dang mar dang zhun mar dang mar gyi snying gus bskyed bsrings te/ mtsho'i nang gi pad ma bzhin du skye drag par gyur to/ /de nas de gnyis la mtshan mkhan rnams</text></item>
<item><p>72b3</p><section>mdo sde</section><text>kyis bltas nas/ bu mo sgyu 'phrul las ni bu mtshan phun sum tshogs pa zhig btsa' bar 'gyur la/ sgyu 'phrul chen mo las ni 'khor los sgyur ba'i rgyal po btsa' bar 'gyur ro zhes lung bstan te/ de</text></item>
<item><p>72b4</p><section>mdo sde</section><text>gnyis kyi skra til mar gyi thigs pa chur blugs pa bzhin du rgyas par gyur to/ /de nas rgyal po seng ge 'gram gyis thos nas/ rgyal po rab sad la pho nya btang ste/ khyod kyi bu mo de gnyis bdag gi bu'i</text></item>
<item><p>72b5</p><section>mdo sde</section><text>chung mar byin cig /'di na shAkya rnams kyis ni sus kyang thabs zlar bab pa'i chung ma gnyis mi blang ba'i nang khrims de lta bu bcas mod kyi/ gal te bdag gis shAkya rnams kyis dad pa gnang bar</text></item>
<item><p>72b6</p><section>mdo sde</section><text>byed nus na phyis gnyis ga blang ngo zhes spring nas/ seng ge 'gram gyis shAkya rnams la gsol ba btab nas/ de'i bu mo gnyis khyim na gnas pa rnams kyi khyim pa'i chos bzhin du byas te zas gtsang</text></item>
<item><p>72b7</p><section>mdo sde</section><text>gi btsun mor blangs so/ /der rgyal po rab sad kyis de gnyis la bu mo skra ldan ma zhes bya ba skra mkhan du byin no/ /de nas gang gi tshe byang chub sems dpa' btsas pa na/ de btsas nas zhag bdun lon pa'i 'og tu</text></item>
<item><p>72b8</p><section>mdo sde</section><text>sgyu 'phrul shi nas de shi ba'i 'og tu sum bcu rtsa gsum pa'i lha yul du skyes so/ /bu mo skra ldan ma ni de dang bral bas sgyu 'phrul chen mo'i skra las 'jus nas/ shin tu mya ngan byed cing 'bub 'dril la smre sngags</text></item>
<item><p>73a1</p><section>mdo sde</section><text>'don cing brang rdung ste/ sus kyang de'i mya ngan bsang ma nus so/ /de nas gang gi tshe byang chub sems dpa' sku cher 'khrungs pa de'i tshe/ des rgan po dang nad pa dang shi ba gzigs nas nags kyi nang du rten bcas te/ lo drug</text></item>
<item><p>73a2</p><section>mdo sde</section><text>gi bar du dka' ba spyad nas bla na med pa'i ye shes brnyes te/ mthar gyis 'dul ba'i don mdzad cing yul ser skya'i gnas su gshegs so/ /de der gshegs nas shAkya rnams rab tu phyung ngo / /skye dgu'i bdag mo chen mo gau ta mi yang</text></item>
<item><p>73a3</p><section>mdo sde</section><text>rab tu phyung ngo / skra ldan ma yang rab tu phyung ste/ des kyang nyon mongs pa thams cad spangs nas dgra bcom pa nyid mngon sum du byas te/ de bcom ldan 'das kyis brtson 'grus brtsams pa rnams kyi mchog tu bstan to/ /de nas</text></item>
<item><p>73a4</p><section>mdo sde</section><text>dge slong rnams kyis bcom ldan 'das la zhus pa/ btsun pa skra ldan mas las ci bgyis na/ de'i rnam par smin pas phyug cing nor mang la longs spyod che ba'i shAkya'i rigs su skyes lags/ las ci bgyis na des bran mo gzhan gyi</text></item>
<item><p>73a5</p><section>mdo sde</section><text>mngag bzhug bgyid par gyur lags/ bcom ldan 'das kyis bka' stsal pa/ smon lam gyi dbang las gyur to/ /'dis gang du smon lam btab lags/ dge slong dag sngon byung ba 'das pa'i dus na/ bskal pa dgu cu rtsa</text></item>
<item><p>73a6</p><section>mdo sde</section><text>gcig la/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi</text></item>
<item><p>73a7</p><section>mdo sde</section><text>ston pa/ sangs rgyas bcom ldan 'das rnam par gzigs shes bya ba 'jig rten du byung ste/ de bla na med pa yang dag par rdzogs pa'i byang chub mngon par rdzogs par sangs rgyas nas grong khyer gnyen ldan du gshegs te/ de lcam</text></item>
<item><p>73a8</p><section>mdo sde</section><text>gnyis kyis bshos gsol ba na/ der gcig gis smon lam btab pa/ bdag las 'di lta bu'i skyes bu rin po che btsas te/ de mnyes par byed par gyur cig /mi mnyes par byed par ma gyur cig ces byas so/ /bu mo gcig</text></item>
<item><p>73b1</p><section>mdo sde</section><text>shos kyis smon lam btab pa/ bdag kyang gang dang gang du skye ba de dang der khyod dang spun du gyur cig /bdag 'di lta bu'i skyes bu rin po che 'tsho bar gyur cig ces byas so/ /de spun gnyis kyi skra mkhan byed pa'i bu mo de yang de na 'dug par gyur te/ bu mo</text></item>
<item><p>73b2</p><section>mdo sde</section><text>des kyang de gnyis kyi smon lam de lta bu de btab pa thos nas/ thos ma thag tu des kyang yang dag par rdzogs pa'i sangs rgyas rnam par gzigs la bkur sti byas te/ smon lam btab pa kye ma bdag kyang dge ba'i rtsa ba 'dis/ 'di gnyis gang dang gang</text></item>
<item><p>73b3</p><section>mdo sde</section><text>du skyes pa de dang der bdag 'di gnyis kyi skra mkhan ma bsnyen bkur byed par gyur nas/ 'di gnyis bu rin po che de mnyes par byed par gyur cig mi mnyes par byed par ma gyur cig ces byas te der 'dis smon lam 'di lta bu btab bo/ /btsun</text></item>
<item><p>73b4</p><section>mdo sde</section><text>pa las ci bgyis na/ 'dis bcom ldan 'das kyang mnyes par bgyis te mi mnyes par ma bgyis te/ bcom ldan 'das kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du</text></item>
<item><p>73b5</p><section>mdo sde</section><text>bgyis nas/ bcom ldan 'das kyis brtson 'grus brtsams pa rnams kyi mchog tu yang bstan lags/ bcom ldan 'das kyis bka' stsal pa/ 'di yang dag par rdzogs pa'i sangs rgyas 'od srung gi gsung rab la rab tu byung ste/</text></item>
<item><p>73b6</p><section>mdo sde</section><text>gang las rab tu byung ba'i mkhan po de ni yang dag par rdzogs pa'i sangs rgyas 'od srung gis brtson 'grus brtsams pa rnams kyi mchog tu bstan to/ /de nas des tshe gcig tu tshangs par spyod pa spyad nas/ 'chi kar</text></item>
<item><p>73b7</p><section>mdo sde</section><text>smon lam btab pa/ 'di ltar bdag gis yang dag par rdzogs pa'i sangs rgyas 'od srung gi gsung rab la tshangs par spyod pa spyad kyang / yon tan gyi tshogs ci yang ma thob kyis yang dag par rdzogs pa'i sangs rgyas 'od srung</text></item>
<item><p>73b8</p><section>mdo sde</section><text>gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad</text></item>
<item><p>74a1</p><section>mdo sde</section><text>spangs te dgra bcom pa nyid mngon sum du byed par gyur cig /ji ltar bdag gis mkhan mo yang dag par rdzogs pa'i sangs rgyas 'od srung gis brtson 'grus brtsams pa rnams kyi mchog tu bstan pa de bzhin</text></item>
<item><p>74a2</p><section>mdo sde</section><text>du bdag kyang shAkya thub pa/ shAkya'i rgyal po des brtson 'grus brtsams pa rnams kyi mchog tu bstan par gyur cig ces byas so/ /dge slong dag ji snyam du sems/ de'i tshe yang dag par rdzogs pa'i sangs rgyas 'od srung gi</text></item>
<item><p>74a3</p><section>mdo sde</section><text>bstan pa la rab tu byung ba'i dge slong ma gang yin pa de ni skra ldan ma 'di nyid yin te/ des der tshe gcig tu tshangs par spyod pa spyad nas 'chi kar smon lam btab ste/ yang dag par rdzogs pa'i sangs rgyas 'od srung gis bram</text></item>
<item><p>74a4</p><section>mdo sde</section><text>ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de'i bstan pa la rab tu byung nas nyon mongs pa thams cad spangs te dgra bcom</text></item>
<item><p>74a5</p><section>mdo sde</section><text>pa nyid mngon sum du byed par gyur cig /ji ltar bdag gi mkhan po yang dag par rdzogs pa'i sangs rgyas 'od srung gis brtson 'grus brtsams pa rnams kyi mchog tu bstan pa de bzhin du bdag kyang shAkya thub pa shAkya'i</text></item>
<item><p>74a6</p><section>mdo sde</section><text>rgyal po des brtson 'grus brtsams pa rnams kyi mchog tu lung bstan par gyur cig ces byas so/ /dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang</text></item>
<item><p>74a7</p><section>mdo sde</section><text>thabs mnyam pa rnyed par gyur nas/ 'dis nga mnyes par byas te mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas nas/ da ltar ngas brtson</text></item>
<item><p>74a8</p><section>mdo sde</section><text>'grus brtsams pa rnams kyi mchog tu bstan to// //pad ma'i mdog ces bya ba ni/ gleng gzhi mnyan du yod pa na bzhugs te/ de'i tshe tshe dang ldan pa nye sde yul srung byed du ljongs rgyu zhing song ba las ri khrod cig tu phyin te</text></item>
<item><p>74b1</p><section>mdo sde</section><text>de'i tshe ri khrod de na/ khyim bdag phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang 'gran pa zhig gnas pa des thabs zlar bab pa las chung ma blangs nas/ de de dang lhan cig tu rtse</text></item>
<item><p>74b2</p><section>mdo sde</section><text>zhing dga' la dga' mgur spyod do/ /de dga' la dga' mgur spyod kyang khyim bdag de bu med nas de lag pa la rkom btsugs bcas te bsams pa/ gdag gi khyim nor du ma dang ldan du zin kyang bdag la bu yang med bu mo yang med pas/</text></item>
<item><p>74b3</p><section>mdo sde</section><text>bdag 'das pa'i 'og tu ni bu med pa'i phyir ci bdog pa thams cad rgyal po dbang bar 'gyur ro snyam ste sems khong du chud cing 'dug go/ /de nas dge sbyong dang bram ze dang ltas mkhan dang mdza' bo dang mnyen dang rtsa lag gzhan dag gis lha la gsol</text></item>
<item><p>74b4</p><section>mdo sde</section><text>ba thob shig ces de la bsgo'o/ /de nas de bu med de bu 'dod pa'i phyir lha gu lang dang chu lha dang ku be ra dang brgya byin dang tshangs pa la sogs pa dang / lha'i khyad par gzhan dag la yang gsol ba 'debs te 'di lta ste kun dga' ra ba'i lha dang</text></item>
<item><p>74b5</p><section>mdo sde</section><text>nags tshal gyi lha dang lam gyi bzhi mdo'i lha dang sum mdo'i lha dang gtor ma len pa'i lha dang lhan cig skyes pa dang chos 'thun pa dang rtag tu phyi bzhin 'brang ba'i lha rnams la yang gsol ba 'debs te/ 'jig rten na yang gsol ba</text></item>
<item><p>74b6</p><section>mdo sde</section><text>btab pa'i rgyus bu dang bu mo skye bar 'gyur ro zhes bgyi ba'i gtam de yod mod kyi de yang de lta ni ma yin te/ gal te gsol ba btab pa'i rgyus bu dang bu mo skye bar 'gyur du zin na/ 'khor los sgyur ba'i rgyal po bzhin du re re la</text></item>
<item><p>74b7</p><section>mdo sde</section><text>yang bu stong stong yod par 'gyur ba'i rigs so/ /ye ni gnas gsum tshogs pa las bu dang bu mo skye bar 'gyur te gsum gang zhe na/ pha ma gnyis 'dod chags langs te phrad pa dang ma dus la bab cing zla mtshan dang ldan pa dang dri za</text></item>
<item><p>74b8</p><section>mdo sde</section><text>'ongs pa ste/ gnas 'di gsum tshogs pa las bu dang bu mo skye bar 'gyur ro/ /de nas de yang gsol ba 'debs pa lhur byed cing 'dug la/ sems can zhig kyang sems can gyi ris shig nas shi 'phos te de'i chung ma'i ltor zhugs so/ /</text></item>
<item><p>75a1</p><section>mdo sde</section><text>bud med mkhas pa'i rang bzhin can kha cig la ni thun mong ma yin pa'i chos lnga yod de/ lnga gang zhe na/ skyes pa chags pa yang shes la ma chags pa yang shes pa dang / dus kyang shes la zla mtshan yang shes pa dang bu chags pa shes pa dang</text></item>
<item><p>75a2</p><section>mdo sde</section><text>gang las bu chags par shes pa dang khye'u yang shes la bu mo yang shes pa ste/ gal te khye'u yin na ni/ lto g.yas logs su rten cing gnas so/ /gal te bu mo yin na ni lto g.yon logs su rten cing gnas so/ /de nas de dga' ches nas khyim</text></item>
<item><p>75a3</p><section>mdo sde</section><text>thab la sbran pa/ jo bo bdag la sras chags te bdag gi rum g.yas logs su rten cing gnas pa las na khye'ur 'gyur bar nges kyis dgyes pa bskyed du gsol zhes byas nas/ de yang dga' ches te ro stod ni bteg lag pa g.yas pa ni brkyang nas</text></item>
<item><p>75a4</p><section>mdo sde</section><text>bdag gis yun ring po nas smon smon pa'i bu'i ngo mthong bar 'ong ngo / /bdag gi bu rung bar gyur cig /mi rung bar ma gyur cig /bdag gi bya ba dag byed par shog cig /gsos pa'i lan phyir gso bar shog cig /nor skal la spyod par shog cig /</text></item>
<item><p>75a5</p><section>mdo sde</section><text>bdag gi rigs rgyud ring du gnas par shog cig /bdag cag 'das te shi ba'i 'og tu yang bdag cag gi phyir mang yang rung nyung yang rung ste/ sbyin pa dag byin la bsod nams dag byas nas/ de gnyis gang dang gang du skyes shing 'gro ba der 'di song</text></item>
<item><p>75a6</p><section>mdo sde</section><text>cig ces yon sngo bar shog cig ces dga' ba'i tshig brjod do/ /de nas des bu chags par rig nas bu'i rim gro bya ba'i phyir khang bzangs kyi steng du nyam rangs su bzhag ste grang ba'i tshe grang ba'i yo byad rnams dang tsha ba'i tshe tsha ba'i yo byad rnams</text></item>
<item><p>75a7</p><section>mdo sde</section><text>dang / sman pas bstan pa'i zas rnams dang ha cang kha ba ma yin pa rnams dang ha cang skyur ba ma yin pa rnams dang ha cang lan tshwa che ba ma yin pa rnams dang ha cang mngar ba ma yin pa rnams dang ha cang ro tsha ba ma yin pa rnams dang ha cang ska ba ma yin pa</text></item>
<item><p>75a8</p><section>mdo sde</section><text>rnams te/ kha ba dang skyur ba dang lan tshwa dang mngar ba dang tsha ba dang ska ba med pa'i zas rnams kyis bsten cing do shal dang se mo dos lus rnam par klubs te/ lha'i bu mo dga' ba'i tshal na rnam par rgyu ba bzhin du khri'i steng nas khri'i steng dang /</text></item>
<item><p>75b1</p><section>mdo sde</section><text>khri'u'i steng nas khri'u'i steng du rgyu zhing 'og gi sa gzhi la mi 'bab pa dang des yid du mi 'ong ba'i sgra skad ci yang mi thos par byas so/ /de nas de zla ba dgu 'am bcu lon pa dang bu byung ste/ khye'u gzugs bzang zhing lta na sdug la mdzes pa mdog bzang</text></item>
<item><p>75b2</p><section>mdo sde</section><text>ba pad ma'i snying po'i mdog 'dra ba/ mgo bo gdugs ltar 'dug pa/ lag pa ring ba dang dpral ba'i dbyes che ba/ sna mtho ba/ sna legs pa/ smin ma stug pa zhig btsas nas/ de'i tshe btsas ston rgyas par byas te khye'u 'di'i ming ji skad</text></item>
<item><p>75b3</p><section>mdo sde</section><text>gdags zhes ming 'dogs par byed de/ khye'u 'di pad ma'i snying po'i mdog 'dra bas na de'i phyir khye'u 'di'i ming pad ma'i mdog can zhes gdags so zhes zer ro/ /de nas khye'u pad ma'i mdog 'o ma dang zho dang mar dang zhun mar dang mar gyi nying gus bskyed</text></item>
<item><p>75b4</p><section>mdo sde</section><text>bsrings te mtsho'i nang gi pad ma bzhin du skye drag par gyur to/ /de nas de gang gi tshe cher skyes pa de'i tshe yi ge dang khong rtsis dang shod dgod dang lag rtsis dang dbyung ba dang sba ba dang dgram pa dang gos brtags pa dang nor bu brtag pa dang rin po che brtag</text></item>
<item><p>75b5</p><section>mdo sde</section><text>pa dang spos brtag pa dang sman brtag pa dang glang po che brtag pa dang rta brtag pa dang go mtshon brtag pa bslabs te/ yi ge mkhas pa dang klog mkhas pa dang 'dzangs pa dang bya ba la gsal ba dang yid gzhungs pa dang brtag pa rnam pa brgyad la byang</text></item>
<item><p>75b6</p><section>mdo sde</section><text>bar gyur to/ /khyim de'i gsen ni tshe dang ldan pa nye sde yin te/ khye'u pad ma'i mdog gis de la brten nas bcom ldan 'das kyi bstan pa la dad pa rnyed de/ des pha ma la gsol nas tshe dang ldan pa nye sde nyid kyi thad du rab tu byung ste bsnyen</text></item>
<item><p>75b7</p><section>mdo sde</section><text>par rdzogs so/ /de nas de phyi zhig na de mkhan po la ma zhus par don zhig la ri khrod de nas song nas/ de mthar kyis ljongs rgyu zhing song song ba las yul bcom brlag ces bya bar phyin te/ bcom brlag na bong bu'i kun dga' ra</text></item>
<item><p>75b8</p><section>mdo sde</section><text>ba na gnas so/ /de nas tshe dang ldan pa pad ma'i mdog snga dro sham thabs dang chos gos bgos te lhung bzed thogs nas yul bcom brlag tu bsod snyoms la song ba dang / tshe dang ldan pa de spyod yul gyi rgyus mi shes bzhin du mthar kyis</text></item>
<item><p>76a1</p><section>mdo sde</section><text>bsod snyoms byed pa las smad 'tshong ma'i khyim du song ngo / /smad 'tshong ma de yang gzugs bzang zhing lta na sdug pa mdzes pa ro rtsa la g.yem pa zhig go/ /de nas bud med des tshe dang ldan pa pad ma'i mdog rgyang nas mthong ngo / /mthong</text></item>
<item><p>76a2</p><section>mdo sde</section><text>nas kyang 'dod chags kyi mda' drag pos phog ste/ de 'dod chags kyi dbang du gyur nas tsham tshom med par langs te tshe dang ldan pa pad ma'i mdog ga la ba der song ste/ phyin nas smras pa/ 'phags pa gdan bshams pa 'di la bzhugs su gsol/</text></item>
<item><p>76a3</p><section>mdo sde</section><text>de nas tshe dang ldan pa pad ma'i mdog gis bsams pa/ ci 'di dge bsnyen ma cig yin nam snyam nas stan bshams pa la 'dug pa dang / bud med des 'dod chags kyis mi bzod ches nas pad ma'i mdog la smras pa/ btsun pa khyod kyang</text></item>
<item><p>76a4</p><section>mdo sde</section><text>gzugs dang lang tsho phun sum tshogs pa lags la/ bdag kyang yan lag thams cad sdug pa lags kyis bdag dang gzims par gsol zhes byas so/ /de nas de thos ma thag tu tshe dang ldan pa pad ma'i mdog gis rna ba gnyis</text></item>
<item><p>76a5</p><section>mdo sde</section><text>bkag ste 'dug nas/ bdag 'di lta bu mi byed de bcom ldan 'das kyi bstan pa nyams par byed mi phod do zhes byas so/ /bud med des smras pa/ gnod cang 'di lta bu ci 'tshal gal te khyod 'dod pa rnams mi bzhed na smad 'tshong ma'i</text></item>
<item><p>76a6</p><section>mdo sde</section><text>khyim du byon te ci bgyi/ pad ma'i mdog gis smras pa/ bdag gsar du 'ongs pas spyod yul gyi rgyus mi shes te de'i phyir 'dir 'ongs par zad kyi bdag ni 'dod pa rnams don du gnyer ba ma yin te bdag gis bya ba ma yin pa 'di ltar byar mi rung</text></item>
<item><p>76a7</p><section>mdo sde</section><text>ngo / /mos smras pa/ khyod mi bzhed na yang bdag gis khyod mthu kar bor te nyal du gzhug go/ /de nas de thos ma thag du tshe dang ldan pa pad ma'i mdog dngangs nas stan las langs te/ phyir byung nas bsod snyoms ma byas par</text></item>
<item><p>76a8</p><section>mdo sde</section><text>gtsug lag khang du song ngo / /de'i phyir byung ste song nas smad 'tshong ma de 'dod chags kyi mes yongs su gdungs te/ rigs ngan mo sngags kyi mthu yod pa zhig bkug nas de la gtam rgyas par bsnyad de smras pa/ bdag dge</text></item>
<item><p>76b1</p><section>mdo sde</section><text>slong de dang phrad par gyis shig dang bdag gis khyod la gser mang du sbyin no zhes byas so/ /de nas des de ltar bgyi'o zhes smras nas/ rigs ngan mo des bud med de rgyan thams cad kyis klubs te khyim de lha khang bzhin du byas te bzhag nas/</text></item>
<item><p>76b2</p><section>mdo sde</section><text>dkyil 'khor ba lang gi lci bas byugs te bdug spos dang me tog dang lha bshos kyi cho ga rnams bshams nas me sbar te yungs kar la sngags kyis btab cing me'i nang du 'debs so/ /tshe dang ldan pa de yang sngags kyi mthus drangs nas phyir</text></item>
<item><p>76b3</p><section>mdo sde</section><text>smad 'tshong ma'i khyim de nyid du 'ongs so/ /de nas rigs ngan mo des tshe dang ldan pa pad ma'i mdog khyim der 'ongs par mthong ngo / /mthong nas smras pa/ btsun pa khyod khyim 'dir 'ongs pa la bya ba gnyis yod de yang na ni smad 'tshong ma</text></item>
<item><p>76b4</p><section>mdo sde</section><text>'di dang lhan cig tu nyol cig /yang na ni me 'di'i nang du mchongs shig ces byas so/ /de nas de thos ma thag tu tshe dang ldan pa pad ma'i mdog gis bsams pa/ de bzhin gshegs pa ni 'jig rten du brgya lam brgya lam na 'byung bar</text></item>
<item><p>76b5</p><section>mdo sde</section><text>zad de dper na u dum 'ba' ra'i me tog dang 'dra la/ mir skye ba 'thob pa dang yul dbus su skye ba yang rnyed par dka' bas na/ me'i nang du mchong ba ni legs pa yin gyis 'di dang phrad par bya ba ni de lta ma yin no snyam du bsams nas/</text></item>
<item><p>76b6</p><section>mdo sde</section><text>gos rnams phud de rigs ngan mo la gtad nas smras pa/ che zhe gos 'di rnams gtsug lag khang du khyer la bdag gi tshangs pa mtshungs par spyod pa rnams la phul cig /rigs ngan mos smras pa/ btsun pa khyod ci byed/</text></item>
<item><p>76b7</p><section>mdo sde</section><text>pad ma'i mdog gis smras pa/ me'i nang du mchong bar chad do/ /des de'i tshig de thos nas rigs ngan mo mi dga' bar gyur te bsams pa/ kye ma bdag dbul bas bdag gis 'di lta bu'i yon gnas dag la nyes pa byed cing</text></item>
<item><p>76b8</p><section>mdo sde</section><text>'dug ste bdag gis 'di lta bu'i sems can dag pa mi dga' bar bya ba ni bdag gi cha ma yin no snyam nas/ des cho ga thams cad btang ste gus par bsgrim pas rkang pa la phyag 'tshal nas sems can dag pa bzod par gsol</text></item>
<item><p>77a1</p><section>mdo sde</section><text>bdag nyes dang spyod pa'i 'dam du bying ba las lag nas drang bar gsol/ pad ma'i mdog gis smras pa ngas ni bzod na khyod bdag gi las rnams kyis mi bzod do/ /de nas smad 'tshong ma de yang</text></item>
<item><p>77a2</p><section>mdo sde</section><text>mthong ma thag tu 'dod pa'i 'dod chags dang bral bar gyur nas de la dga' ba skyes so/ /dga' ba skyes nas rkang pa la phyag 'tshal te smras pa/ skal ba chen po dang ldan pa bdag 'dod pa'i 'dod chags kyi dbang du gyur pas khyod</text></item>
<item><p>77a3</p><section>mdo sde</section><text>mi dgyes bgyis pa bzod par gsol ces smras nas/ bu mo smad 'tshong ma de dang rigs ngan mo de gnyis chos mnyan pa'i phyir tshe dang ldan pa pad ma'i mdog gi mdun du 'dug go/ /de nas tshe dang ldan pa pad ma'i mdog</text></item>
<item><p>77a4</p><section>mdo sde</section><text>gis de gnyis la de dang 'thun pa'i chos bstan nas/ de gnyis kyis stan de la 'dug bzhin du rgyun du zhugs pa'i 'bras bu mngon sum du byas te/ de gnyis kyis bden pa mthong nas smras pa/ btsun pa bdag cag</text></item>
<item><p>77a5</p><section>mdo sde</section><text>gis legs par gsungs pa'i chos 'dul ba la rab tu 'byung ba dang bsnyen par rdzogs shing dge slong ma'i dngos po 'thob tu rung na/ bdag cag gnyis kyang bcom ldan 'das kyi thad du tshangs par spyod pa spyad par 'tshal</text></item>
<item><p>77a6</p><section>mdo sde</section><text>lo/ /de nas tshe dang ldan pa pad ma'i mdog gis de gnyis dge slong ma'i gtsug lag khang du khrid de/ dge slong ma rnams la gtad nas dge slong ma rnams kyis de gnyis rab tu phyung ste/ bsnyen par rdzogs par byas</text></item>
<item><p>77a7</p><section>mdo sde</section><text>nas/ de gnyis la lung yang phog go/ de gnyis kyis kyang brtson pa dang bsgrub pa dang 'bad pas nyon mongs pa thams cad spangs nas/ dgra bcom pa nyid mngon sum du byas te/ de gnyis dgra bcom pa</text></item>
<item><p>77a8</p><section>mdo sde</section><text>khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo</text></item>
<item><p>77b1</p><section>mdo sde</section><text>nga'i sbubs bcom pa/ rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la rgyab kyis phyogs pa dbang po dang nye dbang dang bcas pa'i lha rnams kyis mchod cing /</text></item>
<item><p>77b2</p><section>mdo sde</section><text>rjed pa dang gus par smra ba'i gnas su gyur to/ /de nas tshe dang ldan pa pad ma'i mdog gis bsams pa/ 'di ltar bdag gis gzhan gyi rgyud dag par byed nus bdag gi ma nus so/ /bcom ldan 'das kyis kyang mang du thos pa</text></item>
<item><p>77b3</p><section>mdo sde</section><text>la phan yon rnam pa lnga yod de/ phung po la mkhas pa dang khams la mkhas pa dang skye mched la mkhas pa dang rten cing 'brel par 'byung ba la mkhas pa dang / gnas dang gnas ma yin pa la mkhas par 'gyur ro zhes</text></item>
<item><p>77b4</p><section>mdo sde</section><text>gsungs kyis/ bdag gis kyang nyon mongs pa zad par bya ba'i phyir brtsam par bya'o snyam nas/ des brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/</text></item>
<item><p>77b5</p><section>mdo sde</section><text>de dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig</text></item>
<item><p>77b6</p><section>mdo sde</section><text>pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la rgyab kyis phyogs pa/ dbang po dang nye dbang dang bcas pa'i lha rnams kyis</text></item>
<item><p>77b7</p><section>mdo sde</section><text>mchod cing rjed pa dang gus par smra ba'i gnas su gyur to/ /des dgra bcom pa nyid thob nas yul bcom brlag du ji srid dga' ba'i bar du 'dug 'dug nas mnyan du yod par song ngo / /de der song nas gtam de rgyas par dge</text></item>
<item><p>77b8</p><section>mdo sde</section><text>slong rnams la bsnyad do/ /de nas dge slong rnams kyis bcom ldan 'das la zhus pa/ btsun pa bu mo smad 'tshong ma 'dod pa'i 'dod chags kyi dbang du gyur pas/ tshe dang ldan pa pad ma'i mdog ji ltar mi dga' bar bgyis pa</text></item>
<item><p>78a1</p><section>mdo sde</section><text>dang slar de nyid la brten nas rab tu byung ste/ nyon mongs pa thams cad spangs nas dgra bcom pa nyid mngon sum du bgyis pa la gzigs/ bcom ldan 'das kyis bka' stsal pa/ 'di ni tshe rabs lnga brgya'i bar du 'di'i</text></item>
<item><p>78a2</p><section>mdo sde</section><text>chung mar gyur te/ de'i sngon gyi bag chags kyi gzhi yod pas na mthong ma thag tu kun du chags par gyur to/ /btsun pa tshe dang ldan pa pad ma'i mdog gis las ci bgyis na/ las de'i rnam par smin pas phyug cing nor mang la longs</text></item>
<item><p>78a3</p><section>mdo sde</section><text>spyod che ba'i rigs su skyes la/ bcom ldan 'das kyang 'dis mnyes par bgyis nas/ bcom ldan 'das kyi bstan pa la rab tu byung ste nyon mongs pa thams cad spangs nas dgra bcom pa nyid mngon sum du bgyis lags/ bcom</text></item>
<item><p>78a4</p><section>mdo sde</section><text>ldan 'das kyis bka' stsal pa/ smon lam gyi dbang las gyur to/ /btsun pa 'dis gang du smon lam btab lags/ dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na/ de</text></item>
<item><p>78a5</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa/</text></item>
<item><p>78a6</p><section>mdo sde</section><text>sangs rgyas bcom ldan 'das 'od srung zhes bya ba 'jig rten du byung ste/ de'i tshe bA rA Na sI na khyim bdag cig gnas pa las chung ma gnyis yod do/ /de nas phyi zhig na khyim bdag des yang dag par rdzogs pa'i sangs rgyas 'od</text></item>
<item><p>78a7</p><section>mdo sde</section><text>srung gi bstan pa la dad pa rnyed nas des chung ma gnyis la smras pa/ bzang mo 'di gnyis nga ni/ bcom ldan 'das 'od srung gi bstan pa la rab tu 'byung du 'gro bag dang ldan par khyim na gnas par gyis shig /de gnyis kyis</text></item>
<item><p>78a8</p><section>mdo sde</section><text>smras pa/ jo bo gal te de lta na bdag cag gnyis kyang jo bo rab tu 'byung ba'i slad bzhin du rab tu 'byung bar 'tshal lo/ /khyim bdag des smras pa/ gal te khyed gnyis kyang rab tu 'byung bar 'dod na khyed gnyis je rab tu 'byung bar</text></item>
<item><p>78b1</p><section>mdo sde</section><text>gyis shig dang de'i 'og tu nga rab tu 'byung bar bya'o zhes de skad smras nas/ khyim bdag des chung ma de gnyis dge slong ma'i gtsug lag khang du khrid de dge slong ma rnams la gtad do/ /dge slong ma rnams kyis kyang de gnyis rab tu phyung ste</text></item>
<item><p>78b2</p><section>mdo sde</section><text>bsnyen par rdzogs par byas so/ /de gnyis rab tu byung nas khyim bdag de yang sbyin pa dag sbyin zhing bsod nams dag byas nas/ bcom ldan 'das 'od srung gi bstan pa la rab tu byung ngo / /de rab tu byung nas</text></item>
<item><p>78b3</p><section>mdo sde</section><text>sde snod gsum bslabs te/ rig pa dang grol ba'i spobs pa dang ldan pa'i chos smra ba/ gos dang zas dang mal cha dang stan dang nad gsos dang sman zong rnams rnyed par gyur to/ /dge slong ma de gnyis ni rab tu byung</text></item>
<item><p>78b4</p><section>mdo sde</section><text>nas/ 'thab skrol can kha tshas ngan par gyur te/ de gnyis las gcig gis ni dge slong ma rnams la rigs ngan mo zhes bya ba'i tshig smras so/ /gcig gis ni smad 'tshong ma zhes bya ba'i tshig gis smras</text></item>
<item><p>78b5</p><section>mdo sde</section><text>so/ /de nas dge slong des de gnyis 'thab krol can du gyur pa de las bkag nas/ sbyin pa dang sbyin pa'i bgo bsha' byed pa la btsud do/ /de nas phyis dge slong des sangs rgyas la sogs pa dge slong gi dge</text></item>
<item><p>78b6</p><section>mdo sde</section><text>'dun bshos gsol te/ dbu skra dang sen mo'i mchod rten dag la yang bkur sti byas nas smon lam btab pa/ kye ma dge ba'i rtsa ba 'dis bdag gang dang gang du skye ba de dang der phyug cing nor mang la longs spyod</text></item>
<item><p>78b7</p><section>mdo sde</section><text>che ba'i rigs su skye bar shog cig /gzugs bzang zhing lta na sdug la mdzes par yang gyur cig /yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas</text></item>
<item><p>78b8</p><section>mdo sde</section><text>bcom ldan 'das de bdag gis mnyes par bgyid par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par</text></item>
<item><p>79a1</p><section>mdo sde</section><text>gyur cig ces byas so/ /de nas dge slong ma de gnyis kyis mthong nas 'phags pa khyod kyis smon lam ji lta bu zhig btab ces dris so/ /des kyang de gnyis la rgyas par bsnyad nas/ de gnyis kyis kyang de</text></item>
<item><p>79a2</p><section>mdo sde</section><text>thos nas smon lam btab pa/ bdag cag gnyis kyis kyang 'phags pa khyod nyid las brten te sangs rgyas bcom ldan 'das de mnyes par byed par gyur cig /mi mnyes par byed par ma gyur cig /de kho na'i bstan</text></item>
<item><p>79a3</p><section>mdo sde</section><text>pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig /bdag cag gnyis kyis dge slong ma mang mo zhig la tshig rtsub po smras pa'i las de'i rnam par smin pa'i</text></item>
<item><p>79a4</p><section>mdo sde</section><text>skal ba can du bdag cag gnyis ma gyur cig ces byas so/ /dge slong dag ji snyam du sems/ de'i tshe dge slong du gyur pa gang yin pa de ni pad ma'i mdog 'di yin no/ /de'i tshe dge slong ma gnyis su gyur pa</text></item>
<item><p>79a5</p><section>mdo sde</section><text>gang yin pa de gnyis ni dge slong ma 'di gnyis kho na yin no/ /dge slong des der sangs rgyas la sogs pa dge slong gi dge bdun bshos gsol te/ dbu skra dang sen mo'i mchod rten rnams la bkur sti byas nas/</text></item>
<item><p>79a6</p><section>mdo sde</section><text>smon lam btab pa'i las de'i rnam par smin pas phyug cing nor mang la longs spyod che ba'i rigs su skyes te/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang</text></item>
<item><p>79a7</p><section>mdo sde</section><text>mdzad pa mnyam pa dang thabs mnyam pa rnyed par gyur nas/ 'dis nga mnyes par byas te mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum</text></item>
<item><p>79a8</p><section>mdo sde</section><text>du byas so/ /dge slong ma de gnyis kyis der smon lam btab ste/ bdag cag gnyis kyis 'di nyid la brten te sangs rgyas bcom ldan 'das de mnyes par byed par gyur cig /mi mnyes par byed par ma gyur cig /</text></item>
<item><p>79b1</p><section>mdo sde</section><text>de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pas ni/ 'di gnyis kyis 'di las brten nas da ltar nga mnyes par byas te mi mnyes</text></item>
<item><p>79b2</p><section>mdo sde</section><text>par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/ /de gnyis kyis der dge slong ma mang po zhig la gcig gis ni rigs ngan mo zhes</text></item>
<item><p>79b3</p><section>mdo sde</section><text>bya ba'i tshig brjod pa/ gcig gis ni smad 'tshong ma zhes bya ba'i tshig brjod pa'i las de'i rnam par smin pas ni/ rigs ngan mo'i rigs su skyes la gcig ni smad 'tshong mar gyur to/ /btsun pa pad ma'i mdog gis</text></item>
<item><p>79b4</p><section>mdo sde</section><text>las ci zhig bgyis na las de'i rnam par smin pas phyug cing nor mang la longs spyod che ba'i rigs su skyes la/ gzugs bzang zhing lta na sdug la mdzes par gyur te pad ma'i snying po'i mdog 'dra bar gyur lags/</text></item>
<item><p>79b5</p><section>mdo sde</section><text>bcom ldan 'das kyis bka' stsal pa/ smon lam gyi dbang las gyur to/ /btsun pa 'dis gang du smon lam btab lags/ dge slong dag sngon byung ba 'das pa'i dus na ri khrod cig na kun dga' ra ba'i srungs</text></item>
<item><p>79b6</p><section>mdo sde</section><text>ma zhig gnas pa de'i kun dga' ra ba me tog phun sum tshogs pa dang 'bras bu phun sum tshogs pa dang bsil grib phun sum tshogs pa dang rdzing bu phun sum tshogs pa dang ldan te/ rdzing de dag kyang me tog ud pa la dang pad</text></item>
<item><p>79b7</p><section>mdo sde</section><text>ma dang ku mu da dang pad ma dkar pos gang ba dang ngang pa dang ngur pa dang zal mo rnams skad 'byin pa dang ldan par 'dug go/ /sangs rgyas bcom ldan 'das mi bzhugs pa'i tshe/ rang sangs rgyas sdug cing phongs pa rnams la</text></item>
<item><p>79b8</p><section>mdo sde</section><text>snying brtse ba/ bas mtha'i gnas mal gyis 'tsho ba/ bse ru lta bu'i 'jig rten gyi yon gnas gcig pu rnams 'jig rten du 'byung ste/ rang sangs rgyas gcig gis kun dga' ra ba der gnas bcas so/ /de nas kun</text></item>
<item><p>80a1</p><section>mdo sde</section><text>dga' ra ba'i srungs ma de nang par sngar langs te kun dga' ra ba der song ba las/ kun dga' ra ba'i srungs ma des rang sangs rgyas de klu'i rgyal po lus bskyil te de gnyid kyis log pa bzhin du skyil mo</text></item>
<item><p>80a2</p><section>mdo sde</section><text>dkrung bcas te 'dug pa mthong ngo / /mthong nas kyang mchog tu dga' ba skyeso/ /dga' ba skyes nas rang sangs rgyas de kun dga' ra ba de nyid du bshos gsol nas na bza' yang phul te/ me tog ud pa la dang pad</text></item>
<item><p>80a3</p><section>mdo sde</section><text>ma dang ku mu da dang pad ma dkar po rnams kyis gtor nas smon lam btab pa/ kye ma dge ba'i rtsa ba 'dis bdag gang dang gang du skye ba de dang der phyug cing nor mang la longs spyod che ba'i rigs su skye bar shog cig /</text></item>
<item><p>80a4</p><section>mdo sde</section><text>gzugs bzang zhing lta na sdug la mdzes par yang gyur cig /bdag gi lus mdog pad ma'i snying po'i kha dog lta bur gyur cig /'di bas kyang khyad par du 'phags pa'i ston pa mnyes par byed par gyur cig /mi mnyes</text></item>
<item><p>80a5</p><section>mdo sde</section><text>par byed par ma gyur cig /yon tan gyi tshogs 'di lta bu dag kyang thob par gyur cig ces byas so/ /dge slong dag ji snyam du sems/ de'i tshe kun dga' ra ba'i srungs mar gyur pa de ni pad ma'i mdog 'di nyid yin te/ des</text></item>
<item><p>80a6</p><section>mdo sde</section><text>rang sangs rgyas de la bkur sti byas nas smon lam btab pa'i las de'i rnam par smin pas phyug cing nor mang la longs spyod che ba'i rigs su skyes nas gzugs bzang zhing lta na sdug la mdzes par gyur te lus kyi mdog pad ma'i snying</text></item>
<item><p>80a7</p><section>mdo sde</section><text>po'i kha dog lta bur gyur te/ dge slong dag rang sangs rgyas bye ba phrag 'bum bas kyang ches lhag par khyad par du 'phags pa nga lta bu 'dis mnyes par byas te mi mnyes par ma byas la/ nga nyid kyi bstan pa la rab tu byung nas</text></item>
<item><p>80a8</p><section>mdo sde</section><text>nyon mongs pa thams cad spangs te/ dgra bcom pa nyid mngon sum du byas so// //shan pa zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na shan pa zhig gnas pa des thabs zlar bab pa las</text></item>
<item><p>80b1</p><section>mdo sde</section><text>chung mar blangs pa las/ phyi zhig na de'i chung ma la bu chags nas zla ba dgu 'am bcu lon pa dang bu byung ste/ khye'u gzugs bzang zhing lta na sdug la mdzes pa zhig btsas nas de pha ma'i snying du shas cher sdug cing phangs la yid du</text></item>
<item><p>80b2</p><section>mdo sde</section><text>'ong bar gyur to/ /de nas de'i btsas ston rgyas par byas te rigs dang 'thun pa'i ming btags nas/ 'o ma dang zho dang mar dang zhun mar dang mar gyi snying khus bskyed bsrings te/ de gang gi tshe cher skyes pa de'i tshe pha ma de gnyis</text></item>
<item><p>80b3</p><section>mdo sde</section><text>kyis bza' ba dang bca' ba bzang po byin la las ci yang byed du ma 'jug go/ /de nas phyis de'i phas de rang gi las byed du bcug pa dang de na re yab bdag ni bdag nyid 'gum pa'i rngo ni thog gi/ srog chags 'gum pa'i rngo n-i mi thog</text></item>
<item><p>80b4</p><section>mdo sde</section><text>go zhes zer ro/ /shan pa'i chung mas smras pa/ jo bo khye'u 'di la gnod par ma mdzad cig /bdag cag gis las 'di gla mi bgyid du stsal to/ /de nas de skad ces thos pa'i mod la/ shan pa des khye'u de dal</text></item>
<item><p>80b5</p><section>mdo sde</section><text>bar bzhag go/ /de nas phyi zhig na khye'u des bcom ldan 'das kyi bstan pa la dad pa rnyed nas/ de dus dus su rgyal bu rgyal byed kyi tshal du 'gro zhing bcom ldan 'das la chos mnyan par byed do/ /de nas phyi</text></item>
<item><p>80b6</p><section>mdo sde</section><text>zhig na de rab tu 'byung ba'i sems skyes nas/ des bsams pa/ bdag gis khyim na gnas pa btang la/ bcom ldan 'das kyi bstan pa la rab tu 'byung ngo snyam nas/ pha ma gnyis la gsol te/ bcom ldan 'das</text></item>
<item><p>80b7</p><section>mdo sde</section><text>kyi bstan pa la rab tu byung nas bsnyen par rdzogs par byas so/ /de nas des brtson pa dang bsgrub pa dang 'bad pas nyon mongs pa thams cad spangs te/ dgra bcom pa nyid mngon sum du byas nas de dgra bcom pa khams</text></item>
<item><p>80b8</p><section>mdo sde</section><text>gsum pa'i 'dod chags dang bral bar gyur nas gser dang bong bar mnyam pa nam mkha' dang lag mthil du 'dra ba'i sems dang ldan pa tsan dan sbangs pa lta bur bsil bar gyur pa rig pas sgo nga'i sbubs bcom pa rig pa</text></item>
<item><p>81a1</p><section>mdo sde</section><text>dang mngon par shes pa dang so so yang dag par rig pa thob pa srid pa'i rnyed pa dang / chags pa dang bkur sti la rgyab kyis phyogs pa dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas</text></item>
<item><p>81a2</p><section>mdo sde</section><text>su gyur to/ /de nas des dgra bcom pa nyid thob nas bsams pa/ bdag gis 'dul bar 'gyur ba 'ga' lta yod dam snyam pa dang / des thog ma kho nar pha ma gnyis 'dul bar 'gyur ba mthong ngo / /mthong nas kyang de gnyis kyi thad</text></item>
<item><p>81a3</p><section>mdo sde</section><text>du song ste chos bstan nas/ sdig pa'i las de las bzlog ste/ bden pa rnams dang skyabs su 'gro ba dang bslab pa'i gnas rnams la yang bkod do/ /sbyin pa dang sbyin pa'i bgo bsha' bya ba la yang btsud de des khyim de slong ba'i skye bo</text></item>
<item><p>81a4</p><section>mdo sde</section><text>rnams kyi chu dong lta bur gyur par byas so/ /dge slong dgra bcom pa nyid thob pa de la yang bza' ba dang bca' ba gtsang ma bzang po sbyor to/ /des kyang bdag nyid kyang longs spyod par byed la tshangs par spyod pa gzhan dag la</text></item>
<item><p>81a5</p><section>mdo sde</section><text>yang sbyin par byed de/ /de nas dge slong rnams kyis bcom ldan 'das la zhus pa/ btsun pa dge slong 'dis las ci bgyis na/ las de'i rnam par smin pas phyug cing nor mang la longs spyod che ba'i shan pa'i rigs su</text></item>
<item><p>81a6</p><section>mdo sde</section><text>yang skyes la/ sdig pa'i las la yang sems ma zhugs/ bcom ldan 'das kyang 'dis mnyes par bgyis te/ mi mnyem par ma bgyis bcom ldan 'das kyi bstan pa la yang rab tu byung nas nyon mongs pa spangs te/</text></item>
<item><p>81a7</p><section>mdo sde</section><text>dgra bcom pa nyid mngon sum du bgyis khyim pa'i tshe dang rab tu byung ba'i tshe na yang bza' ba dang bca' ba bzang po dang ldan par gyur lags/ bcom ldan 'das kyis bka' stsal pa/ smon lam gyi dbang las gyur to/ /btsun pa</text></item>
<item><p>81a8</p><section>mdo sde</section><text>'dis gang du smon lam btab lags/ dge slong dag sngon byung ba 'das pa'i dus na/ ri khrod cig na shan pa mang po cig /skyed mos tshal gyi nang du dong ste bza' ba dang bca' ba bzang po mang po bshams pa las/ rang sangs rgyas</text></item>
<item><p>81b1</p><section>mdo sde</section><text>zhig bskyed mos tshal der bsod snyoms la 'ongs nas/ de shan pa'i mi zhig gis mthong ste/ mthong ma thag tu/ shan pa'i mi de/ rang sangs rgyas de la shin tu dga' ba skyes te/ dga' ba skyes nas/ rang sangs rgyas de la bza' ba dang bca'</text></item>
<item><p>81b2</p><section>mdo sde</section><text>ba gtsang ma bzang po mang po phul lo/ /bdag nyid chen po de dag ni lus kyis chos ston par byed kyi tshig gis chos ston par mi byed de/ des der bsod snyoms blangs nas/ de nyid du steng gi nam mkha' la song ngo / /de nas mi des mthong</text></item>
<item><p>81b3</p><section>mdo sde</section><text>nas lhag par yang dga' ba skyes so/ /de dga' ba skyes nas smon lam btab pa/ kye ma dge ba'i rtsa ba 'dis bdag gang dang gang du skye ba de dang der phyug cing nor mang la longs spyod che ba'i shan pa'i rigs su skyes la/ bza' ba</text></item>
<item><p>81b4</p><section>mdo sde</section><text>dang bca' ba bzang po dang yang ldan pa dang bdag sdig pa'i las de yang mi byed pa dang / 'di bas kyang ches khyad par du 'phags pa'i ston pa mnyes par byed par gyur cig mi mnyes par byed par ma gyur cig /yon tan gyi tshogs 'di</text></item>
<item><p>81b5</p><section>mdo sde</section><text>lta bu dag kyang thob par gyur cig /de kho na'i bstan pa la rab tu byung nas/ nyon mongs pa thams cad spangs te dgra bcom pa nyid mngon sum du byed par gyur cig ces byas so/ /dge slong dag ji snyam du sems/ de'i tshe shan</text></item>
<item><p>81b6</p><section>mdo sde</section><text>par gyur pa gang yin pa de ni dge slong 'di nyid yin te/ des rang sangs rgyas de la bshos phul nas/ smon lam btab pa'i las de'i rnam par smin pas gang dang gang du skyes pa de dang der phyug cing nor mang la longs spyod che ba'i</text></item>
<item><p>81b7</p><section>mdo sde</section><text>shan pa'i rigs su skyes nas gzugs bzang zhing lta na sdug la mdzes par gyur te/ bza' ba dang bca' ba bzang po dang yang ldan par gyur la/ des sdig pa'i las kyang ma byas te/ dge slong dag nga rang sangs rgyas bye ba</text></item>
<item><p>81b8</p><section>mdo sde</section><text>phrag 'bum bas kyang ches lhag par khyad par du 'phags pa/ nga lta bu 'dis mnyes par byas te/ mi mnyes par ma byas la/ nga nyid kyi bstan pa la rab tu byung nas/ nyon mongs pa thams cad spangs te dgra bcom pa nyid mngon sum du byas</text></item>
<item><p>82a1</p><section>mdo sde</section><text>so/ /gzhan yang yang dag par rdzogs pa'i sangs rgyas 'od srung gi bstan pa la 'di rab tu byung nas der 'dis tshe gcig tu tshangs par spyod pa spyad de 'chi kar smon lam btab pa/ yang dag par rdzogs pa'i sangs rgyas 'od srung</text></item>
<item><p>82a2</p><section>mdo sde</section><text>gis/ bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad</text></item>
<item><p>82a3</p><section>mdo sde</section><text>spangs te/ dgra bcom pa nyid mngon sum du byed par gyur cig ces byas so/ /dge slong dag ji snyam du sems/ de'i tshe yang dag par rdzogs pa'i sangs rgyas 'od srung gi bstan pa la rab tu byung ba'i dge slong du gyur pa gang yin pa de ni/ dge</text></item>
<item><p>82a4</p><section>mdo sde</section><text>slong 'di nyid yin te/ des der tshe gcig tu tshangs par spyod pa spyad nas/ 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de</text></item>
<item><p>82a5</p><section>mdo sde</section><text>bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byed par gyur cig ces byas pa des</text></item>
<item><p>82a6</p><section>mdo sde</section><text>na/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas 'dis nga mnyes par byas te/ mi mnyes</text></item>
<item><p>82a7</p><section>mdo sde</section><text>par ma byas la nga nyid kyi bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byas so// //las brgya tham pa/ bam po bdun pa/ gser mdog ces bya ba ni/ gleng</text></item>
<item><p>82a8</p><section>mdo sde</section><text>gzhi mnyan du yod pa na bzhugs te/ de'i tshe mnyan du yod pa na/ rigs ngan zhig gnas pa des thabs zlar bab pa la chung ma blangs pa las phyi zhig na de'i chung ma la bu chags nas de zla ba dgu 'am bcu lon pa dang bu mo mi sdug</text></item>
<item><p>82b1</p><section>mdo sde</section><text>pa mchog tu mi sdug la mi sdug pa'i sna grangs bcwa brgyad dang ldan pa zhig btsas nas de mthong ma thag tu pha ma gnyis shin du mi dga' bar gyur to/ bdag cag gnyis la bu mo 'di 'dra ba mi dgos kyis nam sros pa dang phyir phyung la</text></item>
<item><p>82b2</p><section>mdo sde</section><text>khyi rnams la sbyin no zhes zer ro/ /de nas chung ma na re jo bo de skad ma gsung zhig /'jig rten na mi gsod pa ni rnam par dmad pa lags kyis/ 'di kho na ltar mi sdug pa'i rnam grangs bcwa brgyad dang ldan du lags</text></item>
<item><p>82b3</p><section>mdo sde</section><text>kyis/ 'di bdag cag gnyis kyi bu mo lags pas na/ 'di btsas ma thag tu bdag cag gis dor mi nus kyis nam cher skyes pa na bskrad par bgyi'o/ /'on kyang 'di de'i tshe cis kyang 'tsho ba tshol nus par 'gyur ro</text></item>
<item><p>82b4</p><section>mdo sde</section><text>zhes byas so/ /de nas 'o na de ltar bya'o zhes smras nas/ de pha ma gnyis kyis lkog tu gsos te/ ci nas sus kyang mi shes par byas so/ /de nas de gang gi tshe 'gro nus par gyur pa de'i tshe de mi sdug ches nas/</text></item>
<item><p>82b5</p><section>mdo sde</section><text>pha ma gnyis kyis khyim nas skrad de btang ngo / /de nas de slongs mo byed cing srang de yan man na gnas pa las/ des sa sgre bo la gnas pa dang kha zas ngan pa za za bas lus la mdze nad dang rma byung bar gyur te/ de phyi</text></item>
<item><p>82b6</p><section>mdo sde</section><text>zhig na nad bu can du gyur nas/ srang de na 'gyel zhing 'dug ste/ shi la thug pa dang tshe dang ldan pa kun dga' bos mthong ste/ mthong ma thag tu tshe dang ldan pa kun dga' bo snying rje skyes nas de de'i thad du song ste smras pa/</text></item>
<item><p>82b7</p><section>mdo sde</section><text>che ge ci nyes des smras pa/ btsun pa kun dga' bo bdag gis sngon bsod nams dag ma bgyis pas na/ des bdag 'di kho na lta bur gyur pa lags kyis/ btsun pa kun dga' bo ci nas bdag gi mi dge ba'i las 'di</text></item>
<item><p>82b8</p><section>mdo sde</section><text>yongs su zad par 'gyur bar mdzad du gsol/ tshe dang ldan pa kun dga' bos smras pa/ che ge snying ma chung bar spro ba skyed cig dang bdag gis khyod kyi mi dge ba'i las 'di bsal bar bya'o/ /de skad ces smras nas tshe dang</text></item>
<item><p>83a1</p><section>mdo sde</section><text>ldan pa kun dga' bos de'i don du til mar dang spos btsal nas bu mo de ga la bar song ste phyin nas smras pa/ che ge longs la bcom ldan 'das kyi dbu skra dang sen mo'i mchod rten la spos kyis byugs</text></item>
<item><p>83a2</p><section>mdo sde</section><text>shig /de nas de thos ma thag tu bu mo de dga' ba skyes nas langs te tshe dang ldan pa kun dga' bo'i phyi bzhin song nas/ kun dga' bos/ de bzhin gshegs pa'i mchod rten la til mar gyis byugs pa dang sbyar ba'i</text></item>
<item><p>83a3</p><section>mdo sde</section><text>spos kyi byug pa dang gur gum gyis byug pa 'bul du bcug go/ /khyim bdag mgon med zas sbyin yang sa phyogs der 'ongs te/ des tshe dang ldan pa kun dga' bo mthong nas btsun pa kun dga' bo ci mdzad ces</text></item>
<item><p>83a4</p><section>mdo sde</section><text>dris so/ /tshe dang ldan pa kun dga' bos smras pa/ bu mo 'di'i dbul ba yongs su gcad par bya'o/ /de nas khyim bdag mgon med zas sbyin gyis kyang bu mo de sgren mor 'dug pa mthong nas gos byin no/ /bcom ldan</text></item>
<item><p>83a5</p><section>mdo sde</section><text>'das kyang bu mo de kho na la thugs brtse ba'i phyir sa phyogs der gshegs nas bu mo des sangs rgyas bcom ldan 'das mdzes shing yid du 'thad la/ dbang po zhi ba thugs zhi ba thugs mchog tu dul ba dang rnam par zhi ba dang</text></item>
<item><p>83a6</p><section>mdo sde</section><text>ldan pa gser gyi mchod sdong ltar dpal 'bar ba mthong ngo / /mthong nas kyang bu mo de yang mchog tu dga' ba skyes so/ /dga' ba skyes nas bsams pa/ 'di'i dbu skra dang sen mo'i mchod rten dag la bkur sti byas na</text></item>
<item><p>83a7</p><section>mdo sde</section><text>yang 'bras bu chen por 'gyur na/ 'di nyid la byas pa lta ci smos te/ 'bras bu chen por ji ste mi 'gyur snyam nas/ dga' ba skyes te/ gos de khyer nas/ bcom ldan 'das ga la der song ste phyin nas/ bcom</text></item>
<item><p>83a8</p><section>mdo sde</section><text>ldan 'das la gos de phul te/ thal mo sbyar nas/ bcom ldan 'das la rtog cing 'dug go/ /de nas de bcom ldan 'das la sems dga' bar gyur bzhin du shi 'phos te dus las 'das nas mnyan du yod pa</text></item>
<item><p>83b1</p><section>mdo sde</section><text>de nyid du tshong dpon zhig gi khyim du chung ma chen ma'i ltor nying mtshams sbyar nas/ de zla ba dgu 'am bcu lon pa dang bu mo gser gyi mdog can zhig btsas te/ de'i btsas ston rgyas par byas nas/ bu mo 'di'i ming ji skad gdags shes</text></item>
<item><p>83b2</p><section>mdo sde</section><text>ming 'dogs par byed de/ bu mo 'di gzugs bzang zhing lta na sdug la mdzes te/ gser gyi mdog can yin pas na/ de'i phyir bu mo 'di'i ming gser gyi mdog ces gdags so zhes zer ro/ /de nas bu mo gser mdog 'o ma dang</text></item>
<item><p>83b3</p><section>mdo sde</section><text>zho dang mar dang zhun mar dang mar gyi snying khus bskyed bsrings te/ de gang gi tshe btsas nas/ lo bdun lon pa de'i tshe/ des bcom ldan 'das kyi bstan pa la dad pa rnyed nas des pha ma la gsol te/ bcom ldan 'das</text></item>
<item><p>83b4</p><section>mdo sde</section><text>kyi bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byas nas/ rdzu 'phrul che zhing mthu cher gyur to/ /de nas de dgra bcom pa nyid thob nas bsams pa bdag gang nas shi 'phos</text></item>
<item><p>83b5</p><section>mdo sde</section><text>te/ 'dir skyes snyam pa dang des mnyan du yod pa de nyid du rigs ngan gyi bu mo mi sdug pa'i sna grangs bcwa brgyad dang ldan par gyur pa las/ der bdag gis 'phags pa kun dga' bo la brten nas rigs ngan gyi skye gnas spangs te/</text></item>
<item><p>83b6</p><section>mdo sde</section><text>der skyes pa mthong nas de'i blo skyes pa 'phags pa kun dga' bo ni bdag la dka' ba byed byed pa yin no snyam du rig nas/ der rtag tu 'gro zhing bkur sti byed do/ /de nas dge slong dag gis sangs rgyas bcom ldan 'das</text></item>
<item><p>83b7</p><section>mdo sde</section><text>la zhus pa/ btsun pa gser mdog gis las ci bgyis na/ las de'i rnam par smin pas phyug cing nor mang la longs spyod che ba'i rigs su skyes te/ gser gyi mdog can du gyur la/ bcom ldan 'das kyang 'dis</text></item>
<item><p>83b8</p><section>mdo sde</section><text>mnyes par bgyis te/ mi mnyes par ma bgyis la/ bcom ldan 'das kyis bstan pa la rab tu byung nas nyon mongs pa thams cad spangs te/ dgra bcom pa nyid mngon sum du bgyis lags/ bcom ldan 'das</text></item>
<item><p>84a1</p><section>mdo sde</section><text>kyis bka' stsal pa/ dge slong dag mnyan du yod pa 'di nyid nas sa phyogs ga ge mo zhig na/ rigs ngan gyi bu mo mi sdug pa'i sna grangs bcwa brgyad dang ldan pa zhig 'dug pa khyod kyis mthong ngam/ bcom ldan 'das mthong lags so/ /</text></item>
<item><p>84a2</p><section>mdo sde</section><text>de de nas shi 'phos nas 'dir skyes te/ des dbu skra dang sen mo'i mchod rten la til mar gyis byug pa dang / sbyar ba'i spos kyis byug pa dang gur gum gyis byug pa dang spos kyis byug pa phul nas nga la gos phul te nga la sems dga' ba bskyed nas</text></item>
<item><p>84a3</p><section>mdo sde</section><text>shi ba'i las de'i rnam par smin pas/ 'di da ltar phyug cing nor mang la longs spyod che ba'i rigs su skyes te/ gzugs bzang zhing lta na sdug la mdzes pa gser gyi mdog can du gyur to/ /btsun pa bu mo 'dis las ci bgyis na las</text></item>
<item><p>84a4</p><section>mdo sde</section><text>de'i rnam par smin pas rigs ngan gyi rigs su skyes te/ mi sdug pa'i sna grangs bcwa brgyad dang ldan par gyur lags/ bcom ldan 'das kyis bka' stsal pa/ dge slong dag 'di nyid kyis las rnams byas shing bsags</text></item>
<item><p>84a5</p><section>mdo sde</section><text>te dge slong dag sngon 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa/ skyes bu</text></item>
<item><p>84a6</p><section>mdo sde</section><text>gdul bya'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i tshe bA rA Na sI na khyim bdag cig gnas pa des thabs zlar bab pa las chung ma blangs</text></item>
<item><p>84a7</p><section>mdo sde</section><text>nas/ de de dang lhan cig tu rtse zhing dga' la dga' mgur spyod pa las phyi zhig na/ de'i chung ma la bu chags nas/ de zla ba dgu 'am bcu lon pa dang bu mo gzugs bzang zhing lta na sdug la mdzes pa zhig btsas nas de'i btsas</text></item>
<item><p>84a8</p><section>mdo sde</section><text>ston rgyas par byas te/ rigs dang 'thun pa'i ming btags nas 'o ma dang zho dang mar dang zhun mar dang mar gyi snying khus bskyed bsrings te/ de gang gi tshe chen mor gyur pa de'i tshe/ des yang dag par rdzogs pa'i sangs rgyas 'od srung gi</text></item>
<item><p>84b1</p><section>mdo sde</section><text>bstan pa la dad pa rnyed nas/ des pha ma la gsol te yang dag par rdzogs pa'i sangs rgyas 'od srung gi bstan pa la rab tu byung nas/ de 'thab krol can kha tshas ngan par gyur to/ /des byad gzugs dang lang tsho dang dbang phyug dang cho rigs</text></item>
<item><p>84b2</p><section>mdo sde</section><text>kyi rgyags pas dregs nas slob pa dang mi slob pa'i dge slong ma mang po zhig la byad gzugs mi sdug pa'i lus dang ngag gi las rnams kyis dpya ste/ rigs ngan zhes bya ba'i tshig kyang smras pa las/ phyis de 'gyod pa skyes so/ /de</text></item>
<item><p>84b3</p><section>mdo sde</section><text>nas des tshe gcig tu tshangs par spyod pa spyad nas/ smon lam btab pa/ 'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang / yon tan gyi tshogs ci yang ma thob</text></item>
<item><p>84b4</p><section>mdo sde</section><text>kyis/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho</text></item>
<item><p>84b5</p><section>mdo sde</section><text>na'i bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byed par gyur cig /bdag gis tshangs pa mtshungs par spyod pa de dag la tshig rtsub po smras pa'i sdig pa'i las de'i 'bras bu</text></item>
<item><p>84b6</p><section>mdo sde</section><text>bdag la smin par ma gyur cig ces byas so/ /dge slong dag ji snyam du sems/ de'i tshe yang dag par rdzogs pa'i sangs rgyas 'od srung gi bstan pa la rab tu byung ba'i dge slong mar gyur pa gang yin pa de ni/ mi sdug pa 'di nyid yin te/</text></item>
<item><p>84b7</p><section>mdo sde</section><text>des der byad gzugs dang lang tsho dang dbang phyug dang cho rigs kyi rgyags pas dregs nas dge slong ma mang po zhig la mi sdug pa'i tshul gyis/ lus kyi las kyis 'phyas pa dang / rigs ngan zhes bya ba'i tshig brjod pa'i las de'i rnam par smin pas</text></item>
<item><p>84b8</p><section>mdo sde</section><text>gang dang gang du skyes pa der rigs ngan gyi rigs su skyes te/ mi sdug pa'i sna grangs bcwa brgyad dang yang ldan par gyur to/ /de nas tshe gcig tu tshangs par spyod pa spyad nas 'chi kar smon lam btab ste/ yang dag par rdzogs pa'i sangs rgyas</text></item>
<item><p>85a1</p><section>mdo sde</section><text>'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon</text></item>
<item><p>85a2</p><section>mdo sde</section><text>mongs pa thams cad spangs te dgra bcom pa nyid mngon sum du byed par gyur cig ces byas pa des na/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs</text></item>
<item><p>85a3</p><section>mdo sde</section><text>mnyam pa brnyed par gyur nas 'dis nga mnyes par byas te mi mnyes par ma byas la/ nga nyid kyi bstan pa la rab tu byung nas nyon mongs pa spangs te dgra bcom pa nyid mngon sum du byas so// //ba lang rdzi zhes bya ba ni/ gleng</text></item>
<item><p>85a4</p><section>mdo sde</section><text>gzhi mnyan du yod pa na bzhugs te/ de'i tshe rgyal po gsal rgyal gyis sangs rgyas la sogs pa dge slong gi dge 'dun zla ba gsum du spyan drangs te rgyal bu rgyal byed kyi tshal du yo byad thams cad sbyar nas rgyal bu rgyal byed kyi tshal gyi</text></item>
<item><p>85a5</p><section>mdo sde</section><text>'dab du ba lang dang ma he'i las bcas te/ dge slong rnams ba'i dar ba dang ma he'i dar bas longs spyod par byed do/ /des zla ba gsum gyi bar du sangs rgyas la sogs pa dge slong gi dge 'dun la yo byad thams cad kyis</text></item>
<item><p>85a6</p><section>mdo sde</section><text>bsnyen bkur byas nas/ mjug du sangs rgyas la sogs pa dge slong gi dge 'dun la zhal zas ro brgya dang ldan pa gsol te/ bcom ldan 'das la 'bum ri ba'i na bza' phul lo/ /dge slong gzhan dag la</text></item>
<item><p>85a7</p><section>mdo sde</section><text>yang re re la yo byad thams cad phul te/ ba lang rdzi dang ma he rdzi thams cad rang rang gi gnas su so sor bkye nas rgyal po song ngo / /de nas ba lang rdzi rnams kyis bsams pa/ rgyal po 'di sa'i mnga' bdag dbang phyug gi</text></item>
<item><p>85a8</p><section>mdo sde</section><text>mthar phyin pa yin mod kyi 'di yang da dung sbyin pa dag sbyin zhing bsod nams dag byed la/ bdag cag ni gzhan gyi khol po gzhan gyi ngor blta ba gzhan gyi tshal za byed cing 'tsho ba yin te/ 'dis 'di lta bu'i gnas thob pa yang rung</text></item>
<item><p>85b1</p><section>mdo sde</section><text>ba dag thams cad ni sbyin pa dang dul ba dang yang dag par sdom pa'i las rnam pa gsum gyi 'bras bu yin gyis/ ma la bdag cag gis kyang dge ba'i chos cung zad tsam yang dag par blangs te gnas par bya gor ma chag snyam du</text></item>
<item><p>85b2</p><section>mdo sde</section><text>bsams nas/ ba lang rdzi lnga brgyas sangs rgyas la sogs pa dge slong gi dge 'dun spyan drangs te/ bza' ba dang bca' ba gtsang ma bzang po mang po bshams nas nang par sngar langs te chu ra bkang nas bcom ldan 'das la phrin gyis</text></item>
<item><p>85b3</p><section>mdo sde</section><text>gdugs tshod bskul ba btsun pa gdugs tshod la bab ste bshos gsol lags na/ bcom ldan 'das kyis da de'i dus la bab par dgongs te gshegs su gsol zhes bskul lo/ /de nas bcom ldan 'das snga dro sham thabs dang</text></item>
<item><p>85b4</p><section>mdo sde</section><text>chos gos gsol te lhung bzed bsnams nas dge slong gi tshogs kyis zhabs 'bring byas te dge slong gi dge 'dun gyis mdun du bdar nas/ ba lang rdzi de dag gi ba lang gi lhas dang skos sa'i 'dab du gshegs te byon nas gdan</text></item>
<item><p>85b5</p><section>mdo sde</section><text>bshams pa la bzhugs so/ /de nas ba lang rdzi de dag gis sangs rgyas la sogs pa dge slong gi dge 'dun rnams bde bar bzhugs par rig nas/ rang gi lag nas bza' ba dang bca' ba gtsang ma bzang po mang po dang ba'i</text></item>
<item><p>85b6</p><section>mdo sde</section><text>dar ba dang ma he'i dar bas tshim par byas te ci bzhed pa bstabs nas bshos gsol zin te gsang sder ni gyu/ phyag ni bcabs par rig nas stan ches dma' ba dag khyer te chos mnyan pa'i phyir bcom ldan 'das kyi spyan</text></item>
<item><p>85b7</p><section>mdo sde</section><text>sngar 'khod do/ /de nas bcom ldan 'das kyis ba lang rdzi lnga brgya po de dag gi bsam pa dang bag la nyal dang khams dang rang bzhin dang shes pa thugs su chud nas/ de dang 'thun pa'i chos bstan te/ des</text></item>
<item><p>85b8</p><section>mdo sde</section><text>na ba lang rdzi lnga brgya po de dag 'khor dang bcas pas stan de kho na la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du</text></item>
<item><p>86a1</p><section>mdo sde</section><text>byas te/ de dag gis kyang bden pa mthong nas gsol pa/ bcom ldan 'das bdag cag khyim na gnas pa las bcom ldan 'das kyi bstan pa la rab tu byung la/ chu bo rnams las rgal bar bgyi ba dang /</text></item>
<item><p>86a2</p><section>mdo sde</section><text>sbyor ba rnams las yang dag par 'da' bar bgyi ba'i slad du brtson par bgyi bsgrub par bgyi 'bad par bgyi bar 'tshal lo zhes gsol nas/ rgyal po gsal rgyal la gsol te/ ba lang gi khyu de rnams ba lang</text></item>
<item><p>86a3</p><section>mdo sde</section><text>rdzi gzhan dag la gtad nas khyim gyi 'khor btang ste/ bcom ldan 'das kyi thad du dong nas bcom ldan 'das kyi zhabs la mgo bos phyag 'tshal te bcom ldan 'das la 'di skad ces gsol to/ /btsun</text></item>
<item><p>86a4</p><section>mdo sde</section><text>pa bdag cag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/ bdag cag kyang bcom ldan 'das kyi thad du tshangs par spyod pa spyad par</text></item>
<item><p>86a5</p><section>mdo sde</section><text>'tshal lo/ /de nas de dag la bcom ldan 'das kyis dge slong tshur shog ces bka' stsal te/ dge slong dag tshur shog tshangs par spyod cig ces bka' stsal nas/ de thos ma thag tu skra ni byi bar gyur lus la ni snam sbyar</text></item>
<item><p>86a6</p><section>mdo sde</section><text>gyon par gyur te/ skra dang kha spu ni bregs nas zhag bdun lon pa tsam du gyur spyod lam ni bsnyen par rdzogs nas lo brgya lon pa lta bur 'dug par gyur/ lag na ni lhung bzed dang chu snod thogs par gyur to/ /'dir</text></item>
<item><p>86a7</p><section>mdo sde</section><text>smras pa/ de bzhin gshegs pas tshur zhes bka' stsal pa/ de dag mgo bregs lus la snam sbyar gyon/ /sangs rgyas kyis ni dgongs pas gos bgos nas/ /mod la dbang po rab tu zhi bar gnas/ /</text></item>
<item><p>86a8</p><section>mdo sde</section><text>de nas bcom ldan 'das kyis de dag la lung phog nas/ de dag gis kyang brtson pa dang bsgrub pa dang 'bad pas nyon mongs pa thams cad spangs te/ dgra bcom pa nyid mngon sum du byas nas/ de dag dgra bcom</text></item>
<item><p>86b1</p><section>mdo sde</section><text>pa khams gsum pa'i 'dod chags dang bral bar gyur te/ gser dang bong bar mnyam pa nam mkha' dang lag mthil du 'dra ba'i sems dang ldan pa tsan dan sbangs pa lta bur bsil bar gyur pa/ rig pas sgo nga'i sbubs</text></item>
<item><p>86b2</p><section>mdo sde</section><text>bcom pa/ rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la rgyab kyis phyogs pa/ dbang po dang nye dbang dang bcas pa'i lha rnams kyis mchod cing rjed</text></item>
<item><p>86b3</p><section>mdo sde</section><text>pa dang gus par smra ba'i gnas su gyur to/ /de dag gis dgra bcom pa nyid thob nas bsams pa/ bdag cag gis 'dul bar 'gyur ba 'ga' lta yod dam snyam pa dang de dag gis nye du de dag nyid 'dul bar 'gyur bar mthong ngo / /</text></item>
<item><p>86b4</p><section>mdo sde</section><text>mthong nas kyang de dag gi thad du dong ste chos bstan nas dad pa phun sum tshogs pa la ni bkod/ skyabs su 'gro ba dang bslab pa'i gzhi rnams la ni btsud sbyin pa dang sbyin pa'i bgo bsha' bya ba ni yang dag par 'dzin du bcug go/ /</text></item>
<item><p>86b5</p><section>mdo sde</section><text>de dag gi nang nas ba lang rdzi mo gcig ni ma dad de/ bcom ldan 'das la blta ba'i phyir 'gror mi btub nas ba lang rdzi de dag gis de nan gyis bzung ste/ bcom ldan 'das kyi thad du khrid nas/ ba lang rdzi mo des thag</text></item>
<item><p>86b6</p><section>mdo sde</section><text>ring po zhig nas sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/ me lus kyi dbyibs su 'dug pa lta bu me mar gyis btab pa lta bu/ mar</text></item>
<item><p>86b7</p><section>mdo sde</section><text>me gser gyi snod du bzhag pa lta bu mchod sdong rin po che sna tshogs kyis spras pa lta bu/ blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo / /mthong</text></item>
<item><p>86b8</p><section>mdo sde</section><text>nas kyang mchog tu dga' ba skyes te/ dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba de lta bu ni lo bcu gnyis kyi bar du zhi gnas kyi sems</text></item>
<item><p>87a1</p><section>mdo sde</section><text>la goms par byas pa la yang nyams bde ba de lta bu skye bar mi 'gyur ro/ /de ltar mthong nas kyang dga' ba skyes te phan tshun du bltas nas bcom ldan 'das la mchod pa byas na/ bdag gis me tog ga</text></item>
<item><p>87a2</p><section>mdo sde</section><text>las blang ba snyam pa dang des thag mi ring ba zhig na ko sha ta ka'i me tog dag cig mthong nas des de dag blangs te/ bcom ldan 'das kyi thad du song nas bcom ldan 'das la ko sha ta ka'i me tog gis gtor te/ bcom ldan</text></item>
<item><p>87a3</p><section>mdo sde</section><text>'das kyi zhabs la mgo bos phyag 'tshal nas chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis dgongs na/ bu mo 'di ni tshe thung ste ring po mi thogs par 'chi bar 'gyur</text></item>
<item><p>87a4</p><section>mdo sde</section><text>ro snyam du thugs su chud nas bcom ldan 'das kyis de dang 'tsham pa'i chos bstan to/ /de nas des kyang bcom ldan 'das kyi bka' mchid kyi mjug rdzogs par rig nas bcom ldan 'das kyi thad nas song</text></item>
<item><p>87a5</p><section>mdo sde</section><text>ngo / /de song nas ring por ma lon par 'byung ba chen po ma snyoms par gyur nas de bcom ldan 'das la sems dga' bzhin du shi 'phos te dus las 'das nas lha yul du skyes so/ /lha'i bu 'am lha'i bu</text></item>
<item><p>87a6</p><section>mdo sde</section><text>mo skyes ma thag pa ni chos nyid kyis sems rnam pa gsum skye bar 'gyur te/ gang nas shi 'phos gang du skyes las gang gis skyes snyam mo/ /de nas bcom 'das la ko sha ta ka'i me tog gis</text></item>
<item><p>87a7</p><section>mdo sde</section><text>gtor te de la sems dga' bar gyur par des mthong nas bsams pa/ bdag zhag lon nas gzod bcom ldan 'das la lta ba dang bsnyen bkur bya ba'i phyir 'gro ba ni bdag gi cha ma yin gyis bdag zhag</text></item>
<item><p>87a8</p><section>mdo sde</section><text>ma lon par bcom ldan 'das la blta ba dang bsnyen bkur bya ba'i phyir 'gro'o snyam mo/ /de nas rna cha gdub 'khor dag cing 'gul bar thogs pa lus do shal dang se mo dos brgyan pa/ nor bu rin po che sna</text></item>
<item><p>87b1</p><section>mdo sde</section><text>tshogs kyis smras pa'i cod pan can lus gur gum dang ta ma la'i lo ma dang sbrig ka la sogs pas byugs pa kha dog 'phags pa des de nyid kyi mtshan mo lha'i me tog ud pa la dang pad ma dang ku mu da dang pad ma dkar po dang</text></item>
<item><p>87b2</p><section>mdo sde</section><text>man dA ra rnams kyis thu ba bkang nas bcom ldan 'das ga la ba der song ste phyin nas/ bcom ldan 'das la lha'i me tog ud pa la dang pad ma dang ku mu ta dang pad ma dkar po dang man dA ra ba rnams kyis gtor te/ bcom</text></item>
<item><p>87b3</p><section>mdo sde</section><text>ldan 'das kyi zhabs la mgo bos phyag 'tshal nas chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang bag la nyal dang khams dang rang bzhin dang shes pa thugs</text></item>
<item><p>87b4</p><section>mdo sde</section><text>su chud nas/ de dang 'thun pa'i chos bstan te/ des na lha mo des stan de kho na la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun tu zhugs pa'i 'bras bu mngon sum</text></item>
<item><p>87b5</p><section>mdo sde</section><text>du byas te/ des bden pa mthong nas stan las langs te/ bcom ldan 'das kyi zhabs la mgo bos phyag 'tshal nas/ bcom ldan 'das la lan gsum bskor ba byas te/ de nyid du mi snang</text></item>
<item><p>87b6</p><section>mdo sde</section><text>bar gyur to/ /de nas dge slong srod dang tho rangs mi nyal bar brtson pa lhur byed pa la gnas pa rnams kyis rgyal bu rgyal byed kyi tshal thams cad snang ba chen pos khyab par mthong nas bsams pa/ ci mdang</text></item>
<item><p>87b7</p><section>mdo sde</section><text>sum mi mjed kyi bdag po tshangs pa 'am lha'i dbang po brgya byin nam/ rgyal po chen po bzhi bcom ldan 'das la blta ba'i phyir 'ongs sam snyam nas bcom ldan 'das ga la ba der dong ste lhags nas bcom</text></item>
<item><p>87b8</p><section>mdo sde</section><text>ldan 'das kyi zhabs la mgo bos phyag 'tshal te bcom ldan 'das la 'di skad ces gsol to/ /btsun pa 'di na bdag cag dge slong mang po srod dang tho rangs mi nyal bar brtson pa lhur bgyid pa la gnas pa rnams kyis</text></item>
<item><p>88a1</p><section>mdo sde</section><text>rgyal bu rgyal byed kyi tshal thams cad snang ba chen pos khyab par mthong lags na btsun pa ci lags/ mdang gsum mi mjed kyi bdag po tshangs pa 'am lha'i dbang po brgya byin nam rgyal po chen po bzhi bcom ldan</text></item>
<item><p>88a2</p><section>mdo sde</section><text>'das la blta ba'i slad du mchis lags sam/ dge slong dag mdang sum mi mjed kyi bdag po tshangs pa 'am lha'i dbang po brgya byin nam rgyal po chen po bzhi nga la blta ba'i phyir 'ongs pa ma yin te/ ba lang rdzi mo gang gis ko sha ta</text></item>
<item><p>88a3</p><section>mdo sde</section><text>ka'i me tog gis nga la mchod de nga'i zhabs la mgo bos phyag 'tshal nas nga las chos thos te song ba gang yin pa de khyod kyis mthong ngam/ bcom ldan 'das mthong lags so/ /de ni song nas ring por ma lon par nga la sems dga'</text></item>
<item><p>88a4</p><section>mdo sde</section><text>bzhin du shi 'phos te/ dus las 'das nas lha yul du skyes te lha mor gyur nas nga'i thad du 'ongs pa de la ngas chos bstan te/ des nga las chos thos nas bden pa mthong ste bden pa mthong nas rang gi gnas su song ngo / /btsun</text></item>
<item><p>88a5</p><section>mdo sde</section><text>pa ba lang rdzi mo des las ci bgyis na las des ba lang rdzi dbul po'i rigs su skyes lags/ las ci bgyis na 'di nas shi 'phos te lha'i yul du skyes lags/ las gang gis ni bcom ldan 'das mnyes par</text></item>
<item><p>88a6</p><section>mdo sde</section><text>bgyis te mi mnyes par ma bgyis lags/ bcom ldan 'das kyis bka' stsal pa/ dge slong dag 'das pa'i las kyi shas kyang yod do/ /da ltar byung ba'i las kyi shas kyang yod do/ /'das pa'i las ci bgyis</text></item>
<item><p>88a7</p><section>mdo sde</section><text>lags/ bcom ldan 'das kyis bka' stsal pa/ yar dag par rdzogs pa'i sangs rgyas 'od srung gi gsung rab la rab tu byung ste/ dge slong mar gyur pa na 'thab krol can kha tshas ngan par gyur te khros nas/ dge slong</text></item>
<item><p>88a8</p><section>mdo sde</section><text>ma mang mo zhig la ba lang rdzi mo zhes bya ba'i tshig smras nas/ de der tshe gcig tu tshangs par spyod pa spyad nas 'chi kar 'gyod pa skyes te smon lam btab pa/ 'di ltar bdag gis yang dag par rdzogs pa'i sangs rgyas 'od srung gi bstan</text></item>
<item><p>88b1</p><section>mdo sde</section><text>pa la tshe gcig tu tshangs par spyod pa spyad kyang yon tan gyi tshogs ci yang ma thob kyis/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes</text></item>
<item><p>88b2</p><section>mdo sde</section><text>par byed par gyur cig /mi mnyes par byed par ma gyur cig /bdag gis dge slong ma rnams la tshig rtsub po smras pa'i las de'i 'bras bu bdag la rnam par smin par ma gyur cig ces byas so/ /dge slong dag ji snyam du</text></item>
<item><p>88b3</p><section>mdo sde</section><text>sems de'i tshe dge slong mar gyur pa gang yin pa de ni ba lang rdzi mo de nyid yin te/ des der tshe gcig tu tshangs par spyod pa spyad nas 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma</text></item>
<item><p>88b4</p><section>mdo sde</section><text>lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig ces byas pa des na/ dge slong dag nga yang dag par rdzogs pa'i sangs rgyas 'od</text></item>
<item><p>88b5</p><section>mdo sde</section><text>srung dang shin du mnyam pa dang shugs mnyam pa dang mdzad pa mnyam pa dang thabs mnyam pa rnyed par gyur nas 'dis nga mnyes par byas te/ mi mnyes par ma byas pa 'di ni 'das pa'i las yin no/ /da ltar byung ba'i las</text></item>
<item><p>88b6</p><section>mdo sde</section><text>gang zhe na/ ba lang rdzi mor gyur pa des ko sha ta ka'i me tog gis nga la mchod pa byas pa dang nga la sems dga' bar gyur pa des ni lha yul du skyes te/ dge slong dag 'di ni da ltar byung ba'i las yin no/ /btsun pa</text></item>
<item><p>88b7</p><section>mdo sde</section><text>ba lang rdzi 'di rnams kyis las ci bgyis na las de'i rnam par smin pas ba lang rdzi dbul po'i rigs su skyes lags/ las ci bgyis nang las des 'di rnams kyis bcom ldan 'das mnyes par bgyis te mi mnyes par ma bgyis</text></item>
<item><p>88b8</p><section>mdo sde</section><text>la/ bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis lags/ bcom ldan 'das kyis bka' stsal pa/ yang dag par rdzogs pa'i sangs rgyas 'od srung</text></item>
<item><p>89a1</p><section>mdo sde</section><text>gi gsung rab la 'di dag thams cad rab tu byung ste/ dge slong 'thab krol can kha tshas ngan par gyur nas/ der de dag khros nas dge slong mang po zhig la ba lang rdzi zhes bya ba'i tshig smras la/ der de dag gis</text></item>
<item><p>89a2</p><section>mdo sde</section><text>tshe gcig tu tshangs par spyod pa spyad nas 'chi kar smon lam bdab pa/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes</text></item>
<item><p>89a3</p><section>mdo sde</section><text>par byed par gyur cig /mi mnyes par byed par ma gyur cig de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig /bdag cag gis dge slong mang po la ba lang</text></item>
<item><p>89a4</p><section>mdo sde</section><text>rdzi zhes bya ba'i tshig smras pa'i las de'i 'bras bu bdag cag la smin par ma gyur cig ces byas so/ /dge slong dag ji snyam du sems/ de'i tshe yang dag par rdzogs pa'i sangs rgyas 'od srung gi gsung rab la rab tu byung ba'i</text></item>
<item><p>89a5</p><section>mdo sde</section><text>dge slong lnga brgyar gyur pa gang yin pa de dag ni ba lang rdzi las rab tu byung ba'i dge slong lnga brgya po 'di rnams yin te/ de dag gis der rab tu byung nas 'chi kar smon lam btab ste/ yang dag par rdzogs pa'i sangs rgyas</text></item>
<item><p>89a6</p><section>mdo sde</section><text>'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas</text></item>
<item><p>89a7</p><section>mdo sde</section><text>nyon mongs pa thams cad spangs te/ dgra bcom pa nyid mngon sum du byed par gyur cig ces byas pa des na/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad</text></item>
<item><p>89a8</p><section>mdo sde</section><text>pa mnyam pa dang thabs mnyam pa brnyes par gyur nas/ 'di rnams kyis nga mnyes par byas te/ mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te/ dgra bcom pa nyid mngon</text></item>
<item><p>89b1</p><section>mdo sde</section><text>sum du byas so/ /der de dag khros pas dge slong mang po la ba lang rdzi zhes bya ba'i tshig smras pa dang sbyin pa yang ma byin pa des ni ba lang rdzi dbul po gzhan gyi tshal za bar byed pas 'tsho bar gyur to// //mdza' sde rnams zhes</text></item>
<item><p>89b2</p><section>mdo sde</section><text>bya ba ni/ gleng gzhi mnyan du yod pa na bzhugs te/ de'i tshe mnyan du yod pa na mdza' sde bo lnga brgya tsam 'khod pa rnams/ dus dus su me tog gang rgyas par de dag longs spyad pa'i phyir skyed mos tshal gyi nang du song nas</text></item>
<item><p>89b3</p><section>mdo sde</section><text>rol mo byed de rtse zhing dga' la dga' mgur spyod do/ /de nas phyi zhig na me tog ud pal dang pad ma dang ku mu da dang pad ma dkar po rnams rgyas par gyur nas de dag longs spyad par bya ba'i phyir de dag rgyan thams cad</text></item>
<item><p>89b4</p><section>mdo sde</section><text>kyis brgyan te/ me tog ud pa la dang pad ma dang ku mu da dang pad ma dkar po rnams kyis phreng ba dang thod dang rna rgyan dang chun po rnams rgyan du thogs shing ud pa la chang pa re re thogs nas/ sil snyan sna tshogs dang pheg</text></item>
<item><p>89b5</p><section>mdo sde</section><text>rdob cing mnyan du yod pa nas byung ste skyed mos tshal gyi nang du chas so/ /bcom ldan 'das kyang de dag la thugs brtse ba'i phyir snga dro sham thabs dang chos gos gsol te lhung bzed bsnams nas mnyan du yod par</text></item>
<item><p>89b6</p><section>mdo sde</section><text>bsod snyoms la gshegs pa dang / mdza' sde bo de dag gis thag ring po zhig nas sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/ me</text></item>
<item><p>89b7</p><section>mdo sde</section><text>lus kyi dbyibs su 'dug pa lta bu me lce mar gyis btab pa lta bu/ mar me gser gyi snod du bzhag pa lta bu/ mchod sdong rin po che sna tshogs kyis spras pa lta bu/ blo gsal zhing dri ma med la rnam par dag pa</text></item>
<item><p>89b8</p><section>mdo sde</section><text>dang ldan pa'i sangs rgyas bcom ldan 'das mthong ngo / /mthong nas kyang de dag bcom ldan 'das la shin du dga' ba skyes so/ /dga' ba skyes nas bcom ldan 'das ga la ba der dong ste lhags nas/ bcom ldan</text></item>
<item><p>90a1</p><section>mdo sde</section><text>'das kyi zhabs la mgo bos phyag 'tshal te/ bcom ldan 'das la ud pa la dang pad ma dang ku mu da dang pad ma dkar po rnams kyis gtor nas/ sil snyan dang pheg rdob bzhin du bcom ldan 'das la lan</text></item>
<item><p>90a2</p><section>mdo sde</section><text>gsum bskor ba byas nas dong ngo / /de'i skabs su bcom ldan 'das 'dzum pa mdzad de/ 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang ser po dang dmar</text></item>
<item><p>90a3</p><section>mdo sde</section><text>po dang dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang thig nag dang bsdus 'joms dang ngu 'bod dang ngu 'bod chen po dang</text></item>
<item><p>90a4</p><section>mdo sde</section><text>tsha ba dang rab tu tsha ba dang mnar med pa dang chu bur can dang chu bur rdol dang so thams thams dang kyi hud zer ba dang a chu zer ba dang ud pal ltar gas pa dang pad ma ltar gas pa dang pad ma ltar gas pa chen por song nas/ tsha ba'i</text></item>
<item><p>90a5</p><section>mdo sde</section><text>sems can dmyal ba gang yin pa de dag du ni bsil bar gyur te 'bab bo/ /grang ba'i sems can dmyal ba gang yin pa de dag tu dro bar gyur te 'bab bo/ /des na sems can de dag gi gnod pa'i khyad par rnams rtse</text></item>
<item><p>90a6</p><section>mdo sde</section><text>zhil bar gyur ro/ /de nas de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam snyam mo/ /de nas de dag dad pa skyed pa'i phyir bcom ldan 'das sprul pa 'gyed par</text></item>
<item><p>90a7</p><section>mdo sde</section><text>mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la/ gzhan du yang ma skyes mod kyi 'on kyang sngon ma byung ba'i sems can snang ba 'di'i mthus</text></item>
<item><p>90a8</p><section>mdo sde</section><text>bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa de la sems mngon par dga' bar gyur nas/ sems can dmyal ba myong bar 'gyur ba'i las de zad de lha dang mi rnams kyi nang</text></item>
<item><p>90b1</p><section>mdo sde</section><text>du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag ni rgyal chen bzhi'i ris kyi lha rnams dang sum cu rtsa gsum pa rnams dang 'thab bral rnams</text></item>
<item><p>90b2</p><section>mdo sde</section><text>dang dga' ldan rnams dang 'phrul dga' rnams dang gzhan 'phrul dbang byed rnams dang tshangs ris rnams dang tshangs pa'i mdun na 'don pa rnams dang tshangs pa chen po rnams dang 'od chung rnams dang tshad med 'od rnams dang 'od</text></item>
<item><p>90b3</p><section>mdo sde</section><text>gsal rnams dang dge chung rnams dang tshad med dge rnams dang dge rgyas rnams dang sprin med rnams dang bsod nams skyes rnams dang 'bras bu che rnams dang mi che rnams dang mi gdung rnams dang gya nom snang rnams dang shin</text></item>
<item><p>90b4</p><section>mdo sde</section><text>du mthong rnams dang 'og min gyi lha rnams kyi bar du song nas mi rtag pa dang sdug bsngal ba dang stong pa dang bdag med pa'i sgra sgrogs so/ /tshigs su bcad pa gnyis kyang rjod par byed do/ nges par 'byung ba brtsam</text></item>
<item><p>90b5</p><section>mdo sde</section><text>par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye</text></item>
<item><p>90b6</p><section>mdo sde</section><text>ba'i 'khor ba rab spangs nas/ /sdug bsngal zad par byed par 'gyur/ /zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams bskor nas bcom ldan 'das kyi phyi</text></item>
<item><p>90b7</p><section>mdo sde</section><text>bzhin 'brang ste/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar</text></item>
<item><p>90b8</p><section>mdo sde</section><text>'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /yi dags su skye bar lung</text></item>
<item><p>91a1</p><section>mdo sde</section><text>ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag</text></item>
<item><p>91a2</p><section>mdo sde</section><text>g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos</text></item>
<item><p>91a3</p><section>mdo sde</section><text>kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung</text></item>
<item><p>91a4</p><section>mdo sde</section><text>ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te bcom ldan 'das kyi smin mtshams kyi mdzod spur mi snang bar gyur to/ /de nas tshe dang</text></item>
<item><p>91a5</p><section>mdo sde</section><text>ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun du snang bar bgyis/ /nyi ma shar bas ji ltar bgyis</text></item>
<item><p>91a6</p><section>mdo sde</section><text>pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa</text></item>
<item><p>91a7</p><section>mdo sde</section><text>dang dung mdog lta bu'i 'dzum mi ston/ /brtan po nyid kyi blo yis dus bab mkhyen lags na/ /dge sbyong rgyal dbang nyan pa som nyid 'tshal ba rnams/ /thub pa khyu mchog gi ni gsung mchog brtan pa dang / /bzang po dag gis the</text></item>
<item><p>91a8</p><section>mdo sde</section><text>tshom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod la skye bo phal cher nyan par</text></item>
<item><p>91b1</p><section>mdo sde</section><text>'tshal/ /bcom ldan 'das kyis bka' stsal pa/ kun dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi</text></item>
<item><p>91b2</p><section>mdo sde</section><text>mdzad do/ /kun dga' bo khyod kyis mdza' sde bo 'di dag gis nga la 'di lta bu'i bkur sti byas pa mthong ngam/ btsun pa mthong lags so/ /kun dga' bo mdza' sde bo 'di dag dge ba'i rtsa ba dang sems bskyed pa dang sbyin par bya</text></item>
<item><p>91b3</p><section>mdo sde</section><text>ba'i chos yongs su gtong ba 'dis/ bskal pa bcu gsum gyi bar du log par ltung bar mi 'gyur te/ bskal pa bcu gsum gyi bar du lha dang mi rnams kyi nang du nying mtshams sbyor zhing 'khor bar gyur nas/ srid pa tha ma dang</text></item>
<item><p>91b4</p><section>mdo sde</section><text>gnas tha ma la mir skye ba thob nas/ rab tu byung ste slob dpon med pa dang lung med par byang chub kyi phyogs dang 'thun pa'i chos sum bcu rtsa bdun mngon du byas nas/ rang sangs rgyas kyi byang chub mngon sum du byed par</text></item>
<item><p>91b5</p><section>mdo sde</section><text>'gyur te/ thams cad kyang rang sangs rgyas smon pa med pa zhes bya ba sha stag tu 'gyur te/ 'di ni de dag gi sbyin par bya ba'i chos yin no/ /de nas dge slong dag gis sangs rgyas bcom ldan 'das la zhus pa/</text></item>
<item><p>91b6</p><section>mdo sde</section><text>btsun pa bcom ldan 'das kyis phrin las ci mdzad na las de'i rnam par smin pas mdza' sde bo lnga brgyas ud pa la dang pad ma dang ku mu da dang pad ma dkar po dag gis 'di ltar bkur sti bgyis lags/ bcom ldan 'das</text></item>
<item><p>91b7</p><section>mdo sde</section><text>kyis bka' stsal pa/ dge slong dag de bzhin gshegs pa nyid kyis las de lta bu byas shing bsags te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams</text></item>
<item><p>91b8</p><section>mdo sde</section><text>dang me'i khams dang rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' shig la rnam par smin par 'gyur ro/ /lus</text></item>
<item><p>92a1</p><section>mdo sde</section><text>can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na/ bskal pa grangs</text></item>
<item><p>92a2</p><section>mdo sde</section><text>med pa gnyis la bab pa na yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston</text></item>
<item><p>92a3</p><section>mdo sde</section><text>pa/ sangs rgyas bcom ldan 'das mar me mdzad ces bya ba 'jig rten du byung ngo / /de nas yang dag par rdzogs pa'i sangs rgyas mar me mdzad ljongs rgyu zhing gshegs pa las/ rgyal po'i pho brang mar me ldan zhes bya</text></item>
<item><p>92a4</p><section>mdo sde</section><text>bar byon to/ /de'i tshe rgyal po'i pho brang mar me ldan na rgyal po mar me zhes bya ba rgyal po byed de/ de'i ring la 'byor pa dang rgyas pa dang bde ba dang lo legs pa dang skye bo dang mi mang pos gang ba dang rtsod pa dang 'thab pa zhi ba dang 'khrug</text></item>
<item><p>92a5</p><section>mdo sde</section><text>pa dang nang 'khrug dang chom rkun dang nad dang mu ge med pa dang 'bras sA lu dang bu ram shing dang ba lang dang ma he dang ldan par 'dug ste/ gnod pa med cing tsher ma dkrugs la bu gcig pa sdug pa la bya ba bzhin du rgyal srid byed do/ /de</text></item>
<item><p>92a6</p><section>mdo sde</section><text>nas rgyal po mar mes yang dag par rdzogs pa'i sangs rgyas mar me mdzad grong khyer gyi nang du zhabs sa la reg par bya ba'i phyir spyan drangs nas/ rgyal po mar me'i 'dab na rgyal po nor can gyi bu zhes bya ba 'dug pa de la des pho nya btang</text></item>
<item><p>92a7</p><section>mdo sde</section><text>ste/ ngas yang dag par rdzogs pa'i sangs rgyas mar me mdzad grong khyer gyi nang du zhabs sa la reg par bya ba'i phyir spyan drangs te de la mchod pa bya dgos kyis shog cig ces spring ngo / /de'i tshe rgyal po nor can gyi bus kyang lo bcu gnyis</text></item>
<item><p>92a8</p><section>mdo sde</section><text>kyi bar du mchod sbyin byas nas/ mchod sbyin gyi mjug tu 'di lta ste/ gser gyi mkhar ba dang gser gyi ril ba dang gser gyi gzhong pa dang rin po che sna bzhis spras pa'i mal khri dang kaR+Sha pa Na lnga brgya dang bu mo rgyan thams cad kyis klubs</text></item>
<item><p>92b1</p><section>mdo sde</section><text>pa ste rab tu sbyin pa chen po lnga dngar to/ /de'i tshe ljongs gzhan zhig na bram ze'i khye'u gnyis shig gnas pa de gnyis kyis mkhan po las rig byed 'don pa bslabs te/ chos lugs kyi mkhan po la yang mkhan po'i yon 'bul</text></item>
<item><p>92b2</p><section>mdo sde</section><text>ba dang slob dpon la yang slob dpon gyi yon dbul dgos par shes nas sems shing 'dug go/ /de nas de gnyis kyis rgyal po nor can gyi bus mchod sbyin gyi mjug tu rab tu sbyin pa chen po lnga bshams te/ bram ze gang kha ton rdzogs</text></item>
<item><p>92b3</p><section>mdo sde</section><text>par lobs pa de dbang ngo zhes zer ba thos nas de gnyis kyis bsams pa/ blang bar bya ba de len du der 'dong na bdag cag gnyis kyi nang na mang du thos pa'i rab dang kha ton lobs pa'i rab gang yin pa nges par bya'o snyam nas/ rgyal</text></item>
<item><p>92b4</p><section>mdo sde</section><text>po nor can gyi bu'i grong khyer chen po ga la ba der chas so/ /rgyal po de yang lhas sbran te/ bram ze'i khye'u blo gros bzang po dang blo gros shes bya ba gnyis 'dir 'ong gis/ de gnyis kyi nang na blo gros bzang po zhes bya ba de</text></item>
<item><p>92b5</p><section>mdo sde</section><text>la rab tu sbyin pa chen po 'di dag phul cig dang rgyal po chen po khyod kyis lo bcu gnyis kyi bar du mchod sbyin byas pa de'i 'bras bu bas bram ze'i khye'u blo gros bzang po de la rab tu sbyin pa chen po byin pa de'i 'bras bu ches che'o</text></item>
<item><p>92b6</p><section>mdo sde</section><text>zhes byas so/ /de nas rgyal po des bsams pa/ de gnyis kyi phyir lhas kyang sbran pa las na de gnyis ni bdag nyid che ba yin gor ma chag snyam mo/ /de nas rgyal po des thag ring po zhig nas bram ze'i khye'u</text></item>
<item><p>92b7</p><section>mdo sde</section><text>byad bzhin bzang zhing mdzes pa de gnyis 'ong ba mthong ngo / /de gnyis kyang mchod sbyin byed pa'i gnas der 'ongs nas bram ze'i gral du skabs bye ba'i sar stan la 'dug go/ /de nas rgyal po nor can gyi bus de</text></item>
<item><p>92b8</p><section>mdo sde</section><text>gnyis mthong nas bsams pa/ bdag la lhas sbran pa'i blo gros bzang po zhes bya ba de ni 'di yin gor ma chag snyam nas/ rgyal po de gral dpon gyi mdun du song ste/ bram ze'i khye'u blo gros bzang po la dris pa/ khyod</text></item>
<item><p>93a1</p><section>mdo sde</section><text>blo gros bzang po yin nam des smras pa nga yin no/ /de nas rgyal po nor can gyi bus bram ze'i khye'u blo gros bzang po gral dpon du bzhag ste zan byin nas/ rab tu sbyin par bya ba chen po rnam pa lnga po de dag byin pa las/</text></item>
<item><p>93a2</p><section>mdo sde</section><text>bram ze'i khye'u blo gros bzang pos rab tu sbyin pa chen pos gser gyi mkhar ba dang ril ba la sogs pa bzhi ni blangs rab tu sbyin pa'i nang nas bu mo gcig pu ni ma blangs te/ bdag ni tshangs par spyod pa yin no zhes zer ro/ /de nas bu</text></item>
<item><p>93a3</p><section>mdo sde</section><text>mo des bram ze'i khye'u blo gros bzang po byad bzhin bzang zhing mdzes pa mthong nas/ chags shing snying du sdug par gyur te khye'u blo gros bzang po de la smras pa/ bram ze'i khye'u bdag bzhes shig /des smras pa/ bdag gis</text></item>
<item><p>93a4</p><section>mdo sde</section><text>blang du mi rung ngo / /de nas bu mo de rgyal pos kyang rab tu sbyin pa'i bsam pas yongs su btang ste/ phyir ma khyer la bram ze'i khye'u blo gros bzang pos kyang ma blangs nas/ rgyal po mar me'i grong khyer mar me ldan du song ngo / /</text></item>
<item><p>93a5</p><section>mdo sde</section><text>de der song nas rang gi rgyan rnams lus las bkrol te me tog phreng ba rgyud pa la byin nas/ rgyan 'di rin che ba yin gyis nga la nyin gcig bzhin du lha'i mchod par ud pa la sngon po byin cig ces byas so/ /de nas des de'i</text></item>
<item><p>93a6</p><section>mdo sde</section><text>lung bzhin du gser gyi rgyan de byin te lha'i rim gro byed par gyur to/ /bram ze'i khye'u blo gros bzang po de yang rab tu sbyin pa chen po bzhi po de dag khyer te mkhan po'i thad du song ngo / /song nas kyang rab tu sbyin pa chen po</text></item>
<item><p>93a7</p><section>mdo sde</section><text>rnam pa bzhi po de dag mkhan po la phul lo/ /mkhan pos kyang de rnams kyi nang nas rnam pa gsum ni blangs kar Sha pA Na lnga brgya ni blo gros bzang po de nyid la byin no/ /blo gros bzang pos kyang de kho na'i nub mo rmyi lam</text></item>
<item><p>93a8</p><section>mdo sde</section><text>rnam pa bcu rmis te/ rgya mtsho chen po btung ngo snyam pa dang nam mkha' la 'gro'o snyam pa dang nyi ma dang zla ba mthu che ba 'di gnyis lag pas reg cing gzung bar bya'o snyam pa dang rgyal po rnams shing rta khyer du gzhug go snyam pa</text></item>
<item><p>93b1</p><section>mdo sde</section><text>dang drang srong rnams dang glang po che dkar po rnams dang ngang pa rnams dang seng ge rnams dang brag chen po la bzhon par bya'o snyam ste des rmi lam de rnams rmis nas sad do/ /sad nas des bsams pa/ bdag gi rmi lam 'di</text></item>
<item><p>93b2</p><section>mdo sde</section><text>rnams lung ston nus pa su yod snyam mo/ /de nas thag mi ring ba zhig na drang srong mngon par shes pa lnga dang ldan pa zhig gnas so/ /de nas bram ze'i khye'u blo gros bzang po the tshom gcad pa'i phyir/ drang srong de'i</text></item>
<item><p>93b3</p><section>mdo sde</section><text>thad du song nas blo gros bzang pos drang srong de la kun du dga' ba'i gtam byas nas rmi lam de rnams bsnyad de/ khyod kyis rmi lam rnam pa bcu po 'di rnams kyi don nges par gyis shig ces byas so/ /de nas drang srong des</text></item>
<item><p>93b4</p><section>mdo sde</section><text>smras pa/ bdag gis rmi lam 'di rnams lung ston mi nus kyis rgyal po'i pho brang mar me ldan du song shig dang / de na rgyal po mar mes yang dag par rdzogs pa'i sangs rgyas mar me mdzad zhabs sa la reg par bya ba'i</text></item>
<item><p>93b5</p><section>mdo sde</section><text>phyir grong khyer gyi nang du spyan drangs te des rmi lam 'di rnams lung ston par 'gyur ro zhes byas so/ /de nas rgyal po nor can gyi bu des rgyal po mar mes spring ba bzhin du mnyan te/ blon po brgyad khris zhabs 'bring byas</text></item>
<item><p>93b6</p><section>mdo sde</section><text>nas rgyal po'i pho brang mar me ldan du phyin to/ /rgyal po mar mes kyang zhag bdun lon nas yang dag par rdzogs pa'i sangs rgyas mar me mdzad zhabs sa la reg par bya ba'i phyir grong khyer gyi nang du spyan drang bar bya'o snyam ste/</text></item>
<item><p>93b7</p><section>mdo sde</section><text>yul dang grong khyer thams cad nas me tog thams cad bsdus so/ /der gang gi nyin par rgyal po mar mes yang dag par rdzogs pa'i sangs rgyas mar me mdzad zhabs sa la reg par bya ba'i phyir grong khyer gyi nang du spyan 'dren pa de'i</text></item>
<item><p>93b8</p><section>mdo sde</section><text>nyin par blo gros bzang po yang der 'ongs nas/ der rgyal po des me tog thams cad bsdus par gyur to/ /bu mo lha'i rim gro byed pa de yang me tog phreng ba rgyud pa'i thad du song nas lha'i mchod pa bya dgos kyis bdag la ud</text></item>
<item><p>94a1</p><section>mdo sde</section><text>pa la sngon po byin cig ces byas so/ /me tog phreng ba rgyud pas smras pa/ deng rgyal pos sangs rgyas spyan drang ba'i phyir me tog thams cad bsdus so/ /des smras pa/ me tog gi rdzing der song la yang ltos shig</text></item>
<item><p>94a2</p><section>mdo sde</section><text>dang gal te bdag gi bsod nams kyis ud pa la sngon po ma btogs pa rnyed kyang srid do/ /de nas me tog gi rdzing der blo gros bzang po'i bsod nams kyi mthus ud pa la sngon po bdun byung ngo / /de nas me tog gi phreng ba rgyud pa de song</text></item>
<item><p>94a3</p><section>mdo sde</section><text>nas des mthong ngo / /mthong nas kyang bu mo des me tog phreng ba rgyud pa la smras pa/ ud pa la 'ang rnams thogs shig /me tog phreng ba rgyud pas smras pa/ bla nas bdag la gyod rmas su 'ong gis bdag gis btog</text></item>
<item><p>94a4</p><section>mdo sde</section><text>tu mi rung ngo / /de nas des smras pa/ khyod kyis sngar me tog thams cad btogs te/ rgyal po la ma phul lam/ me tog phreng ba rgyud pas smras pa phul lo/ /de nas bu mo des smras pa/ 'di dag ni bdag gi bsod</text></item>
<item><p>94a5</p><section>mdo sde</section><text>nams las skyes pa yin gyis/ 'di rnams thogs la bdag la byin cig me tog phreng ba rgyud pas smras pa/ bla nas ma tshor bar 'di dag ji ltar khyer bar bya/ bu mos smras pa/ bdag gi bsod nams kyi mthu las byung ba yin</text></item>
<item><p>94a6</p><section>mdo sde</section><text>gyis thogs shig dang / bdag gis chu'i bum pa'i nang du bcug ste nang du bskur bar bya'o/ /de nas me tog phreng ba rgyud pas de skad ces thos nas de dag btogs te bu mo de la byin no/ /des kyang blangs nas chu'i bum pa'i nang</text></item>
<item><p>94a7</p><section>mdo sde</section><text>du bcug ste/ bum pa de chus bkang nas grong khyer gyi nang du chas so/ /blo gros bzang po yang grong khyer gyi nang der phyin nas des bsams pa/ bdag gis sangs rgyas bcom ldan 'das la mchod pa mi byar ga la rung snyam ste/ des me tog phreng</text></item>
<item><p>94a8</p><section>mdo sde</section><text>ba rgyud pa'i khyim rnams bskor te/ me tog go cog btsal na me tog gcig kyang ma rnyed do/ /de nas grong khyer gyi nub sgo nas byung ste/ kun dga' ra ba nas kun dga' ra bar bskor te/ me tog rnams btsal kyang me tog gcig kyang ma rnyed do/ /</text></item>
<item><p>94b1</p><section>mdo sde</section><text>de nas 'khor 'khor te skyed mos tshal der phyin nas/ bu mo de yang skyed mos tshal de nas byung ste/ bram ze'i khye'u blo gros bzang po dang thad kar phrad do/ /de nas blo gros bzang po'i bsod nams kyi mthus me tog ud pa la de dag chu'i</text></item>
<item><p>94b2</p><section>mdo sde</section><text>bum pa de'i nang nas gyen du 'thon to/ /de nas blo gros bzang pos me tog de dag mthong nas bu mo de la smras pa/ nga las rin kar Sha pa Na lnga brgya long la ud pa la 'o ni rnams nga la byin cig /bu mo des smras pa/ de'i tshe khyod kyis</text></item>
<item><p>94b3</p><section>mdo sde</section><text>bdag bzhes su ma btang na/ da ud pa la rnams bzhed dam/ bdag mi 'bul lo zhes de skad smras nas/ yang bram ze'i khye'u blo gros bzang po la smras pa/ 'di rnams kyis ci zhig bgyi/ blo gros bzang pos smras pa/ sangs rgyas bcom</text></item>
<item><p>94b4</p><section>mdo sde</section><text>ldan 'das la mchod par bya'o/ /de'i 'og tu bu mo des smras pa bdag la kar Sha pA Na cang mi 'tshal gyis gal te khyod la ud pa la 'di dag phul ba'i 'bras bus/ tshe rabs thams cad du bdag khyod kyi btsun mor 'gyur bar bzhed de/</text></item>
<item><p>94b5</p><section>mdo sde</section><text>gal te sbyin pa 'di sbyin pa na tshe rabs thams cad du khyod bdag gi chung mar gyur cig ces de skad du smon lam 'debs na ni bdag gis ye dbul bar 'tshal lo/ /blo gros bzang pos smras pa/ nga ni sbyin pa la dga' ba yin te bdag gi chung</text></item>
<item><p>94b6</p><section>mdo sde</section><text>ma dang bu yang yongs su gtong la/ bdag gi sha yang yongs su gtong bar byed do/ /bu mo des smras pa/ je smon lam de ltar thob la slad kyis su ci 'dod pa de la bdag stsol cig /de skad ces smras nas/ bu mo des blo gros bzang po la ud pa la lnga</text></item>
<item><p>94b7</p><section>mdo sde</section><text>byin no/ /gnyis ni bdag nyid kyis khyer nas tshigs su bcad de smras pa/ khyod kyis gang du smon pa yi/ /'dren pa sangs rgyas rnyed pa der/ /rtag tu 'thun par chos spyod pa'i/ /khyod kyi btsun mor bdag gyur cig /de nas rgyal po des</text></item>
<item><p>94b8</p><section>mdo sde</section><text>grong khyer de dag thams cad rdo dang gseg ma dang gyo mo med par byas nas/ rgyal mtshan dang ba dan dang rta babs ni btsugs/ dar gyi lda ldi rnams ni bres/ spos chab dang phye ma rnams kyis ni gtor to/ /grong khyer gyi sgo nas gtsug lag khang gi</text></item>
<item><p>95a1</p><section>mdo sde</section><text>bar du yang rdo dang gseg ma dang gyo mo rnams med par byas nas/ rgyal mtshan dang ba dan dang rta babs ni btsugs/ dar gyi lda ldi ni bres/ spos chab dang phye mas ni gtor to/ /rgyal po de nyid kyis kyang gdugs rtsibs brgya pa</text></item>
<item><p>95a2</p><section>mdo sde</section><text>thogs nas yang dag par rdzogs pa'i sangs rgyas mar me mdzad bsu'o/ /de bzhin du blon po rnams kyis kyang bsu'o/ /de bzhin du rgyal po nor can gyi bu blon po dang bcas pa rnams kyis kyang bsu'o/ /de nas rgyal pos sangs rgyas bcom</text></item>
<item><p>95a3</p><section>mdo sde</section><text>ldan 'das kyi zhabs la mgo bos phyag 'tshal te/ bcom ldan 'das grong khyer du gshegs su gsol zhes gsol ba btab nas/ bcom ldan 'das de dge slong gi dge 'dun gyis mdun du bdar te/ grong khyer logs su chas te</text></item>
<item><p>95a4</p><section>mdo sde</section><text>gshegs so/ /rgyal po mar me yang yang dag par rdzogs pa'i sangs rgyas mar me mdzad kyi steng du gdugs rtsibs brgya pa thogs so/ /de bzhin du blon po rnams dang rgyal po nor can gyi bu blon po dang bcas pa rnams kyang gdugs thogs</text></item>
<item><p>95a5</p><section>mdo sde</section><text>so/ /de nas bcom ldan 'das kyis ci nas re re nas da bdag ni bcom ldan 'das kyi gdugs thogs so/ /snyam du sems par 'gyur ba de lta bur rdzu 'phrul gyi byin gyis brlabs so/ /de nas bcom ldan 'das de lta bu'i mdzes pa dang ldan pas</text></item>
<item><p>95a6</p><section>mdo sde</section><text>grong khyer gyi sgor gshegs nas/ der bcom ldan 'das kyis ched du mdzad de sgo'i them pa la zhabs bzhag nas/ gang gi tshe bcom ldan 'das kyis sgo'i them pa la zhabs bzhag pa de kho na'i mod la sa rnam pa drug tu g.yos te/ 'gul</text></item>
<item><p>95a7</p><section>mdo sde</section><text>rab tu 'gul/ kun du rab tu 'gul/ ldeg rab tu ldeg /kun du rab tu ldeg par gyur to/ /chos nyid kyis na sangs rgyas bcom ldan 'das rnams kyis gang gi tshe ched du mdzad de sgo'i them pa la zhabs 'jog pa na ngo</text></item>
<item><p>95a8</p><section>mdo sde</section><text>mtshar rmad du byung ba'i chos rnam pa sna tshogs 'byung bar 'gyur te/ smyon pa rnams kyis ni rang bzhin gyis sems thob par 'gyur ro/ /long ba rnams ni mig mthong bar 'gyur ro/ /'on pa rnams ni rna bas thos par 'gyur ro/ /</text></item>
<item><p>95b1</p><section>mdo sde</section><text>lkug pa rnams ni smra nus par 'gyur ro/ /'phye bo rnams ni 'gro nus par 'gyur ro/ /bud med bu 'byung du mi btub pa rnams ni bde bar btsas par 'gyur ro/ /shing mig gi gdos dang rkang sgril dang an pan btags pa'i sems can rnams ni</text></item>
<item><p>95b2</p><section>mdo sde</section><text>bcings pa las grol bar 'gyur ro/ /chung ngu nas 'khon byung ba rnams ni de ma thag tu byams pa'i sems thob par 'gyur ro/ /be'u rnams ni be'u rdang bcad de ma'i thad du 'dong bar byed do/ /glang po che rnams kyang skad 'byin to/ /rta rnams kyang</text></item>
<item><p>95b3</p><section>mdo sde</section><text>skad 'byin to/ /khyu mchog rnams kyang skad 'byin to/ /ne tso dang ri skegs dang khu byug dang shang shang te'u rnams kyang skad snyan pa 'byin to/ /rgyan snod du bcug pa rnams kyang sgra snyan pa 'byin to/ /sa phyogs mtho ba rnams ni dma' bar 'gyur/</text></item>
<item><p>95b4</p><section>mdo sde</section><text>dma' ba rnams ni mtho bar 'gyur ro/ /rdo dang gseg ma dang gyo mo rnams kyang med par 'gyur ro/ /lha rnams kyang bar snang las lha'i me tog ud pa la dang pad ma dang ku mu da dang pad ma dkar po rnams 'thor bar byed do/ /a ga ru'i phye ma dang</text></item>
<item><p>95b5</p><section>mdo sde</section><text>rgya spos kyi phye ma dang tsan dan gyi phye ma dang ta ma la'i phye ma rnams dang lha'i me tog man dA ra rnams kyang 'thor bar byed do/ /shar phyogs dma' na nub phyogs mtho/ nub phyogs dma' na shar phyogs mtho/ lho phyogs dma' na byang phyogs</text></item>
<item><p>95b6</p><section>mdo sde</section><text>mtho/ byang phyogs dma' na lho phyogs mtho/ dbus dma' na mtha' mtho/ mtha' dma' na dbus mtho bar 'gyur ro/ /rgyal po'i pho brang mar me ldan de na srog chags 'bum phrag du ma me tog dang bdug pa dang spos rnams</text></item>
<item><p>95b7</p><section>mdo sde</section><text>kyis bkur sti byed do/ /blo gros bzang po dang bu mo de yang pad ma khyer te yang dag par rdzogs pa'i sangs rgyas mar me mdzad ga la ba der dong ba las/ de dag skye bo phal po che mchod pa byed pas gtams nas bcom ldan 'das kyi</text></item>
<item><p>95b8</p><section>mdo sde</section><text>spyan sngar ma chud do/ /de nas bcom ldan 'das kyis dgongs pa/ skye bo phal po che 'di rnams pas bram ze'i khye'u blo gros bzang po bsod nams ches 'phel bar 'gyur ro snyam du dgongs nas rdzi char drag po chen po zhig sprul</text></item>
<item><p>96a1</p><section>mdo sde</section><text>to/ /de nas skye bo phal po che de dag gis go skabs phye nas/ bram ze'i khye'u blo gros bzang pos skabs thod de bcom ldan 'das lta bas chog mi shes pa mthong nas shin tu dga' ba skyes so/ /dga' ba skyes nas</text></item>
<item><p>96a2</p><section>mdo sde</section><text>ud pa la lnga po de dag bcom ldan 'das la gtor to/ /de nas yang dag par rdzogs pa'i sangs rgyas mar me mdzad kyis/ de dag shing rta'i 'phang lo tsam sha stag tu bla rer chags shing 'dug la/ bcom ldan 'das gshegs na ni 'gro</text></item>
<item><p>96a3</p><section>mdo sde</section><text>gzhes na ni sdod par byin kyis brlabs so/ /de nas bu mo des de lta bur gyur pa mthong nas dga' ba skyes te/ ud pa la gnyis bcom ldan 'das la gtor nas de gnyis kyang bcom ldan 'das kyi snyan gyi gong du shing rta'i 'phang</text></item>
<item><p>96a4</p><section>mdo sde</section><text>lo tsam gyis bla rer chags shing 'dug par byin gyis brlabs so/ /sa phyogs de dag kyang rdzi char drag po chen pos 'dam rdzab du gyur nas/ de'i 'og tu sa phyogs 'dam rdzab can der bcom ldan 'das gshegs pa na/ bram ze'i</text></item>
<item><p>96a5</p><section>mdo sde</section><text>khye'u blo gros bzang pos sa phyogs 'dam rdzab can der bcom ldan 'das kyi spyan sngar skra bting nas tshigs su bcad de smras pa/ blo ldan sad mdzad gal te bdag /byang chub tu ni 'tshang rgya na/ /skye rga med mdzad zhabs gnyis</text></item>
<item><p>96a6</p><section>mdo sde</section><text>kyis/ /myur du bdag skra brdzi bar gsol/ /de nas yang dag par rdzogs pa'i sangs rgyas mar me mdzad des/ bram ze'i khye'u blo gros bzang po'i skra'i steng du zhabs gnyis bzhag go/ /de nas bram ze'i khye'u blo gros bzang</text></item>
<item><p>96a7</p><section>mdo sde</section><text>po'i phyi bzhin 'brang zhing 'dug pa de khros nas/ kye ltos dang yang dag par rdzogs pa'i sangs rgyas mar me mdzad 'dis/ bram ze'i khye'u blo gros bzang po'i skra phyugs la bya ba bzhin du brdzis so zhes zer ro/ /de nas</text></item>
<item><p>96a8</p><section>mdo sde</section><text>de'i 'og tu yang dag par rdzogs pa'i sangs rgyas mar me mdzad kyis bram ze'i khye'u blo gros bzang po lung bstan te/ khyod ni sa 'dir 'jig rten rnams la phan pa'i phyir/ /ston pa mnga' bdag 'jig rten gsum las rnam grol ba/ /</text></item>
<item><p>96b1</p><section>mdo sde</section><text>shAkya'i sras po shAkya thub pa zhes bya ba/ /'jig rten gsum gyi snying po 'gro ba'i sgron du 'gyur cig zhes gsungs so/ /de nas yang dag par rdzogs pa'i sangs rgyas mar me mdzad kyis bram ze'i khye'u blo gros bzang po lung bstan ma thag pa</text></item>
<item><p>96b2</p><section>mdo sde</section><text>de'i mod kho na la nam mkha' la ta la bdun srid tsam du 'phags so/ /de nas de'i skra byi nas skra sar khyad par du 'phags pa byung ngo / /de nas de nam mkha' la 'dug pa skye bo phal po ches mthong ngo / /mthong nas kyang smon lam btab</text></item>
<item><p>96b3</p><section>mdo sde</section><text>pa/ gang gi tshe 'dis bla na med pa'i ye shes brnyes par 'gyur ba de'i tshe bdag cag 'di'i nyan thos su gyur cig ces byas so/ /bu mo des kyang smon lam btab ste/ khyod kyis gang du smon pa yi/ /'dren pa sangs rgyas brnyes pa der/ /</text></item>
<item><p>96b4</p><section>mdo sde</section><text>rtag tu 'thun par chos spyod pa'i/ /khyod kyi btsun mor bdag gyur cig /gang tshe khyod ni rdzogs sangs rgyas/ /'jig rten gtso bo rnam 'dren 'gyur/ /de yi dus bab khyod kyi ni/ /nyan thos mar yang bdag gyur cig /mkha'</text></item>
<item><p>96b5</p><section>mdo sde</section><text>gnas bram ze'i khye'u mthong nas/ /brgya phrag dang ni stong phrag rnams/ /thams cad ma 'ongs dus dag tu/ /nyan thos nyid du smon par byed/ /gang tshe khyod ni rdzogs sangs rgyas/ /'jig rten gtso bo rnam 'dren 'gyur/ /</text></item>
<item><p>96b6</p><section>mdo sde</section><text>de yi dus bab khyod kyi ni/ /nyan thos bdag cag 'gyur bar shog /ces byas so/ /de nas gang gi tshe yang dag par rdzogs pa'i sangs rgyas mar me mdzad kyis bram ze'i khye'u blo gros bzang po lung bstan pa de'i tshe/ rgyal po mar mes</text></item>
<item><p>96b7</p><section>mdo sde</section><text>de'i skra blangs nas rgyal po nor can gyi bus smras pa/ skra 'di dag bdag la byin cig /de nas rgyal po mar mes skra de dag de la byin nas des blangs te/ bgrangs na skra nyag ma brgyad khri byung ngo / /de nas rgyal po de'i blon po rnams</text></item>
<item><p>96b8</p><section>mdo sde</section><text>kyis gsol pa/ lha bdag cag la skra nyag ma re re stsal bar gsol/ 'on kyang bdag cag gis de rnams mchod rten du bgyi bar 'tshal lo/ /de nas rgyal po des blon po de dag la skra nyag ma re re byin nas blon po de dag rang rang gi yul du song ste</text></item>
<item><p>97a1</p><section>mdo sde</section><text>mchod rten brtsigs so/ /gang gi tshe bram ze'i khye'u blo gros bzang po bla na med pa yang dag par rdzogs pa'i byang chub tu lung bstan pa de'i tshe/ rgyal po mar me dang rgyal po nor can gyi bu dang grong khyer gyi mi dang yul gyi mi du mas ma</text></item>
<item><p>97a2</p><section>mdo sde</section><text>'ongs pa'i dus kyi yon tan la bltas te yo byad thams cad bstabs so/ /de nas blo gros bzang pos bram ze'i khye'u blo gros la smras pa/ nga ni bla na med pa'i byang chub tu lung bstan na khyod kyis gang du sems bskyed/ des smras pa/ bdag ni ma</text></item>
<item><p>97a3</p><section>mdo sde</section><text>rung ngo / /bram ze'i khye'u blo gros bzang pos smras pa/ khyod kyis ci zhig byas na/ ma rung bar 'gyur/ des smras pa/ gang gi tshe yang dag par rdzogs pa'i sangs rgyas mar me mdzad kyi zhabs kyis khyod kyi skra brdzis pa de'i tshe/ bdag</text></item>
<item><p>97a4</p><section>mdo sde</section><text>khros te smras pa/ yang dag par rdzogs pa'i sangs rgyas mar me mdzad kyis/ bram ze'i skra phyugs la bya ba bzhin du rkang pas brdzis so zhes byas so/ /de nas blo gros bzang pos de la smras pa/ tshur shog sangs rgyas bcom ldan 'das kyi thad</text></item>
<item><p>97a5</p><section>mdo sde</section><text>du rab tu 'byung bar bya'o/ /de nas blo gros bzang po dang blo gros gnyis yang dag par rdzogs pa'i sangs rgyas mar me mdzad kyi gsung rab la rab tu byung ste/ blo gros bzang po ni rab tu byung nas sde snod gsum bslabs te chos bzhin du 'khor</text></item>
<item><p>97a6</p><section>mdo sde</section><text>bsdus so/ /de nas bram ze'i khye'u blo gros bzang po shi 'phos te dus las 'das nas dga' ldan gyi lha'i ris su skyes so/ /bram ze'i khye'u blo gros ni shi 'phos te dus las 'das nas sems can dmyal bar skyes so/ /dge slong dag</text></item>
<item><p>97a7</p><section>mdo sde</section><text>ji snyam du sems de'i tshe de'i dus na bram ze'i khye'u blo gros bzang por gyur pa byang chub sems dpa'i spyod pa la gnas pa gang yin pa de ni nga yin te/ ngas der sangs rgyas mar me mdzad la ud pa la sngon po dag gis mchod pa byas pa'i las de'i rnam</text></item>
<item><p>97a8</p><section>mdo sde</section><text>par smin pas/ 'khor ba na bde ba chen po myong bar gyur te/ dge ba'i rtsa ba des na nga'i bla na med pa yang dag par rdzogs pa'i byang chub kyi rgyu tsam dang rkyen tsam dang tshogs tsam du gyur la da lta'i bar du yang las de'i rnam par smin pas mdza' sde</text></item>
<item><p>97b1</p><section>mdo sde</section><text>sde lnga brgya po rnams kyis 'di lta bu'i mchod pa byas pa yin no// //las brgya tham pa/ bam po brgyad pa/ 'jigs med ces bya ba ni/ bcom ldan 'das mnyan du yod pa nas rgyal po'i khab du gshegs pa las/ ri khrod cig tu byon nas</text></item>
<item><p>97b2</p><section>mdo sde</section><text>de der gshegs pa dang / shing gi grib ma la skad cig mnyel bso nas chas te gshegs so/ /lam de yang seng ge'i 'jigs pa chen po dang ldan pa zhig ste/ tshe dang ldan pa kun dga' bos lam kha gnyis su gyes pa mthong nas/ bcom ldan</text></item>
<item><p>97b3</p><section>mdo sde</section><text>'das la 'di skad gsol to/ /btsun pa shul 'di ni kha gnyis su gyes te/ de la shul gcig ni drang la 'jigs pa dang bcas pa lags/ shul gcig ni 'khyog la 'jigs pa ma mchis pa lags na/ btsun pa shul gang du</text></item>
<item><p>97b4</p><section>mdo sde</section><text>gshegs par mdzad/ bcom ldan 'das kyis bka' stsal pa/ kun dga' bo gang na de bzhin gshegs pa dgra bcom pa yang dag par rdzogs pa'i sangs rgyas rnams bzhugs pa de na ni/ 'jigs pa 'am skrag pa 'am bag tsha ba</text></item>
<item><p>97b5</p><section>mdo sde</section><text>ci yang med kyis lam drang po logs su drongs shig ces bka' stsal to/ /grong mi'i byis pa gnyis kyang bcom ldan 'das kyi thad nas thag mi ring ba zhig na rtse zhing 'dug ste/ de gnyis la gcig ni rnge'u chung thogs so/ /gcig ni</text></item>
<item><p>97b6</p><section>mdo sde</section><text>mda' gzhu thogs so/ /de nas khye'u de gnyis kyis sangs rgyas bcom ldan 'das sku skyes bu chen po'i mtshan sum bcu rtsa gnyis kyis brgyan cing spa bar byas pa rgyang nas mthong ngo / /mthong nas kyang dga' ba skyes so/ /</text></item>
<item><p>97b7</p><section>mdo sde</section><text>dga' ba skyes nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ bcom ldan 'das la 'di skad ces gsol to/ /btsun pa shul 'di na seng ge'i 'jigs pa ni</text></item>
<item><p>97b8</p><section>mdo sde</section><text>mchis mod kyi/ 'on kyang bcom ldan 'das gshegs pa dang / bdag cag gnyis kyis bcom ldan 'das kyi bsel bgyi bar 'tshal lo/ /bcom ldan 'das kyis bka' stsal pa/ khye'u khyod gnyis kyis seng ge'i 'jigs</text></item>
<item><p>98a1</p><section>mdo sde</section><text>pa byung na ji ltar bya/ der gcig gis gsol pa/ btsun pa bdag gis rol mo'i sgras skrag par bgyi'o/ /gcig gis gsol pa/ bdag gis ni mda' gzhu'i sgras skrag par bgyi'o/ /de skad ces gsol nas/ khye'u</text></item>
<item><p>98a2</p><section>mdo sde</section><text>de gnyis kyis bcom ldan 'das kyi mdun logs su chas so/ /de nas bcom ldan 'das kyis dgongs pa/ 'di gnyis kyis dge ba'i rtsa ba rnams bskyed zin to snyam du dgongs nas bka' stsal pa/ khye'u khyed gnyis kyis sems dga' ba</text></item>
<item><p>98a3</p><section>mdo sde</section><text>bskyed pa de tsam gyis bsel byas zin te chog gis phyir dengs shig /de nas khye'u de gnyis phyir log nas/ bcom ldan 'das 'dzum pa mdzad de 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i</text></item>
<item><p>98a4</p><section>mdo sde</section><text>tshe zhal nas 'od zer sngon po dang ser po dang dmar po dang dkar po rnams byung nas kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de dag ni sems can dmyal ba yang sos dang thig nag dang bsdus 'joms dang</text></item>
<item><p>98a5</p><section>mdo sde</section><text>ngu 'bod dang ngu 'bod chen po dang tsha ba dang rab tu tsha ba dang mnar med pa dang chu bur can dang chu bur rdol dang so thams thams dang kyi hud zer dang a chu zer dang ud pa la ltar gas pa dang pad ma ltar gas pa dang pad ma ltar gas pa chen por song nas/ tsha ba'i</text></item>
<item><p>98a6</p><section>mdo sde</section><text>sems can dmyal ba gang yin pa de dag tu ni bsil bar gyur te 'bab bo/ /grang ba'i sems can dmyal ba gang yin pa de dag tu ni dro bar gyur te 'bab bo/ /des nas sems can de dag gi gnod pa'i khyad par rnams rtse zhil bar 'gyur ro/ /</text></item>
<item><p>98a7</p><section>mdo sde</section><text>de nas de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas</text></item>
<item><p>98a8</p><section>mdo sde</section><text>'di snyam du sems te/ kye bdag cag ni 'di nas kyang shi 'phos par ma gyur la/ gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus/ bdag cag gi gnod pa'i khyad par rnams rtse zhil bar</text></item>
<item><p>98b1</p><section>mdo sde</section><text>gyur to snyam mo/ /de nas de dag sprul pa la sems mngon par dga' bar gyur nas/ sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams</text></item>
<item><p>98b2</p><section>mdo sde</section><text>'dzin par gyur to/ /steng du 'gro ba gang yin pa de dag ni rgyal chen bzhi'i ris rnams dang sum bcu rtsa gsum pa rnams dang 'thab bral rnams dang dga' ldan rnams dang 'phrul dga' rnams dang gzhan 'phrul dbang byed rnams dang tshangs ris rnams</text></item>
<item><p>98b3</p><section>mdo sde</section><text>dang tshangs pa'i mdun na 'don pa dang tshangs pa chen po dang 'od chung rnams dang tshad med 'od rnams dang 'od gsal rnams dang dge chung rnams dang tshad med dge rnams dang dge rgyas rnams dang sprin med rnams dang bsod nams skyes rnams dang 'bras</text></item>
<item><p>98b4</p><section>mdo sde</section><text>bu che rnams dang mi che rnams dang mi gdung rnams dang gya nom snang rnams dang shin du mthong rnams dang 'og min gyi lha rnams kyi bar du song nas/ mi rtag pa dang sdug bsngal ba dang stong pa dang bdag med pa'i sgra sgrogs so/ /tshigs</text></item>
<item><p>98b5</p><section>mdo sde</section><text>su bcad pa gnyis kyang rjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di</text></item>
<item><p>98b6</p><section>mdo sde</section><text>nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal zad par byed par 'gyur zhes rjod par byed do/ /de nas 'od zer de dag gis stong gsum gyi stong chen po'i 'jig rten gyi khams</text></item>
<item><p>98b7</p><section>mdo sde</section><text>bskor nas bcom ldan 'das kyi phyi bzhin 'brang ste/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston</text></item>
<item><p>98b8</p><section>mdo sde</section><text>par bzhed na ni mdun logs su mi snang bar 'gyur ro/ /sems can dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi</text></item>
<item><p>99a1</p><section>mdo sde</section><text>snang bar 'gyur ro/ /yi dags su skye bar lung ston par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor</text></item>
<item><p>99a2</p><section>mdo sde</section><text>los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye</text></item>
<item><p>99a3</p><section>mdo sde</section><text>bar lung ston par bzhed na ni lte bar mi snang bar 'gyur ro/ /nyan thos kyi byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin 'tshams kyi mdzod spur</text></item>
<item><p>99a4</p><section>mdo sde</section><text>mi snang bar 'gyur ro/ /bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te</text></item>
<item><p>99a5</p><section>mdo sde</section><text>bcom ldan 'das kyi smin mtshams kyi mdzod spur mi snang bar gyur to/ /de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can/ /mang po zhal</text></item>
<item><p>99a6</p><section>mdo sde</section><text>gyi sgo nas byung bar gyur/ /de yis phyogs rnams kun du snang bar bgyis/ /nyi ma shar bas ji ltar bgyis pa bzhin/ /yang tshigs su bcad pa gsol pa/ rgod dang bral zhing rgyags dang mi dgyes spangs pa</text></item>
<item><p>99a7</p><section>mdo sde</section><text>yi/ /sangs rgyas 'gro ba dag gi dam pa'i rgyur gyur pa/ /rgyal ba dgra thub rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan po nyid kyi blo yis dus bab mkhyen</text></item>
<item><p>99a8</p><section>mdo sde</section><text>lags na/ /dge sbyong rgyal dbang nyan pa som nyi 'tshal ba rnams/ /thub pa khyu mchog gi ni gsung mchog bstan pa dang / /bzang po dag gis the tshom skyes pa bsal bar gsol/ /rgya mtsho dang ni ri rgyal lta bur bstan pa</text></item>
<item><p>99b1</p><section>mdo sde</section><text>yi/ /mgon po rdzogs sangs rgyas rnams gyin da 'dzum mi ston/ /gang gi don du dpa' bo 'dzum pa ston mdzad pa/ /de ni khyod la skye bo phal cher nyan par 'tshal/ /bcom ldan 'das kyis bka' stsal pa/ kun</text></item>
<item><p>99b2</p><section>mdo sde</section><text>dga' bo de ni de bzhin no/ /de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad de/ kun dga' bo khyod kyis khye'u 'di gnyis kyis</text></item>
<item><p>99b3</p><section>mdo sde</section><text>nga la 'di lta bu'i bkur sti byas pa mthong ngam/ btsun pa mthong lags so/ /kun dga' bo khye'u 'di gnyis dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis/ bskal pa bcu gsum</text></item>
<item><p>99b4</p><section>mdo sde</section><text>gyi bar du log par ltung bar mi 'gyur to/ bskal pa bcu gsum gyi bar du lha rnams dang mi rnams kyi nang du nying mtshams sbyar cing / 'khor bar gyur nas srid pa tha ma dang gnas tha ma la mir skye ba thob ste rab tu 'byung</text></item>
<item><p>99b5</p><section>mdo sde</section><text>bar 'gyur la/ des slob dpon med pa dang man ngag med par byang chub kyi phyogs dang 'thun pa'i chos sum bcu rtsa bdun mngon du byas nas rang sangs rgyas kyi byang chub mngon sum du byed par 'gyur te/ de la gcig ni</text></item>
<item><p>99b6</p><section>mdo sde</section><text>rang sangs rgyas rnga sgra zhes bya bar 'gyur ro/ /gcig ni 'jigs med ces bya bar 'gyur te de gnyis kyi sbyin par bya ba'i chos ni 'di yin no// //dbyig mtsho zhes bya ba ni/ gleng gzhi mnyan du yod pa na bzhugs te/</text></item>
<item><p>99b7</p><section>mdo sde</section><text>de'i tshe mnyan du yod pa na khyim bdag phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des thabs</text></item>
<item><p>99b8</p><section>mdo sde</section><text>zlar bab pa las chung ma blangs nas/ de de dang lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags nas/ de gang gi tshe bu chags par gyur pa de'i tshe de rgyan thams cad kyis brgyan par gyur la/</text></item>
<item><p>100a1</p><section>mdo sde</section><text>khang bzangs thams cad du gdugs dang rgyal mtshan dang ba dan bsgreng ste/ me tog sna tshogs ni bkram spos chus ni chag chag btab pa'i nang na/ mal khri la 'dug ste bud med kyi 'khor gyis bskor cing 'dug go/ /de nas khyim</text></item>
<item><p>100a2</p><section>mdo sde</section><text>bdag des bsams pa/ ma la bdag gi chung ma 'di 'byung po 'ga' zhig gis thebs par ma gyur grang snyam nas ltas mkhan rnams la bstan na/ ltas mkhan rnams na re 'di ni 'byung pos thebs pa ma yin gyi/ sems can lto na 'dug pa de'i</text></item>
<item><p>100a3</p><section>mdo sde</section><text>mthu yin no zhes zer ro/ /de nas zla ba dgu 'am bcu lon pa dang khye'u gzugs bzang zhing lta na sdug la mdzes pa rgyan thams cad kyis brgyan pa/ mngal gyi dri ma dang sha ma'i dri ma dang khrag gi dri mas ma gos pa zhig btsas nas/ de</text></item>
<item><p>100a4</p><section>mdo sde</section><text>bud med de dag gis bkru bar 'dod de rgyan bkrol na de'i rgyan gzhan byung ste/ bkrol te bor yang gzhan byung bar gyur nas mas smras pa/ rgyan 'di ni 'di yi bsod nams las skyes pa yin gyis/ ma bkrol bar rgyan dang bcas</text></item>
<item><p>100a5</p><section>mdo sde</section><text>par khrus shig ces byas so/ /de nas bud med de dag gis rgyan dang bcas te bkrus nas mal khri'i steng du bzhag pa dang / de'i mi'i mal khri mi snang bar gyur nas lha'i mal khri byung bar gyur te/ /khang bzangs de nyid du yang de'i</text></item>
<item><p>100a6</p><section>mdo sde</section><text>lha'i khang pa brtsegs pa gdugs dang rgyal mtshan dang ba dan bsgreng ba/ me tog sna tshogs bkram pa spos chus chag chag btab pa byung bar gyur to/ /khang pa brtsegs pa de'i nang gi mal khri'i sngas su yang lha'i mchod sdong ril gyis</text></item>
<item><p>100a7</p><section>mdo sde</section><text>gser las byas pa rin po che sna tshogs kyis spras pa byung ngo / /mchod sdong de'i drung nas kyang gter chen po rin po che sna tshogs kyis gang ba kha bye ba bzhi byung ste/ gal te de dag las brgya'am stong byung du zin kyang / de dag 'grib pa 'am</text></item>
<item><p>100a8</p><section>mdo sde</section><text>gang bar yang mi mngon no/ /de nas pha ma gnyis kyis mthong ma thag tu shin du dga' bar gyur to/ /de nas de'i btsas ston rgyas par byas nas khye'u 'di'i ming ji skad gdags shes ming 'dogs par byed de/ khye'u 'di btsas pa na khyim 'di rin po</text></item>
<item><p>100b1</p><section>mdo sde</section><text>che sna tshogs kyis mtsho bzhin du gang bar gyur pas na/ de'i phyir khye'u 'di'i ming dbyig mtsho zhes gdags so zhes zer ro/ /de nas khye'u dbyig mtsho pang na 'tsho ba'i ma ma gnyis dang nu ma snun pa'i ma ma gnyis dang dri ma 'khru ba'i ma ma gnyis dang rtse</text></item>
<item><p>100b2</p><section>mdo sde</section><text>ba'i ma ma gnyis te ma ma brgyad la gtad nas de ma ma brgyad kyis 'o ma dang zho dang mar dang zhun mar dang mar gyi nying khu dang bud med rma bya'i mdongs chang pa na thogs pa dang bsrung ba'i srad bu rnams kyis bskyed bsrings te mtsho'i nang gi pad ma bzhin</text></item>
<item><p>100b3</p><section>mdo sde</section><text>du skye drag par gyur to/ /de gang du 'gro ba der mi ma yin pa rnams kyis de la ras sar pa ma spyad pa tshar tshar ring ba rnams sa la bting bar byed do/ /me tog sna tshogs kyang sa la 'grems par byed do/ /de nas gang gi tshe de cher skyes pa</text></item>
<item><p>100b4</p><section>mdo sde</section><text>de'i tshe yi ge dang khong rtsis dang shod dgod pa dang lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang spos brtag pa dang sman brtag pa dang glang po che brtag pa dang rta brtag pa dang go</text></item>
<item><p>100b5</p><section>mdo sde</section><text>mtshon brtag pa bslabs te/ yi ge mkhas pa dang klog mkhas pa dang 'dzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/ /de nas de'i phas dgun dang sos ka dang</text></item>
<item><p>100b6</p><section>mdo sde</section><text>dbyar gnas pa'i khang pa rnams dang skyed mos tshal rnams byas nas de dag kyang lha rdzas su gyur te/ gdugs dang rgyal mtshan dang ba dan ni bsgreng / me tog sna tshogs ni bkram spos chu'i chag chag ni btab</text></item>
<item><p>100b7</p><section>mdo sde</section><text>par gyur to/ /de nas de gang gi tshe 'dod pa la longs spyod par nus par gyur pa de'i tshe/ lha'i bu mo dag byung bar gyur te/ de khang bzangs kyi steng du 'dug nas/ bud med 'ba' shig dang rol mo byed de/</text></item>
<item><p>100b8</p><section>mdo sde</section><text>rtse zhing dga' la dga' mgur spyod de rang gi bsod nams kyi 'bras bu nyams su myong ngo / /de nas de phyi zhig na sangs rgyas la mngon par dga' ba dang chos la mngon par dga' ba dang dge 'dun la mngon par dga' bar gyur nas des bsams pa/</text></item>
<item><p>101a1</p><section>mdo sde</section><text>bdag gis lha dang mi'i longs spyod ni yongs su longs spyad zin gyis ma la nga ni bdag legs par gsungs pa'i chos 'dul ba la rab tu byung ste/ chu bo rnams las yang dag par brgal bar bya ba dang sbyor ba</text></item>
<item><p>101a2</p><section>mdo sde</section><text>rnams las yang dag par 'da' bar bya ba'i phyir brtson pa dang bsgrub pa dang 'bad par bya gor ma chag snyam du bsams nas/ sbyin pa dag byin bsod nams dag kyang byas te/ dbul po du ma phyug par byas nas bcom ldan 'das</text></item>
<item><p>101a3</p><section>mdo sde</section><text>kyi bstan pa la rab tu byung ngo / /de rab tu byung nas de phyogs gang du gnas par dam bcas pa'i phyogs der lha'i mal khri 'byung bar 'gyur la/ de gang dang gang du 'gro ba de dang der mi ma yin pa rnams kyis ras sar pa ma spyad</text></item>
<item><p>101a4</p><section>mdo sde</section><text>pa tshar tshar ring ba rnams sa la 'ding bar byed do/ /me tog sna tshogs kyang sa la 'grems par byed de/ de de lta bus ngo tsha bar gyur to/ /bcom ldan 'das kyis bka' stsal pa/ snying thag pa nas de la mi lta ba'i sems</text></item>
<item><p>101a5</p><section>mdo sde</section><text>bskyed cig dang thams cad med par 'gyur ro/ /de nas des thos ma thag tu thams cad la mi lta ba'i sems bskyed nas thams cad med par gyur to/ /de nas des brtson pa dang bsgrub pa dang 'bad pas nyon mongs pa thams</text></item>
<item><p>101a6</p><section>mdo sde</section><text>cad spangs te dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang</text></item>
<item><p>101a7</p><section>mdo sde</section><text>ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la</text></item>
<item><p>101a8</p><section>mdo sde</section><text>rgyab kyis phyogs pa dang dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag gis sangs rgyas bcom ldan 'das la zhus pa/ btsun</text></item>
<item><p>101b1</p><section>mdo sde</section><text>pa dbyig mtshos las ci bgyis na las de'i rnam par smin pas phyug cing nor mang la longs spyod che ba'i rigs su skyes te/ gzugs bzang zhing lta na sdug la mdzes pa dang rgyan thams cad kyis brgyan te mngal gyi dri ma dang</text></item>
<item><p>101b2</p><section>mdo sde</section><text>sha ma'i dri ma dang khrag gi dri mas ma gos par btsas la/ skyes ma thag tu yang lha'i khang pa brtsegs pa dang lha'i mal khri dang lha'i mchod sdong byung bar gyur la/ de gang dang gang du 'gro ba de dang der mi ma lags pa rnams kyis</text></item>
<item><p>101b3</p><section>mdo sde</section><text>ras sar pa ma spyad pa tshar tshar ring ba dag 'ding bar bgyis pa dang / me tog sna tshogs kyang sa la 'grems par bgyid pa dang cher skyes pa na yang lha dang mi'i dpal byung bar gyur la/ 'dis bcom ldan 'das kyang mnyes par</text></item>
<item><p>101b4</p><section>mdo sde</section><text>bgyis te mi mnyes par ma bgyis nas/ bcom ldan 'das kyi bstan pa la rab tu byung ste nyon mongs pa thams cad spangs nas/ dgra bcom pa nyid mngon sum du bgyis lags/ bcom ldan 'das kyis bka' stsal pa/</text></item>
<item><p>101b5</p><section>mdo sde</section><text>smon lam gyi dbang las gyur to/ /btsun pa 'dis smon lam gang du btab lags/ dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i</text></item>
<item><p>101b6</p><section>mdo sde</section><text>sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes</text></item>
<item><p>101b7</p><section>mdo sde</section><text>bya ba 'jig rten du byung ste/ de'i tshe bA rA Na sI na khyim bdag phyug cing nor mang la longs spyod che ba yongs su 'dzin pa yangs shing rgya che ba/ rnam thos kyi bu'i nor dang 'gran pa zhig gnas pa de phyi zhig na sangs rgyas la</text></item>
<item><p>101b8</p><section>mdo sde</section><text>mngon par dga' ba dang chos la mngon par dga' ba dang dge 'dun la mngon par dga' bar gyur nas/ des phyi zhig na rnam pa thams cad yongs su rdzogs pa'i gtsug lag khang brtsigs nas/ gtsug lag khang de nyid</text></item>
<item><p>102a1</p><section>mdo sde</section><text>du bcom ldan 'das 'od srung la sogs pa dge slong gi dge 'dun rnams cho ga dang ldan pa'i khrus dang bshos la spyan drangs nas/ de'i mtshan mo cho ga dang ldan pa'i khrus dang zhal zas ro brgya dang ldan pa bshams te/</text></item>
<item><p>102a2</p><section>mdo sde</section><text>bcom ldan 'das 'od srung la sogs pa dge slong gi dge 'dun la cho ga dang ldan pa'i khrus gsol nas/ bcom ldan 'das 'od srung la sogs pa dge slong gi dge 'dun zhal zas ro brgya dang ldan pas tshim par byas te/ bcom ldan 'das kyi</text></item>
<item><p>102a3</p><section>mdo sde</section><text>dbu skra dang sen mo bdag nyid kyis khyer nas gtsug lag khang de nyid du yang dag par rdzogs pa'i sangs rgyas 'od srung gi dbu skra dang sen mo'i mchod rten brtsigs te/ las byed pa rnams bsogs nas des ring po ma thogs par mchod rten</text></item>
<item><p>102a4</p><section>mdo sde</section><text>de rnam pa thams cad yongs su rdzogs par byas so/ /de nas des bltas nas mchod rten de bya rnams kyis mi gtsang bar byas pa mthong nas/ des yang mchod rten de nyid dgab pa'i phyir gtsang khang phyur po lan kan dang rta babs dang skar khung</text></item>
<item><p>102a5</p><section>mdo sde</section><text>khol ma can dang skar khung dra ba can dang char gab kyis brgyan pa gdugs dang rgyal mtshan dang ba dan rnams bsgreng ba zhig byas nas/ mchod rten de'i nang gi sa gzhi la yang gzhi bting ste bdug pa dang phye ma dang spos dang me tog dang rol mo'i sgras</text></item>
<item><p>102a6</p><section>mdo sde</section><text>bkur sti byas nas smon lam btab pa/ kye ma dge ba'i rtsa ba 'dis bdag gang dang gang du skye ba de dang der phyug cing nor mang la longs spyod che ba'i rigs su skye bar shog cig /gzugs bzang zhing lta na sdug la mdzes pa dang rgyan thams</text></item>
<item><p>102a7</p><section>mdo sde</section><text>cad kyis brgyan bzhin du skye bar shog cig /mngal gyi dri ma dang sha ma'i dri ma dang khrag gi dri mas ma gos par skye bar shog cig /bdag skyes ma thag tu lha'i mal khri dang lha'i khang pa brtsegs pa dang lha'i mchod sdong ril gyis gser las</text></item>
<item><p>102a8</p><section>mdo sde</section><text>byas pa rin po che sna tshogs kyis spras pa 'byung bar shog cig /de'i drung nas kyang gter chen po kha phye ba mchod sdong de dang 'brel pa zhig byung la/ de las gal te brgya 'am stong blangs su zin kyang de dag 'gribs pa 'am gang bar yang mi mngon par</text></item>
<item><p>102b1</p><section>mdo sde</section><text>shog cig /cher skyes pa na yang lha dang mi'i dpal 'byung bar shog cig /yang dag par rdzogs pa'i sangs rgyas 'od srung gis/ bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes</text></item>
<item><p>102b2</p><section>mdo sde</section><text>par byed par gyur cig mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/ /dge slong dag ji snyam du sems/</text></item>
<item><p>102b3</p><section>mdo sde</section><text>de'i tshe de'i dus na khyim bdag du gyur pa gang yin pa de ni dbyig mtsho 'di nyid yin te/ des yang dag par rdzogs pa'i sangs rgyas 'od srung nyan thos kyi dge 'dun dang bcas pa la bkur sti byas nas dbu skra dang sen mo'i mchod rten brtsigs</text></item>
<item><p>102b4</p><section>mdo sde</section><text>te/ rnam pa thams cad yongs su rdzogs par byas nas smon lam btab pa'i las de'i rnam par smin pas gang dang gang du skyes pa de dang der phyug cing nor mang la longs spyod che ba'i rigs su skyes te/ gzugs bzang zhing lta na</text></item>
<item><p>102b5</p><section>mdo sde</section><text>sdug la mdzes pa dang rgyan thams cad kyis brgyan pa dang mngal gyi dri ma dang sha ma'i dri ma dang khrag gi dri mas ma gos par gyur la btsas ma thag tu yang lha'i mal khri dang lha'i khang pa brtsegs pa dang lha'i mchod sdong byung bar gyur to/ /</text></item>
<item><p>102b6</p><section>mdo sde</section><text>cher skyes pa na yang lha dang mi'i dpal byung bar gyur te dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ 'dis</text></item>
<item><p>102b7</p><section>mdo sde</section><text>nga mnyes par byas te mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so// //dbyig dga' zhes bya ba ni/ bcom ldan 'das yul kA shi</text></item>
<item><p>102b8</p><section>mdo sde</section><text>'i phyogs su ljongs rgyu zhing gshegs pa las bA rA Na sIr byon te/ de'i tshe bA rA Na sI na drang srong smra ba ri dgas kyi nags na dge slong lnga sde rnams gnas so/ /de nas dge slong lnga sde rnams kyis thag ring po zhig nas bcom ldan</text></item>
<item><p>103a1</p><section>mdo sde</section><text>'das mthong ngo / /mthong nas kyang phan tshun nas 'dus te nang khrims bcas nas 'di skad du/ kye dge sbyong gau ta ma de ni g.yel ba mang du sog pa mang du sog cing 'tsho ba spong ba las nyams pa ste/ de ni da kha zas mang du za zhing 'bras</text></item>
<item><p>103a2</p><section>mdo sde</section><text>can dang tsang phye za la zhun mar dang til mar gyis lus rnams skud par byed cing chu dron pos lus 'khru bar byed de/ de 'u bu cag gi thad du 'ong gis/ kye gau ta ma stan dag yod kyis gal te 'dod pa lta na 'dug cig ces de skad tsam dag</text></item>
<item><p>103a3</p><section>mdo sde</section><text>smra bar bya'i gus par smra bar mi bya'o/ /phyag mi bya'o/ /ldang bar mi bya'o/ /langs te stan bstab par mi bya'o zhes zer ro/ /de nas bcom ldan 'das dge slong lnga sde rnams dang ci tsam du nye bar byon pa/ de tsam du dge slong lnga sde</text></item>
<item><p>103a4</p><section>mdo sde</section><text>rnams bcom ldan 'das kyi dpal dang gzi brjid ma bzod nas zhe sa mi bya ba'i thugs ma thub ste/ kha cig ni stan las langs nas bcom ldan 'das kyi gdan shom mo/ /kha cig ni zhabs bsil ba'i chu dang zhabs rten phyogs</text></item>
<item><p>103a5</p><section>mdo sde</section><text>gcig tu 'jog par byed do/ /kha cig ni langs nas chos gos rnams 'dzin par byed de/ 'di skad du kye gau ta ma tshur spyon/ kye gau ta ma khyod gshegs pa legs so/ /kye gau ta ma khyod gdan bshams pa la bzhugs shes zer</text></item>
<item><p>103a6</p><section>mdo sde</section><text>ro/ /de nas bcom ldan 'das 'di snyam du dgongs te/ kye ma mi blun po 'di rnams ni rang gi nang khrims las nyams so snyam du dgongs nas gdan bshams pa de nyid la bzhugs so/ /de tsam na dge slong lnga sde rnams bcom</text></item>
<item><p>103a7</p><section>mdo sde</section><text>ldan 'das la ming gi tshig dang rus kyi tshig dang tshe dang ldan pa zhes bya ba'i tshig 'ba' shig brjod par byed do/ /de nas der bcom ldan 'das kyis dge slong lnga sde rnams la bka' stsal pa/ dge slong dag khyed de bzhin gshegs</text></item>
<item><p>103a8</p><section>mdo sde</section><text>pa la ming gi tshig dang rus kyi tshig dang tshe dang ldan pa zhes bya ba'i tshig 'ba' shig ma brjod cig /khyed yun ring po nas gnod pa dang mi phan pa dang sdug bsngal bar gyur ta re/ de ci'i phyir zhe na/ dge slong dag gang la la de bzhin</text></item>
<item><p>103b1</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas la/ ming gi tshig dang rus kyi tshig dang tshe dang ldan pa zhes bya ba'i tshig 'ba' shig brjod par byed na/ de ni yun ring por de la gnod pa dang mi phan pa dang sdug bsngal</text></item>
<item><p>103b2</p><section>mdo sde</section><text>bar 'gyur ba'i phyir ro/ /de dag gis smras pa/ gau ta ma khyod kyi spyod lam dang spyod pa dang dka' ba spyod pa snga ma des mi'i chos las lhag pa/ mthar thug pa 'phags pa'i khyad par ye shes sam gzigs pa 'am bde bar reg</text></item>
<item><p>103b3</p><section>mdo sde</section><text>pa la gnas pa yang rung ste ci yang ma thob na/ da khyed g.yel ba mang du sogs pa mang du sogs shing 'tsho ba spong ba las nyams pa dang da khyod kha zas mang du za zhing 'bras can dang tsang phye za la zhun mar dang til mar gyis lus rnams</text></item>
<item><p>103b4</p><section>mdo sde</section><text>skud par byed cing chu dron pos lus 'khru bar byed pas lta ga la thob/ de nas bcom ldan 'das kyis dge slong lnga sde rnams la bka' stsal pa/ dge slong khyod kyis de bzhin gshegs pa sngon dang da ltar gyi bzhin mdog 'gyur ba</text></item>
<item><p>103b5</p><section>mdo sde</section><text>dang dbang po rnams mi 'dra bar gyur pa mthong ngam/ de dag gis gsol pa/ kye gau ta ma mthong lags so/ /bcom ldan 'das kyis bka' stsal pa/ dge slong dag mtha' 'di gnyis ni rab tu byung bas bsten par mi bya bsnyen</text></item>
<item><p>103b6</p><section>mdo sde</section><text>par mi bya yongs su bsten par mi bya ste/ gnyis gang zhe na 'dod pa rnams kyi 'dod pa'i bsod nams la rten pa/ ngan pa grong mi'i chos phal pa so so'i skye bo'i chos gang yin pa dang bdag nyid nyon mongs pa la sten pa/ sdug bsngal</text></item>
<item><p>103b7</p><section>mdo sde</section><text>ba 'phags pa'i chos ma yin pa gnod pa dang ldan pa gang yin pa ste/ mtha' 'di gnyis la mi bsten par mngon par shes par 'gyur ba dang mngon par byang chub par 'gyur ba dang mya ngan las 'da' bar 'gyur ba'i mig skyed pa dang ye shes</text></item>
<item><p>103b8</p><section>mdo sde</section><text>skyed pa dang nye bar zhi bar byed pa'i dbu ma'i lam yod de/ dbu ma'i lam gang zhe na 'phags pa'i lam yan lag brgyad pa ste 'di lta ste yang dag pa'i lta ba dang yang dag pa'i rtog pa dang yang dag pa'i ngag dang yang dag pa'i las kyi mtha' dang /</text></item>
<item><p>104a1</p><section>mdo sde</section><text>yang dag pa'i 'tsho ba dang yang dag pa'i rtsol ba dang yang dag pa'i dran pa dang yang dag pa'i ting nge 'dzin to/ /de nas bcom ldan 'das kyis dge slong lnga sde rnams brda phrad pa 'dis brda sprad par spyod par gyur te/ snga dro bcom</text></item>
<item><p>104a2</p><section>mdo sde</section><text>ldan 'das dge slong lnga sde gnyis la gdams ngag ston na dge slong gsum grong du bsod snyoms la 'gro ste/ gsum gyis khyer te 'ongs pa gang yin pa des drug car 'tsho bar byed do/ /phyi dro bcom ldan 'das dge slong lnga sde gsum</text></item>
<item><p>104a3</p><section>mdo sde</section><text>la gdams ngag ston na dge slong gnyis grong du bsod snyoms la 'gro ste/ gnyis kyis khyer te 'ongs pa gang yin pa des lnga sde rnams 'tsho bar byed do/ /bcom ldan 'das ni snga nas kyang bshos dus su gsol lo/ /de nas</text></item>
<item><p>104a4</p><section>mdo sde</section><text>bcom ldan 'das kyis dge slong lnga sde rnams la bka' stsal pa/ dge slong dag sngon ma thos pa'i chos rnams la nga tshul bzhin yid la byed pa las/ 'di ni sdug bsngal 'phags pa'i bden pa'o snyam du mig skyes so/ /ye shes</text></item>
<item><p>104a5</p><section>mdo sde</section><text>dang rig pa dang blo skyes so/ /dge slong dag sngon ma thos pa'i chos rnams la nga tshul bzhin yid la byed pa las 'di ni sdug bsngal kun 'byung ba'o/ /'di ni sdug bsngal 'gog pa'o/ /'di ni sdug bsngal 'gog par 'gyur ba'i</text></item>
<item><p>104a6</p><section>mdo sde</section><text>lam 'phags pa'i bden pa'o snyam du mig skyes so/ /ye shes dang rig pa dang blo skyes so/ /dge slong dag sngon ma thos pa'i chos rnams la nga tshul bzhin yid la byed pa las sdug bsngal 'phags pa'i bden pa de ni/ mngon par</text></item>
<item><p>104a7</p><section>mdo sde</section><text>shes pas yongs su shes par bya ba yin no snyam du mig skyes so/ /ye shes dang rig pa dang blo skyes so/ /dge slong dag sngon ma thos pa'i chos rnams la nga tshul bzhin yid la byed pa las/ sdug bsngal kun 'byung ba 'phags pa'i</text></item>
<item><p>104a8</p><section>mdo sde</section><text>bden pa de ni mngon par shes pas spang bar bya ba yin no snyam du mig skyes so/ /ye shes dang rig pa dang blo skyes so/ /dge slong dag sngon ma thos pa'i chos rnams la nga tshul bzhin yid la byed pa las/ sdug bsngal 'gog pa</text></item>
<item><p>104b1</p><section>mdo sde</section><text>'phags pa'i bden pa de ni mngon par shes pas mngon sum du bya ba yin no snyam du mig skyes so/ /ye shes dang rig pa dang blo skyes so/ /dge slong dag sngon ma thos pa'i chos rnams la nga tshul bzhin yid la byed pa las sdug bsngal</text></item>
<item><p>104b2</p><section>mdo sde</section><text>'gog par 'gyur ba'i lam 'phags pa'i bden pa de ni mngon par shes pas bsgom par bya ba yin no snyam du mig skyes so/ /ye shes dang rig pa dang blo skyes so/ /dge slong dag sngon ma thos pa'i chos rnams la nga tshul bzhin yid la byed</text></item>
<item><p>104b3</p><section>mdo sde</section><text>pa las sdug bsngal 'phags pa'i bden pa de ni mngon par shes pas yongs su shes so snyam du mig skyes so/ /ye shes dang rig pa dang blo skyes so/ /dge slong dag sngon ma thos pa'i chos rnams la nga tshul bzhin yid la byed pa</text></item>
<item><p>104b4</p><section>mdo sde</section><text>las/ sdug bsngal kun 'byung ba 'phags pa'i bden pa de ni mngon par shes pas spangs so snyam du mig skyes so/ /ye shes dang rig pa dang blo skyes so/ /dge slong dag sngon ma thos pa'i chos rnams la nga tshul bzhin yid la byed</text></item>
<item><p>104b5</p><section>mdo sde</section><text>pa las/ sdug bsngal 'gog pa 'phags pa'i bden pa de ni mngon par shes pas mngon sum du byas so snyam du mig skyes so/ /ye shes dang rig pa dang blo skyes so/ /dge slong dag sngon ma thos pa'i chos rnams la nga tshul bzhin</text></item>
<item><p>104b6</p><section>mdo sde</section><text>yid la byed pa las/ sdug bsngal 'gog par 'gyur ba'i lam 'phags pa'i bden pa de ni mngon par shes pas bsgoms so snyam du mig skyes so/ /ye shes dang rig pa dang blo skyes so/ /dge slong dag 'phags pa'i bden pa bzhi</text></item>
<item><p>104b7</p><section>mdo sde</section><text>la/ de ltar nga'i rabs gsum rnam pa bcu gnyis pa'i mig ma skyes/ ye shes ma skyes/ rig pa ma skyes/ blo ma skyes kyi bar du/ dge slong dag nga lha dang bcas pa dang bdud dang bcas pa dang tshangs pa dang bcas pa'i 'jig rten dang</text></item>
<item><p>104b8</p><section>mdo sde</section><text>dge sbyong dang bram ze dang bcas pa'i skye dgu dang lha dang mi dang bcas pa'i skye dgu 'di las grol ba dang nges par byung ba dang mi ldan pa dang rnam par grol ba dang phyin ci log dang bral ba'i sems kyis shas cher gnas par yang ma gyur la/</text></item>
<item><p>105a1</p><section>mdo sde</section><text>dge slong dag bdag ni bla na med pa yang dag par rdzogs pa'i byang chub mngon par rdzogs par sangs rgyas so snyam du yang ngas ma rtogs so/ /dge slong dag 'phags pa'i bden pa bzhi la de ltar nga'i rabs gsum rnam pa bcu gnyis pa'i</text></item>
<item><p>105a2</p><section>mdo sde</section><text>mig skyes/ ye shes dang rig pa dang blo skyes nas/ gdod dge slong dag nga lha dang bcas pa dang bdud dang bcas pa dang tshangs pa dang bcas pa'i 'jig rten dang dge sbyong dang bram ze dang bcas pa'i skye dgu dang lha dang mir bcas pa'i skye</text></item>
<item><p>105a3</p><section>mdo sde</section><text>dgu 'di las grol ba dang nges par byung ba dang mi ldan pa dang rnam par grol ba dang phyin ci log dang bral ba'i sems kyis shas cher gnas par yang gyur la dge slong dag bdag ni bla na med pa yang dag par rdzogs pa'i byang chub</text></item>
<item><p>105a4</p><section>mdo sde</section><text>mngon par rdzogs par sangs rgyas so snyam du yang ngas rtogs so/ /chos kyi rnam grangs 'di bshad pa na tshe dang ldan pa kauN+D-i N+ya chos rnams la chos kyi mig rdul med cing dri ma dang bral ba skyes so/ /de nas der bcom ldan</text></item>
<item><p>105a5</p><section>mdo sde</section><text>'das kyis tshe dang ldan pa kauN+D-i N+ya la bka' stsal pa/ kauN+D-i N+ya khyod kyis chos kun shes sam/ bcom ldan 'das kun 'tshal lo/ /kauN+D-i N+ya khyod kyis chos kun shes sam/ kun shes sam bde bar gshegs pa kun 'tshal lags</text></item>
<item><p>105a6</p><section>mdo sde</section><text>so/ /kun 'tshal lags so/ /de nas tshe dang ldan pa kauN+D-i N+ya chos kun shes par gyur pas na/ de'i phyir tshe dang ldan pa kauN+D-i N+ya'i ming kun shes kauN+D-i N+ya zhes bya bar gyur to/ /chos kyi rnam grangs 'di bshad pa na sa la gnas pa'i</text></item>
<item><p>105a7</p><section>mdo sde</section><text>gnod sbyin rnams sgra rjod cing skad 'byin par byed de/ grogs po dag bcom ldan 'das kyis ni bA rA Na sIr drang srong smra ba ri dgas kyi nags su skye bo mang po la phan pa dang skye bo mang po la bde ba dang 'jig rten la thugs brtse</text></item>
<item><p>105a8</p><section>mdo sde</section><text>ba dang lha dang mi rnams kyi don dang phan pa dang bde ba'i phyir chos dang 'thun pa/ rabs gsum rnam pa bcu gnyis pa'i chos kyi 'khor lo 'jig rten du dge sbyong ngam bram ze 'am lha 'am bdud dam tshangs pa 'am gzhan gang su yang</text></item>
<item><p>105b1</p><section>mdo sde</section><text>rung bas/ chos dang ldan par ma bskor ba de bskor gyis lha'i gnas rnams ni mngon par 'phel bar 'gyur ro/ /lha ma yin gyi gnas rnams ni yongs su 'grib par 'gyur ro zhes zer to/ /sa la gnas pa'i gnod sbyin</text></item>
<item><p>105b2</p><section>mdo sde</section><text>rnams kyi sgra thos nas/ bar snang la gnas pa'i gnod sbyin dang rgyal chen bzhi'i ris kyi lha rnams dang sum bcu rtsa gsum pa rnams dang 'thab bral ba rnams dang dga' ldan pa rnams dang 'phrul dga' ba rnams dang gzhan 'phrul</text></item>
<item><p>105b3</p><section>mdo sde</section><text>dbang byed pa rnams kyang sgra rjod cing skad 'byin par byed de/ skad cig de dang thang cig de dang yud tsam de dang skad cig thang cig yud tsam de la tshangs pa'i 'jig rten du sgra grag go/ /tshangs ris kyi lha rnams kyang sgra rjod cing skad 'byin</text></item>
<item><p>105b4</p><section>mdo sde</section><text>par byed de/ grogs po dag bcom ldan 'das kyis ni bA rA Na sIr drang srong smra ba ri dgas kyi nags su skye bo mang po la phan pa dang skye bo mang po la bde ba dang 'jig rten la thugs brtse ba dang lha dang mi rnams kyi don dang phan pa dang bde</text></item>
<item><p>105b5</p><section>mdo sde</section><text>ba'i phyir chos dang 'thun pa/ rabs gsum rnam pa bcu gnyis pa'i chos kyi 'khor lo 'jig rten du dge sbyong ngam bram ze 'am lha 'am bdud dam tshangs pa 'am gzhan su yang rung bas chos dang ldan par ma bskor ba de bskor kyis/ lha'i gnas rnams</text></item>
<item><p>105b6</p><section>mdo sde</section><text>ni mngon par 'phel bar 'gyur ro/ /lha ma yin gyi gnas rnams ni yongs su 'grib par 'gyur ro zhes zer to/ /bcom ldan 'das kyis bA rA Na sIr drang srong smra ba ri dgas kyi nags su chos dang 'thun pa/ rabs gsum rnam</text></item>
<item><p>105b7</p><section>mdo sde</section><text>pa bcu gnyis pa'i chos kyi 'khor lo bskor bas na/ de'i phyir chos kyi rnam grangs 'di'i ming chos kyi 'khor lo bskor ba zhes bya bar gyur to/ /de nas der yang lan gnyis su bcom ldan 'das kyis dge slong lnga sde</text></item>
<item><p>105b8</p><section>mdo sde</section><text>rnams la bka' stsal pa/ dge slong dag bzhi po 'di ni 'phags pa'i bden pa yin te/ sdug bsngal 'phags pa'i bden pa dang sdug bsngal kun 'byung ba dang sdug bsngal 'gog pa dang sdug bsngal 'gog par 'gyur</text></item>
<item><p>106a1</p><section>mdo sde</section><text>ba'i lam 'phags pa'i bden pa'o/ /sdug bsngal 'phags pa'i bden pa gang zhe na/ skye ba'i sdug bsngal dang rga ba'i sdug bsngal dang na ba'i sdug bsngal dang 'chi ba'i sdug bsngal dang sdug pa dang bral ba'i</text></item>
<item><p>106a2</p><section>mdo sde</section><text>sdug bsngal dang mi sdug pa dang phrad pa'i sdug bsngal dang gang 'dod pa btsal te mi snyed pa de yang sdug bsngal ba dang mdor na nye bar len pa'i phung po lnga ni sdug bsngal ba ste/ 'di ni sdug bsngal 'phags pa'i bden pa zhes bya'o/ /</text></item>
<item><p>106a3</p><section>mdo sde</section><text>de yongs su shes par bya ba'i phyir 'phags pa'i lam yan lag brgyad pa yang dag pa'i lta ba dang yang dag pa'i rtog pa dang yang dag pa'i ngag dang yang dag pa'i las kyi mtha' dang yang dag pa'i 'tsho ba dang yang dag pa'i rtsol ba dang yang dag</text></item>
<item><p>106a4</p><section>mdo sde</section><text>pa'i dran pa dang brgyad pa ste yang dag pa'i ting nge 'dzin bsgom par bya'o/ /sdug bsngal kun 'byung ba 'phags pa'i bden pa gang zhe na/ yang srid par skye bar byed pa dang dga' ba dang 'dod chags spel mar 'byung ba dang de dang der mngon par dga'</text></item>
<item><p>106a5</p><section>mdo sde</section><text>ba'i sred pa ste/ 'di ni sdug bsngal kun 'byung ba 'phags pa'i bden pa zhes bya'o/ /de spang ba'i phyir 'phags pa'i lam yan lag brgyad pa yang dag pa'i lta ba dang yang dag pa'i rtog pa dang yang dag pa'i ngag dang yang dag pa'i las kyi</text></item>
<item><p>106a6</p><section>mdo sde</section><text>mtha' dang yang dag pa'i 'tsho ba dang yang dag pa'i rtsol ba dang yang dag pa'i dran pa dang brgyad pa ste yang dag pa'i ting nge 'dzin bsgom par bya'o/ /sdug bsngal 'gog pa 'phags pa'i bden pa gang zhe na/ yang srid par skye</text></item>
<item><p>106a7</p><section>mdo sde</section><text>bar byed pa dang dga' ba dang 'dod chags spel mar 'byung ba dang de dang der mngon par dga' ba'i sred pa gang yin pa de nyid ma lus par spangs pa dang bor ba dang bsal ba dang zad pa dang bral ba dang 'gog pa dang nye bar</text></item>
<item><p>106a8</p><section>mdo sde</section><text>zhi ba dang nub pa ste/ 'di ni sdug bsngal 'gog pa 'phags pa'i bden pa zhes bya'o/ /de mngon sum du bya ba'i phyir 'phags pa'i lam yan lag brgyad pa yang dag pa'i lta ba dang yang dag pa'i rtog pa dang yang dag pa'i ngag</text></item>
<item><p>106b1</p><section>mdo sde</section><text>dang yang dag pa'i las kyi mtha' dang yang dag pa'i 'tsho ba dang yang dag pa'i rtsol ba dang yang dag pa'i dran pa dang brgyad pa ste yang dag pa'i ting nge 'dzin bsgom par bya'o/ /sdug bsngal 'gog par 'gyur ba'i lam 'phags pa'i</text></item>
<item><p>106b2</p><section>mdo sde</section><text>bden pa gang zhe na 'phags pa'i lam yan lag brgyad pa ste/ 'di lta ste yang dag pa'i lta ba dang yang dag pa'i rtog pa dang yang dag pa'i ngag dang yang dag pa'i las kyi mtha' dang yang dag pa'i 'tsho ba dang yang dag pa'i rtsol ba dang yang</text></item>
<item><p>106b3</p><section>mdo sde</section><text>dag pa'i dran pa dang brgyad pa ste yang dag pa'i ting nge 'dzin te de yang bsgom par bya'o/ /chos kyi rnam grangs 'di bshad pa na tshe dang ldan pa kun shes kauN+D-i N+ya ni/ len pa med par zag pa rnams las sems rnam par grol lo/ /</text></item>
<item><p>106b4</p><section>mdo sde</section><text>dge slong lnga sde gzhan rnams ni chos rnams la chos kyi mig rdul med cing dri ma dang bral ba skyes so/ /de'i tshe 'jig rten du dgra bcom pa gcig byung ste/ bcom ldan 'das dang gnyis so/ /der bcom ldan 'das kyis</text></item>
<item><p>106b5</p><section>mdo sde</section><text>dge slong lnga sde gzhan rnams la bka' stsal pa/ dge slong dag gzugs ni bdag ma yin no/ /dge slong dag gal te gzugs bdag yin du zin na gzugs gnod pa dang sdug bsngal bar 'gyur bar mi rigs la/ gzugs</text></item>
<item><p>106b6</p><section>mdo sde</section><text>la bdag gi gzugs 'di lta bur gyur cig /'di lta bur ma gyur cig ces bya ba'i dbang yang yod par 'gyur bar rigs na/ dge slong dag gang gi phyir gzugs bdag ma yin pa de'i phyir/ gzugs gnod pa dang sdug bsngal</text></item>
<item><p>106b7</p><section>mdo sde</section><text>bar yang 'gyur la/ gzugs la bdag gi gzugs 'di lta bur gyur cig /'di lta bur ma gyur cig ces bya ba'i dbang yang med do/ /dge slong dag tshor ba dang 'du shes dang 'du byed rnams dang rnam par shes pa ni bdag ma yin no/ /</text></item>
<item><p>106b8</p><section>mdo sde</section><text>dge slong dag gal te rnam par shes pa bdag yin du zin na/ rnam par shes pa gnod pa dang sdug bsngal bar 'gyur bar mi rigs la/ rnam par shes pa la bdag gi rnam par shes pa 'di lta bur gyur cig /'di lta bur ma gyur cig</text></item>
<item><p>107a1</p><section>mdo sde</section><text>ces bya ba'i dbang yang yod par 'gyur bar rigs na/ dge slong dag gang gi phyir rnam par shes pa bdag ma yin pa de'i phyir/ rnam par shes pa gnod pa dang sdug bsngal bar yang 'gyur la/ rnam par shes pa la bdag gi gzugs</text></item>
<item><p>107a2</p><section>mdo sde</section><text>'di lta bur gyur cig /'di lta bur ma gyur cig ces bya ba'i dbang yang med do/ /dge slong dag ji snyam du sems gzugs rtag pa yin nam 'on te mi rtag pa yin/ btsun pa de ni mi rtag pa lags so/ /mi rtag pa gang yin pa de</text></item>
<item><p>107a3</p><section>mdo sde</section><text>sdug bsngal ba yin nam 'on te sdug bsngal ba ma yin/ btsun pa de ni sdug bsngal ba lags so/ /ci mi rtag pa dang sdug bsngal ba dang 'gyur ba'i chos can gang yin pa de la/ thos pa dang ldan pa'i 'phags pa nyan</text></item>
<item><p>107a4</p><section>mdo sde</section><text>thos rnams 'di ni bdag gi'o/ /'di ni bdag gi bdag go snyam du bdag du 'dzin par byed dam/ btsun pa 'dzin par mi bgyid lags so/ /dge slong dag ji snyam du sems/ tshor ba dang 'du shes dang 'du byed rnams dang</text></item>
<item><p>107a5</p><section>mdo sde</section><text>rnam par shes pa rtag pa yin nam 'on te mi rtag pa yin/ btsun pa de ni mi rtag pa lags so/ /mi rtag pa gang yin pa de sdug bsngal ba yin nam 'on te sdug bsngal ba ma yin/ btsun pa de ni sdug bsngal ba lags so/ /ci mi</text></item>
<item><p>107a6</p><section>mdo sde</section><text>rtag pa dang sdug bsngal ba dang rnam par 'gyur ba'i chos can gang yin pa de la thos pa dang ldan pa'i 'phags pa nyan thos rnams 'di ni bdag gi'o/ /'di ni bdag go/ /'di ni bdag gi bdag go snyam du bdag tu 'dzin par</text></item>
<item><p>107a7</p><section>mdo sde</section><text>byed dam/ btsun pa 'dzin par mi bgyid lags so/ /dge slong dag de bas na gzugs ci yang rung ste/ 'das pa dang ma 'ongs pa dang da ltar byung ba dang nang gi 'am phyi rol gyi 'am rags pa 'am cha phra ba 'am ngan pa 'am bzang po</text></item>
<item><p>107a8</p><section>mdo sde</section><text>'am thag ring ba 'am nye ba de dag thams cad la 'di ni bdag gi ma yin no/ /'di ni bdag ma yin no/ /'di ni bdag gi bdag ma yin no snyam du de de ltar yang dag pa'i shes rab kyis ji lta ba bzhin du blta bar bya'o/ /dge slong dag</text></item>
<item><p>107b1</p><section>mdo sde</section><text>tshor ba ci yang rung ba dang 'du shes dang 'du byed rnams dang rnam par shes pa ci yang rung ste/ 'das pa dang ma 'ongs pa dang da ltar byung ba dang nang gi 'am phyi rol gyi 'am rags pa 'am cha phra ba 'am ngan pa 'am bzang po 'am thag ring ba 'am nye ba</text></item>
<item><p>107b2</p><section>mdo sde</section><text>de dag thams cad la 'di ni bdag gi ma yin no/ /'di ni bdag ma yin no/ /'di ni bdag gi bdag ma yin no snyam du de de ltar yang dag pa'i shes rab kyis ji lta ba bzhin du blta bar bya'o/ /dge slong dag de bas na thos pa dang ldan</text></item>
<item><p>107b3</p><section>mdo sde</section><text>pa'i 'phags pa'i nyan thos kyis ni nye bar len pa'i phung po lnga po 'di dag bdag kyang ma yin/ bdag gi yang ma yin par yang dag par mthong ngo / /des de ltar yang dag par mthong bas na 'jig rten ci yang mi len to/ /mi len</text></item>
<item><p>107b4</p><section>mdo sde</section><text>pas na yongs su yi 'chad pa med do/ /yongs su yi 'chad pa med pas na bdag gi skye ba zad do/ /tshangs par spyad pa spyad zin to/ /bya ba byas so/ /srid pa 'di las gzhan med do snyam du rang nyid yongs su mya ngan las 'da'o/ /</text></item>
<item><p>107b5</p><section>mdo sde</section><text>chos kyi rnam grangs 'di bshad pa na dge slong lnga sde po gzhan rnams kyang len pa med par zag pa rnams las sems rnam par grol lo/ /de'i tshe 'jig rten du dgra bcom pa lnga byung ste/ bcom ldan 'das dang drug go/ /de nas</text></item>
<item><p>107b6</p><section>mdo sde</section><text>dge slong dag gis bcom ldan 'das la zhus pa/ btsun pa bcom ldan 'das kyis dge slong lnga sde rnams 'khor ba'i rgya mtsho las bsgral te dbang po dang stobs dang byang chub kyi yan lag rin po che rnams kyi skal shas stsal</text></item>
<item><p>107b7</p><section>mdo sde</section><text>nas/ g.yung drung gi mthar thug pa'i grub pa dang bde ba mya ngan las 'das pa la bkod pa la gzigs/ bcom ldan 'das kyis bka' stsal pa/ dge slong dag da ltar 'ba' shig ma yin te 'das pa'i dus na yang ngas dge slong lnga</text></item>
<item><p>107b8</p><section>mdo sde</section><text>sde po 'di rnams la bdag gi srog dang bsdos te chu'i rgya mtsho chen po las bsgral nas/ rin thang che ba'i rin po che rnams kyi skal shas ji ltar byin pa de nyon cig /dge slong dag sngon byung ba 'das pa'i dus na bA rA Na sI'i grong khyer</text></item>
<item><p>108a1</p><section>mdo sde</section><text>na rgyal po tshangs pas byin zhes bya ba rgyal po byed de/ de'i ring la 'byor pa dang rgyas pa dang bde ba dang lo legs pa dang skye bo dang mi mang pos gang ba dang rtsod pa dang 'thab pa zhi ba dang 'khrug pa dang nang 'khrug dang chom rkun</text></item>
<item><p>108a2</p><section>mdo sde</section><text>dang nad dang mu ge med pa dang 'bras sA lu dang bu ram shing dang ba lang dang ma he dang ldan par 'dug ste/ gnod pa med cing tsher ma dkrugs la bu gcig pa sdug pa la bya ba bzhin du chos bzhin du rgyal srid byed do/ /de'i tshe bA rA Na sI na</text></item>
<item><p>108a3</p><section>mdo sde</section><text>ded dpon dbyig ces bya ba phyug cing nor mang la longs spyod che ba yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des thabs zlar bab pa las chung ma blangs</text></item>
<item><p>108a4</p><section>mdo sde</section><text>nas/ de de dang lhan cig tu rtse dga' zhing dga' la dga' mgur spyod do/ /de nas phyi zhig na de'i chung ma la bu chags nas de zla ba dgu 'am bcu lon pa dang khye'u gzugs bzang zhing blta na sdug la mdzes pa mdog bzang ba/ gser gyi kha</text></item>
<item><p>108a5</p><section>mdo sde</section><text>dog can mgo bo gdugs ltar 'dug pa lag pa ring ba dpral ba'i dbyes che ba sna mtho ba sna legs pa smin ma stug pa zhig btsas te/ de'i btsas ston rgyas par byas nas khye'u 'di'i ming ji skad gdags shes ming 'dogs par byed</text></item>
<item><p>108a6</p><section>mdo sde</section><text>de/ khye'u 'di dbyig gi bu yin gyis khye'u 'di'i ming dbyig dga' zhes gdags so zer ro/ /de nas khye'u dbyig dga' 'o ma dang zho dang mar dang zhun mar dang mar gyi nying gus bskyed bsrings te mtsho'i nang gi pad ma bzhin du skye drag</text></item>
<item><p>108a7</p><section>mdo sde</section><text>par gyur to/ /de nas de gang gi tshe cher skyes pa de'i tshe yi ge dang khong rtsis dang shod dgod pa dang lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang spos brtag pa dang sman</text></item>
<item><p>108a8</p><section>mdo sde</section><text>brtag pa dang glang po che brtag pa dang rta brtag pa dang go mtshon brtag pa bslabs te/ yi ge mkhas pa dang klog mkhas pa dang 'dzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/ /</text></item>
<item><p>108b1</p><section>mdo sde</section><text>khye'u de yang byams pa'i rang bzhin can snying rje dang ldan pa sems can la byams pa sbyin pa la dga' ba zhig ste/ des pha ma la gsol nas dge sbyong dang bram ze dang spyod pa pa dang kun du rgyu dang dman pa dang sdug cing phongs</text></item>
<item><p>108b2</p><section>mdo sde</section><text>pa rnams la/ sbyin pa dag sbyin zhing bsod nams dag bya ba la zhugs so/ /de nas phyi zhig na ded dpon dbyig nad kyis thebs nas/ de rtsa ba dang sdong bu dang lo ma dang me tog dang 'bras bu'i sman rnams kyis rim gro byas</text></item>
<item><p>108b3</p><section>mdo sde</section><text>kyang sos par ma nus te shi nas/ de ras sngon po dang ser po dang dmar po dang dkar po rnams kyis brgyan pa'i khyogs la khyer te/ rus bu la rus bu'i mchod pa byas nas yun mi ring ba zhig tu mdun byas pa las mdun</text></item>
<item><p>108b4</p><section>mdo sde</section><text>bor te 'dug go/ /de nas de'i bu dbyig dga' de rgyal po tshangs pas byin gyi ded dpon chen por dbang bskur te de'i nor gyis tshong pa mang po nyo tshong byed do/ /de yang pha shi nas sbyin pa rgya chen po byed pa la zhugs so/ /de nas phyi</text></item>
<item><p>108b5</p><section>mdo sde</section><text>zhig na des bsams pa/ nor 'di ni bdag gi phas bsags pa yin te/ bdag gis 'di las sbyin pa dag byin zhing bsod nams dag byas na 'di'i phyir bdag la gzhan dag 'phya bar 'gyur te/ 'di ni gzhan gyis</text></item>
<item><p>108b6</p><section>mdo sde</section><text>bsags pa'i rdzas rnams kyis sbyin pa dag sbyin zhing bsod nams dag byed de/ 'di la ngo mtshar che ba ci yod ces zer bar 'ong gis ma la bdag nyid kyis nor bsgrubs te/ rang gi zho shas bsgrubs nas sbyin pa dag</text></item>
<item><p>108b7</p><section>mdo sde</section><text>sbyin zhing bsod nams dag bya gor ma chag snyam nas des dril bsgrags te/ su ded dpon dbyig dga' dang lhan cig tu sho gam med pa dang / la gcan gyi btsas med pa dang gru btsas med pa dang bsel rngan med par rgya</text></item>
<item><p>108b8</p><section>mdo sde</section><text>mtsho chen por 'gro 'dod pa de dag zong sta gon gyis shig ces byas so/ /de nas de thos ma thag tu tshong pa lnga brgya 'dus nas de dag gis rnga mo dang ba lang dang bong bu dag gis zong bskyas te/ grong dang grong rdal dang grong khyer</text></item>
<item><p>109a1</p><section>mdo sde</section><text>dang nags khrod kyi grong dang yul po che rnams su rgyus nas rgya mtsho chen po'i 'gram du phyin te/ kar Sha pa Na lnga brgyas gru'i gla byas nas zho shas 'tsho ba rnam pa lnga ste/ 'tsho ba sbyor ba dang nan thur byed pa dang zhal ta byed pa</text></item>
<item><p>109a2</p><section>mdo sde</section><text>dang 'phyag pa dang drod pa rnams kyang khrid do/ /de la 'tsho ba sbyor ba gang zhe na/ de'i nang du zas dang skom sbyor ba gang yin pa'o/ /nan tur byed pa gang zhe na/ de'i nang du rtsod pa byung ngo chog zhi bar byed pa gang yin pa'o/ /zhal ta byed</text></item>
<item><p>109a3</p><section>mdo sde</section><text>pa gang zhe na/ de'i nang du nor rdzas kyi zhal ta byed pa gang yin pa'o/ /'phyag pa gang zhe na/ de'i nang du chu 'phyag pa gang yin pa'o/ /drod pa gang zhe na/ de'i nang du rgyu skar rnams la lta ba gang yin pa'o/ /de nas tshong pa de dag gis rgya mtsho</text></item>
<item><p>109a4</p><section>mdo sde</section><text>chen po mthong nas 'jigs te gru'i nang du 'jug mi 'dod par gyur to/ /de nas ded dpon gyis drod pa la smras pa/ kye mi khyod kyis rgya mtsho chen po'i bsngags pa ji lta ba bzhin du sgrogs shig /de nas drod pas bsgrags te/ kye 'dzam bu'i</text></item>
<item><p>109a5</p><section>mdo sde</section><text>gling pa'i tshong pa dag nyon cig /rgya mtsho chen po 'di'i nang na nor bu rin po che rin thang che ba 'di lta ste/ nor bu dang mu tig dang bai dUr+ya dang dung dang nor rdo dang byi ru dang dngul dang gser dang rdo'i snying po dang spug dang pad ma rA ga dang dung g.yas su 'khyil ba de lta bu dag</text></item>
<item><p>109a6</p><section>mdo sde</section><text>yod na/ khyed kyi nang nas su rin po che de lta bu dag gis bdag nyid dang pha ma dang bu dang chung ma dang bran pho dang bran mo dang las byed pa dang zho shas 'tsho ba dang mdza' bo dang blon po dang nye du dang rgan rabs rnams yang dag pa'i bde bas tshim</text></item>
<item><p>109a7</p><section>mdo sde</section><text>par bya ba dang dus dus su dge sbyong dang bram ze rnams la gyen du 'gro bar 'gyur ba dang skal ba dang ldan par 'gyur ba dang rnam par smin pa bde bar 'gyur ba dang phyi ma la yang mtho ris su skye bar 'gyur ba'i yon dbul bar 'dod pa de ni rgya mtsho</text></item>
<item><p>109a8</p><section>mdo sde</section><text>chen po'i nang du 'gro bar gyis shig ces byas pa dang 'jig rten pa dag ni 'byor pa 'dod pa ste/ skye bo phal po che gru'i nang du zhugs nas gru des mi theg par gyur te/ ded dpon des bsams pa da ni phyir phyung shig ces kyang ji skad bya</text></item>
<item><p>109b1</p><section>mdo sde</section><text>snyam nas des drod pa la smras pa/ kye mi khyod kyis rgya mtsho chen po'i bsngags pa ma yin pa ji lta ba bzhin du sgrogs shig /de nas drod pas bsgrags te/ kye 'dzam bu'i gling pa'i tshong pa dag nyon cig /rgya mtsho chen po 'di'i nang na shin du 'jigs</text></item>
<item><p>109b2</p><section>mdo sde</section><text>pa chen po 'di lta bu dag yod de 'di lta ste/ nya'i 'jigs pa dang nya mid kyi 'jigs pa dang nya mid mid kyi 'jigs pa dang rlabs kyi 'jigs pa dang klong gi 'jigs pa dang chu srin kum b+hi ra'i 'jigs pa dang chu srin shi shu ma ra'i 'jigs pa dang chu'i</text></item>
<item><p>109b3</p><section>mdo sde</section><text>nang gi ri rnams la thug pa'i 'jigs pa dang rlung nag po'i 'jigs pa dang der chom rkun gos sngon po dang nag po gyon la nor 'phrog cing 'ong ste/ de dag gis khyed gtan du srog dang bral bar byed pa dag kyang yod na khyed kyi nang na su bdag</text></item>
<item><p>109b4</p><section>mdo sde</section><text>nyid phangs pa dang pha ma gnyis dang bu dang chung ma dang bran pho dang bran mo dang las byed pa dang zho shas 'tsho ba dang mdza' bo dang blon po dang nye du dang rgan rabs rnams 'dor phod pa de ni/ rgya mtsho chen po'i nang du 'gro bar gyis shig</text></item>
<item><p>109b5</p><section>mdo sde</section><text>ces byas pa dang dpa' bo ni nyung sdar ma ni mang ste/ skye bo phal po che phyir 'thon nas gru des theg par gyur to/ /de nas drod pas lan gsum gyi bar du sgra bsgrags te/ de'i 'og tu nyag thag gcig bkrol lo/ /de nas nyag</text></item>
<item><p>109b6</p><section>mdo sde</section><text>thag gnyis dang gsum yang bgrol lo/ /de nas gru de drod pa chen pos ni bsdams rlung mthu chen pos ni khyer nas sprin chen po bzhin du chas te/ rlung drang por 'gro bas rin po che'i gling du phyin par byas so/ /de nas drod pas sgra</text></item>
<item><p>109b7</p><section>mdo sde</section><text>bsgrags pa/ kye 'dzam bu'i gling pa'i tshong pa rnams rin po che'i gling 'di na mching bu nor bu rin po che 'dra ba dag yod de/ de dag khyed kyis brtag cing brtag cing blang bar gyis shig /khyed 'dzam bu'i gling du son pa'i 'og tu 'gyod</text></item>
<item><p>109b8</p><section>mdo sde</section><text>par gyur ta re/ rin po che'i gling 'di nyid na srin mo khrung khrung gzhon nu ma zhes bya ba dag kyang gnas te/ thabs ji lta bus kyang skyes pa brid nas 'di nyid du mi rung bar byed cing sdug bsngal bar byed do/ /rin po che'i gling 'di nyid na</text></item>
<item><p>110a1</p><section>mdo sde</section><text>myos par byed pa'i shing tog dag yod de/ de dag sus zos pa de zhag bdun gyi bar du brgyal te 'dug par 'gyur gyis de dag khyed ma za cig /rin po che'i gling 'di nyid na mi ma yin pa dag kyang gnas te/ de dag ni gzhan</text></item>
<item><p>110a2</p><section>mdo sde</section><text>zhag bdun gyi bar du 'dug par ni bzod kyi/ zhag bdun las 'das nas don gang bsgrubs pa de dag ma zin par rlung gang gis gru khyer bar byed pa de lta bu'i rlung gtong bar byed do zhes bsgo nas/ de thos pas tshong pa rnams kyis</text></item>
<item><p>110a3</p><section>mdo sde</section><text>bsgrims te bag yod par 'dug nas/ de dag gis rin po che rnams brtag cing brtag cing gru de bkang ste/ dper na til dang 'bras dang ba da ra'i 'bras bu dang rgya sran gyis gang ba bzhin du byas te/ de dag rlung drang pos 'dzam bu'i gling</text></item>
<item><p>110a4</p><section>mdo sde</section><text>du phyin par byas so/ /des thabs de lta bur rgya mtsho'i gru'i don lan drug gi bar du bsgrubs te/ bA rA Na sIr 'ongs nas sbyin pa dag sbyin pa dang bsod nams dag byed pa la zhugs so/ /de'i tshe de ma yin pa'i grong khyer lnga na ded dpon lnga</text></item>
<item><p>110a5</p><section>mdo sde</section><text>gnas te/ de dag ni song ste bor yang gru rnams ma rungs par gyur nas de dag gis bsams pa/ sems can bsod nams kyis che bar grags pa gcig gi mthus sems can mang po bde bar 'gyur la/ ded dpon chen po dbyig</text></item>
<item><p>110a6</p><section>mdo sde</section><text>dga' de ni/ bsod nams kyis che bar grags pa yin te/ des rgya mtsho'i gru lan drug gi bar du bsgrubs kyis/ gal te bdag cag gis de spro ba bskyed par nus na ni/ de'i mthus bdag cag gis nor bsgrub par nus par</text></item>
<item><p>110a7</p><section>mdo sde</section><text>'gyur ro snyam ste/ lhan cig tu 'dus nas bA rA Na sIr song ste ded dpon dbyig dga'i thad du song nas smras pa/ ded dpon bdag cag song ste bor yang nor gyi gru rnams ma rung bar gyur te/ khyod ni bsod nams kyis che bar grags</text></item>
<item><p>110a8</p><section>mdo sde</section><text>pa lags kyis/ bdag cag la thugs brtse ba'i slad du/ rgya mtsho chen po'i nang du bzhud dang khyod kyi mthus bdag cag gis nor bsgrub nus par 'gyur ro/ /des smras pa/ kye rgya mtsho chen po'i chos kyis ni/ gru bdun pa ma rung</text></item>
<item><p>110b1</p><section>mdo sde</section><text>bar 'gyur te/ sngan chad gang gis kyang rgya mtsho'i gru'i don lan bdun grub pa su yang med do/ /'on kyang khyed kyis bsams pa yongs su bskang bar bya ste/ khyed kho na la snying brtse ba'i phyir/ lan bdun rgya mtsho'i nang du 'gro bar bya'o zhes</text></item>
<item><p>110b2</p><section>mdo sde</section><text>smras nas/ ded dpon chen po dbyig dgas ded dpon lnga po de dag khrid de rgya mtsho chen po'i nang du song ba las de rin po che'i gling du phyin nas rin po che bsdus te yang 'dzam bu'i gling logs su gru btang ngo / /de nas ded dpon chen po dbyig dgas</text></item>
<item><p>110b3</p><section>mdo sde</section><text>rgya mtsho chen po'i nang na 'dug bzhin du 'di snyam du sems te/ bdag cag rgya mtsho chen po'i nang na 'khod pa rnams nye zho med pa dang bde blag tu pha rol tu son par 'gyur du mngon pa med kyis/ ma la bdag gis rin po che rin thang</text></item>
<item><p>110b4</p><section>mdo sde</section><text>chen po rnams kyis sgye'u bkang ste/ rked pa la bcing bar bya'o snyam nas/ des rin po che rin thang chen po rnams kyis sgye'u bkang ste/ rked pa la bcings nas tshong pa de dag la smras pa/ kye gal te brgya la gru ma rung bar gyur na/</text></item>
<item><p>110b5</p><section>mdo sde</section><text>khyed nga'i lus la 'jus shig /de nas phyi zhig na chu'i nang na 'dug pa'i ris de dag gi gru bshig nas/ ded dpon lnga po dag ded dpon dbyig dga'i lus la 'jus so/ /de nas ded dpon dbyig dgas bsams pa/ bdag</text></item>
<item><p>110b6</p><section>mdo sde</section><text>gson por 'dug bzhin du ni 'di rnams rgya mtsho chen po las bsgral bar mi nus la/ rgya mtsho chen po ni shi ba'i ro dang lhan cig gnas pa mi srid cing skabs med de/ de ni gnas ma yin pas na/ bdag shi ba dang / rgya mtsho</text></item>
<item><p>110b7</p><section>mdo sde</section><text>chen po las myur du rgal bar 'gyur ro snyam nas/ ded dpon rnams la smras pa/ kye khyed rnams brtan zhing spro ba cher skyed cig dang / ngas khyed ci nas kyang nye zho med par bde blag tu rgya mtsho chen po las brgal bar bya'o/ /</text></item>
<item><p>110b8</p><section>mdo sde</section><text>brgal zin nas kyang nga'i lus ma dor bar ngas rin po che rin thang chen po rnams kyis sgye'u bkang ste rked pa la bcings pa de khyed kyis bgo bsha' gyis la khyer cig dang / de khyed kyi gnyi ga'i phyogs kyi bdun rgyud 'tsho bar 'gyur ro zhes</text></item>
<item><p>111a1</p><section>mdo sde</section><text>smras pa dang / des bla na med pa yang dag par rdzogs pa'i byang chub tu smon lam btab pa/ kye ma dge ba'i rtsa ba 'dis na bdag 'jig rten long ba 'dren pa med cing yongs su 'dren pa med pa dang ston pa med par de bzhin</text></item>
<item><p>111a2</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs</text></item>
<item><p>111a3</p><section>mdo sde</section><text>rgyas bcom ldan 'das su gyur cig ces byas so/ /bla na med pa yang dag par rdzogs pa'i byang chub tu smon lam btab nas/ mtshon rnon po blangs te mgul pa bcad do/ /rgya mtsho chen po ni shi ba'i ro dang lhan cig gnas mi srid</text></item>
<item><p>111a4</p><section>mdo sde</section><text>cing skabs med de/ 'di ni gnas ma yin pas na/ de klu gtsang sbra la dga' ba rnams kyis 'gram du phul nas thang la bor ro/ /de nas de dag gis de'i ro las rin po che de dag bkrol te bgo bsha' byas nas de'i rus bu la mchod pa</text></item>
<item><p>111a5</p><section>mdo sde</section><text>byas te dong ngo / /dge slong dag ji snyam du sems/ de'i tshe ded dpon dbyig dga' zhes bya ba/ byang chub sems dpa'i spyod pa la gnas par gyur pa gang yin pa de ni nga yin no/ /de'i tshe ded dpon lnga por gyur pa gang yin pa de dag</text></item>
<item><p>111a6</p><section>mdo sde</section><text>ni dge slong lnga sde po 'di rnams yin te/ de'i tshe na yang 'di rnams ngas rang gi srog dang bsdos te/ chu'i rgya mtsho las bsgral nas/ rin po che rin thang chen po dag gi skal shas byin te/ nye zho med cing bde ba'i gnas su bkod</text></item>
<item><p>111a7</p><section>mdo sde</section><text>la/ da ltar yang ngas 'di rnams 'khor ba'i rgya mtsho las bsgral te/ dbang po dang stobs dang byang chub kyi yan lag rin po che'i skal shas byin nas g.yung drung gi mthar thug pa'i grub pa dang bde ba mya ngan las 'das pa la bkod do/ /</text></item>
<item><p>111a8</p><section>mdo sde</section><text>las brgya tham pa/ bam po dgu pa/ dom gnyis shes bya ba de la dom dang po ni/ gleng gzhi rgyal po'i khab na bzhugs te/ bcom ldan 'das yul ga yar gshegs pa na/ cham pas btab nas sman pa'i rgyal po 'tsho byed kyis lcags</text></item>
<item><p>111b1</p><section>mdo sde</section><text>mda' zhes bya ba'i sman mar phan zhes gsol nas/ de nyid kyis sman mar bskol te/ bcom ldan 'das la sman mar gsol to/ /de nas de las lhag par gyur nas 'tsho byed kyis gsol pa/ btsun pa chab mar gyi lhag ma bdag gis</text></item>
<item><p>111b2</p><section>mdo sde</section><text>su la stsal bar 'tshal/ de nas der bcom ldan 'das kyis 'tsho byed la bka' stsal pa/ 'tsho byed dge 'dun la brims la su 'dod pa la byin cig /de nas bcom ldan 'das kyis bka' stsal pa bzhin 'tshal lo zhes</text></item>
<item><p>111b3</p><section>mdo sde</section><text>gsol nas 'tsho byed kyis mar gyi lhag ma de dge 'dun la brims nas/ der dge slong rnams kyis gcig gis kyang ma blangs te/ lhas byin gyis mthong nas smras pa 'tsho byed de ci/ 'tsho byed kyis smras pa/ bcom</text></item>
<item><p>111b4</p><section>mdo sde</section><text>ldan 'das kyis lcags mda' zhes bya ba'i sman mar gsol ba de'i lhag ma 'di dge slong rnams la brims na sus kyang ma blangs so/ /lhas byin gyis smras pa/ ngas blang gis dge sbyong gau ta mas ji tsam 'thungs pa de</text></item>
<item><p>111b5</p><section>mdo sde</section><text>tsam byin cig /'tsho byed kyis smras pa/ lhas byin bcom ldan 'das ni sku yang che la nyam stobs kyang che'o/ /khyod kyis ni de snyed 'ju bar mi nus so/ /des smras pa/ dge sbyong gau ta mas zhu na ngas ci'i phyir mi zhu</text></item>
<item><p>111b6</p><section>mdo sde</section><text>zhes smras nas/ lhas sbyin gyis 'tsho byed kyi tshig de ma mnyan nas/ bcom ldan 'das kyis ji tsam gsol ba de tsam zhig des kyang 'thungs so/ /de nas der bcom ldan 'das kyis phyid de nyin 'bras thug sla ba'i</text></item>
<item><p>111b7</p><section>mdo sde</section><text>cho ga mdzad de bshos gsol to/ /de nas lhas sbyin gyis 'bras thug sla ba'i cho ga mdzad de/ bshos gsol to zhes thos nas 'tsho byed la smras pa/ 'tsho byed bdag gis kyang 'bras thug sla ba'i cho ga bya'o/ /de nas 'tsho byed</text></item>
<item><p>111b8</p><section>mdo sde</section><text>kyis de'i bzhin mdog bltas nas smras pa/ lhas byin khyod kyis mar nyid kyang ma zhu na 'bras thug sla ba'i cho ga ji ltar bya/ des smras pa/ dge sbyong gau ta mas zhu na ngas ci'i phyir mi zhu zhes de skad smras te/ des kyang 'bras</text></item>
<item><p>112a1</p><section>mdo sde</section><text>thug sla ba'i cho ga byas nas des 'thungs ma thag du lto nad kyis btab te/ de nad mi bzod nas sa la 'gre ldog par byed do/ /'jig rten na ni mdza' bo dang dgra bo dang bar ma yod de kha cig dong nas tshe dang ldan pa kun dga' bo</text></item>
<item><p>112a2</p><section>mdo sde</section><text>la sbran pa/ btsun pa kun dga' bo lhas byin ni lto nad kyis shi la thug go zhes byas so/ /de nas tshe dang ldan pa kun dga' bos de thos nas spun la gdung bas mi dga' bar gyur te/ bcom ldan 'das kyi thad du song nas gsol pa/</text></item>
<item><p>112a3</p><section>mdo sde</section><text>btsun pa lhas byin ni lto nad kyis gum la thug na/ bcom ldan 'das kyis de'i skyabs mdzad par gsol/ de nas bcom ldan 'das kyis de gsan ma thag tu snying rje chen pos zin nas/ lhas byin ga la ba der gshegs te/ byon</text></item>
<item><p>112a4</p><section>mdo sde</section><text>nas lhas byin gyi mgo bo la phyag bzhag ste bka' stsal pa/ lhas byin bden pa dang bden pa'i tshig gang gis gshed ma'i mi khyod dang sgra gcan zin thal mo sbyor ba gnyis la nga'i sems snyoms na/ bden pa dang bden pa'i tshig des</text></item>
<item><p>112a5</p><section>mdo sde</section><text>khyod nad med par gyur cig /de nas de skad ces bka' stsal pa'i mod la lhas byin bde bar gyur to/ /de nas dge slong rnams kyis de la smras pa/ lhas byin bcom ldan 'das ni khyod la dka' ba mdzad pa dang srog phangs</text></item>
<item><p>112a6</p><section>mdo sde</section><text>pa sbyin pa yin no/ /des smras pa de la ngo mtshar che ba ci yod de/ gal te 'dis sman dpyad ma bslabs su zin na/ 'di ji ltar tshogs 'di snyed 'chos nus shes de skad ces smras nas/ de bcom ldan 'das dgrongs pa'i thabs</text></item>
<item><p>112a7</p><section>mdo sde</section><text>'ba' shig shom mo/ /de nas dge slong rnams kyis tshor nas/ bcom ldan 'das la gsol pa/ btsun pa bcom ldan 'das kyis lhas byin gyi skyabs mdzad na/ kho ni bcom ldan 'das dgrongs pa 'ba' shig gi slad du 'bad</text></item>
<item><p>112a8</p><section>mdo sde</section><text>cing / dgrongs pa 'ba' shig thabs shom pa la gzigs/ btsun pa lhas byin ni byas pa mi shes pa dang byas pa mi gzo ba dang byas pa chud gzon lags so/ /bcom ldan 'das kyis bka' stsal pa/ da ltar 'ba' shig ma</text></item>
<item><p>112b1</p><section>mdo sde</section><text>yin te 'das pa'i dus na yang 'dis ji ltar byas pa mi shes pa dang byas pa mi gzo ba dang / byas pa chud gzon par gyur pa de nyon cig /dge slong dag sngon byung ba 'das pa'i dus na ri khrod kyi grong zhig na/ mi dbul po zhig gnas pa</text></item>
<item><p>112b2</p><section>mdo sde</section><text>de rtswa dang shing dag 'tshong zhing 'tsho bar byed pa las/ de phyi zhig na de ri la shing rngar song ba dang / de ri la song ba'i bar du kha ba bab nas de lhags pas nyen cing yul ngan gyis sbrebs pas brag phug chen po zhig gi nang du song ba dang / de'i</text></item>
<item><p>112b3</p><section>mdo sde</section><text>tshe byang chub sems dpa' dom du skyes par gyur te/ byang chub sems dpa' rnams ni lus kyis log par ltung bar 'gyur du zin kyang sems kyis log par ltung bar mi 'gyur te/ de yang bdag nyid che ba byams pa'i rang bzhin can</text></item>
<item><p>112b4</p><section>mdo sde</section><text>snying rje dang ldan pa/ sems can la mnyes gshin pa mi 'tshe ba'i bsam pa dang ldan pa zhig go/ /de su la yang 'tshe bar mi 'dod pas rtsa ba dang 'bras bus 'tsho bar byed de/ des phug der rtsa ba dang 'bras bu bsags nas</text></item>
<item><p>112b5</p><section>mdo sde</section><text>lhags pas nyen pa'i tshe de'i nang du zhugs te gnas pa de mi phug du song ba des mthong nas mthong ma thag tu 'jigs pa chen po skyes te/ bdag ni 'di'i lag tu shi zin to/ /bdag ni 'di'i lag nas 'bros mi nus so</text></item>
<item><p>112b6</p><section>mdo sde</section><text>snyam mo/ /de nas de byang chub sems dpas mthong nas mi 'di ni lhags pas kyang nyen la skrag cing yang 'dug go snyam du rig nas/ des de la snying brtse ba'i phyir mi skad du smras te/ grogs po ma 'jigs shig /khyod</text></item>
<item><p>112b7</p><section>mdo sde</section><text>nga la 'jigs mi dgos so zhes smras nas/ byang chub sems dpas mi de rang gi lus kyis skyabs te/ rtsa ba dang 'bras bu dag bstabs so/ /de ltar zhag bdun gyi bar du mi de de bzhin du rang gi lus kyis bskyabs te</text></item>
<item><p>112b8</p><section>mdo sde</section><text>rtsa ba dang 'bras bu dag gis yongs su bskyabs nas/ zhag bdun lon te yul ngan med par gyur pa'i 'og tu/ byang chub sems dpas bsgo ba/ kye mi khyod khyim du song la nga la dgra mang du yod pas sha'i phyir bsad du 'ong</text></item>
<item><p>113a1</p><section>mdo sde</section><text>gis nga 'di na 'dug ces su la yang ma zer cig ces byas nas/ byang chub sems dpas mi de phyir btang ngo / /de nas mi de shing khur khyer te ri khrod kyi grong logs su chas so/ /ri khrod kyi grong de nas kyang rngon pa</text></item>
<item><p>113a2</p><section>mdo sde</section><text>gnyis ri dgas shor du 'gro bar chas nas/ de gnyis kyis shing khur khyer te 'ong ba'i mi de mthong nas de gnyis kyis bsams pa mi 'di ri khrod 'di nas zhag bdun lon pa'i 'og tu phyir 'ongs nas/ 'di zhag bdun gyi bar du</text></item>
<item><p>113a3</p><section>mdo sde</section><text>gang na ci za za zhig gu snyam nas de gnyis kyis mi de la dris so/ /des kyang de gnyis la gtam de rgyas par bsnyad do/ /de nas de thos ma thag tu de gnyis kyis mi de la smras pa/ kye mi khyod tshur la shog la dom ga la 'dug pa bdag</text></item>
<item><p>113a4</p><section>mdo sde</section><text>cag gnyis la ston cig dang bdag cag gnyis kyis dom de bsad la khyod la yang dom sha'i skal shas sbyin no/ /de nas mi des bsams pa ma la dom des zhag bdun gyi bar du bdag yongs su bskyangs mod kyi/ des nga la ci byar</text></item>
<item><p>113a5</p><section>mdo sde</section><text>yang med la bdag gi khyim na yang bza' ba med kyis/ bdag gis bstan pa dang / des bdag gi khyim rnams kyis zhag mang du bzar yod par 'gyur ro snyam nas/ des mi de gnyis la smras pa/ kye mi khyed gnyis la ngas</text></item>
<item><p>113a6</p><section>mdo sde</section><text>dom ga la 'dug pa de bstan to zhes byas nas de phug na 'dug pa kho na rngon pa de gnyis la bstan nas/ de gnyis kyis dom de dug mdas bsnun te/ byang chub sems dpa' 'chi ka'i na tshas thebs nas de shi la thug pa na tshigs</text></item>
<item><p>113a7</p><section>mdo sde</section><text>su bcad pa smras pa/ ri sul stug por gnas pa na/ /bdag gis su yi ci zhig phrogs/ /rtswa dang rtsa ba 'bras bu za/ /su la 'ang 'tshe bar mi byed na/ /'chi ba'i dus la bab zin gyis/ /da ni bdag gis ci byar med/ /lus</text></item>
<item><p>113a8</p><section>mdo sde</section><text>can rnams kyi skyid sdug ni/ /las rnams la ni brten par bya/ /de nas de mi de gnyis kyis bsad nas lpags pa bshus te/ sha de dag cha gsum du bgos nas mi de la smras pa/ kye mi khyod rang gi skal ba khyer cig /de nas</text></item>
<item><p>113b1</p><section>mdo sde</section><text>de thos ma thag tu mi des lag pa gnyis brkyang ste blang zhes byas pa dang / de'i lag pa gnyis sa la lhung ngo / /de nas de mthong ma thag tu rngon pa de gnyis kyis mi de la smras pa/ kye de ci des smras pa/ 'dis nga zhag bdun gyi bar du</text></item>
<item><p>113b2</p><section>mdo sde</section><text>rlung dang yul ngan byung ba'i tshe/ rang gi lus kyis bskyabs te/ rtsa ba dang 'bras bu dag gis yongs su bskyangs pa las de la bdag gis byas pa mi gzo ba byas pa des na bdag la 'bras bu 'di 'ongs so zhes byas so/ /de nas</text></item>
<item><p>113b3</p><section>mdo sde</section><text>de thos ma thag tu rngon pa de gnyis mi dga' ba chen po skyes te/ de gnyis mi dga' bar gyur nas bsams pa/ 'di ni sems can ngan ngon ma yin te/ bdag cag gnyis kyis de lta bu'i sha byams pas yongs su bsgos pa</text></item>
<item><p>113b4</p><section>mdo sde</section><text>dag bza' bar mi nus te/ 'di dag ni mchod pa'i 'os yin no snyam mo/ /de'i tshe 'jig rten du sangs rgyas byung bas brgyan te/ de gnyis kyis sha de dag khyer te gtsug lag khang du song ngo / /gtsug lag khang du song nas</text></item>
<item><p>113b5</p><section>mdo sde</section><text>kyang dge 'dun la phul lo/ /de nas sha de dag dgra bcom pa zhig gis mthong nas des bsams pa/ sha 'di dag ni bskal pa bzang po'i byang chub sems dpa' byams pas yongs su bsgos pa yin no snyam nas dge slong rnams</text></item>
<item><p>113b6</p><section>mdo sde</section><text>la smras pa/ tshe dang ldan pa dag sha 'di dag ni bskal pa bzang po'i byang chub sems dpa' byams pas yongs su bsgos pa yin te/ mchod pa'i 'os yin gyis 'di dag la bdag cag gis mchod par bya'o zhes byas nas/</text></item>
<item><p>113b7</p><section>mdo sde</section><text>tshigs su bcad de smras pa/ ri dgas skal ba chen po 'di/ /byang chub sems dpa' gnya' shing 'dzin/ /snying rje che dang ldan pa ste/ /'jig rten gsum na mchod gnas yin/ /de skad ces smras nas/ dgra bcom pa</text></item>
<item><p>113b8</p><section>mdo sde</section><text>de dang / dge slong de rnams dang rngon pa'i mi de gnyis kyis sha de dag bsregs nas sku gdung gi mchod rten byas te mchod pa chen po byas nas dong ngo / /dge slong dag ji snyam du sems/ de'i tshe dom du gyur pa byang chub</text></item>
<item><p>114a1</p><section>mdo sde</section><text>sems dpa'i spyod pa la gnas pa gang yin pa de ni nga nyid yin no/ /de'i tshe mir gyur pa gang yin pa de ni lhas byin 'di nyid yin te/ 'di ni de'i tshe yang byas pa mi shes pa dang byas pa mi gzo ba dang byas pa chud gzon par</text></item>
<item><p>114a2</p><section>mdo sde</section><text>gyur to// //dom gcig ni/ gleng gzhi de nyid dang 'dra ba las/ bcom ldan 'das la dge slong dag gis gsol pa/ btsun pa lhas byin ni byas pa mi shes pa dang byas pa mi gzo ba dang byas pa chud gzon pa lags so/ /bcom</text></item>
<item><p>114a3</p><section>mdo sde</section><text>ldan 'das kyis bka' stsal pa/ da ltar 'ba' shig ma yin te/ 'das pa'i dus na yang 'di ji ltar byas pa mi shes pa dang byas pa mi gzo ba dang byas pa chud gzon par gyur pa de nyon cig /dge slong dag sngon byung ba 'das</text></item>
<item><p>114a4</p><section>mdo sde</section><text>pa'i dus na ri khrod kyi grong zhig na mi dbul po zhig gnas pa de/ rtswa dang shing dag 'tshong zhing 'tsho bar byed pa las/ de phyi zhig na nags kyi nang du shing rngar song ba dang seng ges gtses nas de 'jigs shing skrag ste shing la</text></item>
<item><p>114a5</p><section>mdo sde</section><text>'dzegs pa dang dom zhig kyang seng ge des 'jigs nas sngar shing de la 'dzegs te 'dug go/ /de nas mi des de mthong nas 'jigs pa chen po skyes te/ bdag ni seng ge'i 'jigs pa las thar kyang 'dis bdag sdug bsngal bar</text></item>
<item><p>114a6</p><section>mdo sde</section><text>byed par 'gyur ro snyam mo/ /dom de yang bskal pa bzang po'i byang chub sems dpa' yin te/ byang chub sems dpa' rnams ni lus kyi log par lhung du zin kyang sems kyis log par lhung bar mi 'gyur te/ byang chub sems</text></item>
<item><p>114a7</p><section>mdo sde</section><text>dpas de mthong nas mi 'di ni 'jigs shing skrag par gyur to snyam du rig nas de nyid la snying brtse ba'i phyir mi skad du smras te bsgo ba/ grogs po ma 'jigs shig /khyod nga la 'jigs mi dgos so zhes smras nas/ byang chub</text></item>
<item><p>114a8</p><section>mdo sde</section><text>sems dpas lag pa brkyang ste mi de yang drangs nas rang gi lus kyis bskyabs te bzhag nas/ byang chub sems dpa' des de la smras pa/ khyod shes par gyis shig /seng ge 'di ni bdag cag la gsod pa dang rgol ba dang</text></item>
<item><p>114b1</p><section>mdo sde</section><text>dgra yin gyis/ khyod kyis kyang nga nyal ba'i tshe srungs shig /ngas kyang khyod nyal ba'i tshe bsrung bar bya'o/ /de ltar bdag cag gnyis gcig gis gcig srungs dang / bde ba la reg par gnas par 'gyur ro/ /de nas</text></item>
<item><p>114b2</p><section>mdo sde</section><text>mi des kyang de ltar bya'o zhes smras pa/ mi de byang chub sems dpa'i pang du sngas bcas te nyal lo/ /de nas de nyal ba na ri dgas kyi rgyal po seng ges byang chub sems dpa' la smras pa/ mi rnams ni byas pa mi gzo ba yin gyis</text></item>
<item><p>114b3</p><section>mdo sde</section><text>mi 'o ni 'or cig dang / ngas 'o ni zos nas 'gro'o/ /nga song nas khyod kyang gar dga' bar 'gror yod do/ /byang chub sems dpas smras pa/ bdag ni skyabs su 'ongs pa gtong mi phod de/ bdag ni rang gi srog 'dor</text></item>
<item><p>114b4</p><section>mdo sde</section><text>nus kyi skyabs su 'ongs pa ni 'dor mi nus so/ /de nas de'i skabs su mi de sad nas/ byang chub sems dpas smras pa/ kye mi khyod nyal ba na ngas srungs kyis khyod kyis kyang nga nyal ba na srungs shig ces byas nas/ byang</text></item>
<item><p>114b5</p><section>mdo sde</section><text>chub sems dpas mi de'i pang du sngas bcas te nyal lo/ /byang chub sems dpas nyal ba na/ mi de la seng ges smras pa/ kye mi khyod kyis dom 'o ni 'or cig dang ngas 'o ni zos nas 'gro'o/ /nga song nas khyod kyang gar</text></item>
<item><p>114b6</p><section>mdo sde</section><text>dga' bar 'gror yod do/ /de ltar ma byas na nga song ba'i 'og tu 'o nis khyod gsad par 'ong ngo / /de nas mi des bsams pa seng ge 'di zer ba ni bden no snyam nas/ 'jig rten pha rol btang ba/ snying la snying rje med pa</text></item>
<item><p>114b7</p><section>mdo sde</section><text>des/ dom de shing de las phul nas de shing de las lhung bzhin du tshigs su bcad de smras pa/ kyi hud 'jig rten 'di dag na/ /chos min 'dis ni shin du 'jigs/ /sdig to'i mi rnams nang dag na/ /bsen la gnod pa</text></item>
<item><p>114b8</p><section>mdo sde</section><text>byed pa 'ang yod/ /de nas de lhung ma thag tu ri dgas kyi rgyal po seng ges bsad de/ des de zos nas phyogs de nas song ngo / /de nas mi des tshigs su bcad pa de thos nas/ 'gyod pa chen po skyes te bdag ci dang ci</text></item>
<item><p>115a1</p><section>mdo sde</section><text>byed byed bdag nyal ba'i tshe des legs par rim gro byas te/ srog bskyabs na bdag gis de la chu gang bor gyis med do zhes zer te/ smyo bla zhing phan tshun 'khyams te/ kyi hud 'jig rten 'di dag na/</text></item>
<item><p>115a2</p><section>mdo sde</section><text>chos min 'dis ni shin du 'jigs/ /sdig to'i mi rnams nang dag na/ /bsen la gnod pa byed pa 'ang yod ces zer ro/ /de nas mi de'i phu nu rnams kyis sman pa la bstan te/ 'di ji ltar gyur ces byas nas/ sman pa na re</text></item>
<item><p>115a3</p><section>mdo sde</section><text>'di ni 'byung pos sems 'khrugs par byas pa ma yin te/ 'di ni bdag gis gso mi nus so zhes zer ro/ /de nas ri khrod kyi grong de dang / thag mi ring ba dben sa zhig na drang srong mngon par shes pa dang ldan pa rdzu 'phrul che zhing mthu che</text></item>
<item><p>115a4</p><section>mdo sde</section><text>ba zhig gnas te/ mi de'i phu nu bo rnams kyis drang srong de'i thad du khrid de/ bstan nas 'di ci zhig gi mthus smyos par gyur ces byas pa dang / drang srong des de'i phu nu bo rnams la gtam de rgyas par bsnyad de/ chu gang</text></item>
<item><p>115a5</p><section>mdo sde</section><text>bor ba des na 'di smyos par gyur to zhes byas nas/ drang srong des ci nas mi des sems kyi rang bzhin tha mal par 'gyur ba de lta bu'i chos mi de la bstan te/ de'i tshe drang srong des mi de la smras pa/ kye mi khyod kyis chu</text></item>
<item><p>115a6</p><section>mdo sde</section><text>gang bor te/ sems can de lta bu la de lta bus byas pa ni ma legs pa byas so zhes smras nas drang srong des mi de la rgya gang tshigs su bcad de smras pa/ 'dug pa dang ni nyal ba dang / /'greng ba dang ni 'gro yang rung / /</text></item>
<item><p>115a7</p><section>mdo sde</section><text>gnas skabs gang du bab pa na/ /bsen 'khus bde ba thob mi 'gyur/ /de ni rbab du lhung bzhin du/ /snying rje ba yi tshig smras pa/ /des na blo ngan khyod bsregs te/ /khan da ba yi tshal bzhin 'bar/ /bde</text></item>
<item><p>115a8</p><section>mdo sde</section><text>min sdug bsngal reg pa yi/ /rab 'jigs las ni byas pas na/ /de phyir 'jig rten pha rol tu/ /na tsha khyod kyis myong bar 'gyur/ /khyod ni ngu 'bod rab 'jigs par/ /kyi hud zer zhing cho nges 'debs/ /</text></item>
<item><p>115b1</p><section>mdo sde</section><text>de tshe sdug bsngal chen po ni/ /ngan pa thams cad myong bar 'gyur/ /sdig pa'i las ni mi bzad pa/ /khyod la de yis ci zhig byas/ /sdig to'i mi rnams nang dag na/ /bsen la gnod pa byed pa 'ang yod/ /</text></item>
<item><p>115b2</p><section>mdo sde</section><text>chos dang mi 'thun 'jigs pa yi/ /sdig la khyod kyis sems gnas te/ /khyod kyis sdig pa ci byas pa/ /dom dang seng ge dran par gyis/ /blo ngan khyod ni bsen rnams la/ /ji ltar bya ba mi shes te/ /gsod pa gsod dang</text></item>
<item><p>115b3</p><section>mdo sde</section><text>phrad par 'gyur/ /'khon pa 'khon dang phrad par 'gyur/ /'jigs chen seng ge phrad pa na/ /ring du khyod kyi rim gro byas/ /khyod ni rbab du lhung las bsrungs/ /de ni khyod kyis yod ma bsrungs/ /bsen 'khu 'ching</text></item>
<item><p>115b4</p><section>mdo sde</section><text>ba'i mchog yin zhes/ /chos smra rnams ni de skad ston/ /blo rul khyod ni shi ba na/ /dmyal ba rnams su skye bar 'gyur/ /tshigs su bcad pa 'di rnams kyi sdom ni/ kyi 'dug de bde khyod sdig chos blo 'jigs bsen/</text></item>
<item><p>115b5</p><section>mdo sde</section><text>de nas mi des drang srong gi rgya gad des thos nas skyo ba skyes te/ de drang srong de nyid kyi thad du rab tu byung ngo / /dge slong dag ji snyam du sems/ de'i tshe dom du gyur pa byang chub sems dpa'i spyod pa la gnas pa gang yin pa de ni nga nyid</text></item>
<item><p>115b6</p><section>mdo sde</section><text>yin no/ /de'i tshe mir gyur pa gang yin pa de ni lhas byin 'di nyid yin te/ de'i tshe yang 'di byas pa mi shes pa dang byas pa mi gzo ba dang byas pa chud gzon par 'gyur ro// //sgur chung zhes bya ba ni/ gleng gzhi mnyan du yod pa na bzhugs te/</text></item>
<item><p>115b7</p><section>mdo sde</section><text>de'i tshe mnyan du yod pa na bram ze dbul po 'tsho ba phongs pa slongs mo'i zas kyis 'tsho ba zhig gnas pa las phyi zhig na de'i chung ma la bu chags nas/ de ma'i ltor zhugs phyin cad bram ze de lhag par yang slongs mo yang cher</text></item>
<item><p>115b8</p><section>mdo sde</section><text>yang mi rnyed par gyur to/ /de nas de zla ba dgu 'am bcu lon pa dang khye'u mdog ngan pa dang byad ngan po rid cing rbeg la sgur ba zhig btsas te/ de'i btsas ston ci 'byor tsam zhig byas nas/ khye'u 'di'i ming ji skad gdags shes ming</text></item>
<item><p>116a1</p><section>mdo sde</section><text>'dogs par byed de/ khye'u 'di chung la sgur bas na de'i phyir 'di'i ming sgur chung zhes gdags so zer ro/ /de nas 'o ma dang zho dang mar dang zhun mar dang mar gyi nying gus bskyed bsrings te/ de nas phyi zhig na sems can</text></item>
<item><p>116a2</p><section>mdo sde</section><text>de'i sngon gyi las kyi rnam par smin pas ma'i nu zho skams so/ /de nas de'i mas de ba dang ma he'i 'o mas gsos pa dang de yang legs par mi 'byor to/ /srid pa tha ma pa'i sems can bar ma dor 'chi ba ni gnas med cing skabs med de/ de'i</text></item>
<item><p>116a3</p><section>mdo sde</section><text>ba dang ma he'i 'o ma res 'ga' ni 'byor res 'ga' ni mi 'byor nas de ngan ngon zhig gsos te/ cher skyes pa dang phas de la smras pa/ bu bdag cag ni slongs mos 'tsho ba kho nar zad de/ zhing rmo ba yang med tshong bya ba yang med kyis</text></item>
<item><p>116a4</p><section>mdo sde</section><text>slongs mo la song la slongs mo'i zas kyis 'tsho bar gyis shig ces byas so/ /de nas bka' bzhin 'tshal zhes byas nas khye'u de slongs mo la zhugs nas/ des yun ring du bskor kyang srog gzungs cung zad tsam las mi rnyed do/ /</text></item>
<item><p>116a5</p><section>mdo sde</section><text>de nas phyi zhig na khye'u de bcom ldan 'das kyi bstan pa la dad pa rnyed de dge slong zhig gi thad du song nas smras pa/ btsun pa bdag bcom ldan 'das kyi bstan pa la rab tu 'byung ba dang bsnyen par rdzogs shing dge slong gi dngos po</text></item>
<item><p>116a6</p><section>mdo sde</section><text>'thob du rung na/ bdag kyang bcom ldan 'das kyi thad du tshangs par spyad par 'tshal lo/ /dge slong gis smras pa/ khyod kyi pha ma gson nam des smras pa gson no/ /dge slong gis smras pa/ khyod kyi pha ma la</text></item>
<item><p>116a7</p><section>mdo sde</section><text>bzlugs sam btsun pa ma bzlugs so/ /dge slong gis smras pa/ bu sangs rgyas rnams dang sangs rgyas kyi nyan thos rnams ni pha mas ma gnang bar rab tu 'byin pa mi mdzad kyis/ song la pha ma gnyis la bzags la phyir</text></item>
<item><p>116a8</p><section>mdo sde</section><text>shog cig dang de'i 'og tu khyod kyi sla bar 'gyur ro/ /de nas khye'u sgur chung gis/ dge slong de'i tshig mnyan nas pha ma'i thad du song ste smras pa/ yab yum bdag bcom ldan 'das kyi bstan pa la rab tu 'byung bar gnang</text></item>
<item><p>116b1</p><section>mdo sde</section><text>bar mdzad du gsol/ de nas pha ma gnyis kyis bsams pa/ da lta 'di yang mchog tu sdug bsngal la/ bdag cag gnyis kyang sdug bsngal te/ 'di tsam zhig kyang bde bar gyur na legs kyis rab tu byung yang sla 'am/</text></item>
<item><p>116b2</p><section>mdo sde</section><text>'on kyang tshe 'di dang tshe phyi ma la yang bde ba 'thob par 'gyur ro snyam nas smras pa/ bu gnang gis gal te khyod kyis khyad par 'ga' zhig thob par gyur na nged gnyis la yang ston cig /de nas bka' bzhin 'tshal zhes byas te/</text></item>
<item><p>116b3</p><section>mdo sde</section><text>khye'u sgur chung pha mas gnang nas rgyal bu rgyal byed kyi tshal du song ste dge slong de'i thad du phyin nas smras pa/ btsun pa bdag gis pha ma gnyis la bzlugs nas bdag pha ma gnyis kyis gnang lags na btsun pa bdag legs</text></item>
<item><p>116b4</p><section>mdo sde</section><text>par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob du rung na/ bdag kyang bcom ldan 'das kyi thad du tshangs par spyad par 'tshal lo zhes byas so/ /bdag nyid chen po de dag ni</text></item>
<item><p>116b5</p><section>mdo sde</section><text>gzhan la phan 'dogs pa la zhugs pa yin te/ dge slong des de rab tu phyung nas bsnyen par rdzogs par byas so/ /de nas des zhag gnyis sam gsum gyi bar du kha zas kyis bshugs nas smras pa/ ri dgas kyis ri dgas mi</text></item>
<item><p>116b6</p><section>mdo sde</section><text>sos kyis khyod kyis phas phog pa'i yul rang gi spyod yul bsod snyoms la song shig ces bsgo'o/ /de nas des mkhan po'i tshig mnyan te res 'ga' ni bsod snyoms la 'gro'o/ /res 'ga' ni dge 'dun gyi gral du zan</text></item>
<item><p>116b7</p><section>mdo sde</section><text>za bar byed de/ gal te dge 'dun gyi gral du zan za na ni de la 'drim pa'i tshe/ de'i sngon gyi las kyi rnam par smin pas zas gang 'drim pa de de'i thad du phyin pa dang zas dang skom zad par 'gyur ro/ /yang na de dag la glo bur gyi rkyen</text></item>
<item><p>116b8</p><section>mdo sde</section><text>'byung bar 'gyur ro/ /de nas de dag phyir 'ongs na yang de las thal nas 'og ma la byin te 'drim par byed pas/ de de na 'dug kyang kha cig ni 'thob kha cig ni mi 'thob bo/ /de nas dge slong rnams kyis tshor nas bcom ldan</text></item>
<item><p>117a1</p><section>mdo sde</section><text>'das la gsol to/ /bcom ldan 'das kyis bka' stsal pa/ dge slong dag dge slong 'og na 'dug pa'i nan tan du bya ba'i chos bca' bar byas te/ 'og na 'dug pa'i dge slong gis ji srid du gong na 'dug pas ma</text></item>
<item><p>117a2</p><section>mdo sde</section><text>blangs kyi bar du bza' ba dang bca' ba blang bar mi bya'o/ /yang na thabs ci zhig ltar thal te blangs par gyur na yang des ma thob kyi bar du bsgrub pa mi gtang bar bya'o/ /de ste sbyin du gzhug ma nus na bdag gi zas las de la phyed sbyin</text></item>
<item><p>117a3</p><section>mdo sde</section><text>par bya'o/ /phyed ni bdag gis bza' bar bya ste/ de ltar byin na ni legs ma byin na nyes pa dang bcas par 'gyur ro/ /gal te bsod snyoms la 'gro na ni des bsod snyoms bka' 'khor du rnyed par 'gyur ro/ /de nas phyi zhig na</text></item>
<item><p>117a4</p><section>mdo sde</section><text>tshe dang ldan pa sgur chung gis/ bcom ldan 'das kyi dri gtsang khang phyag dar byas nas des de'i nyin par bza' ba dang bca' ba bzang po brnyed do/ /de bzhin du zhag gnyis dang zhag gsum gyi bar du yang bcom ldan 'das kyi dri gtsang khang</text></item>
<item><p>117a5</p><section>mdo sde</section><text>phyag dar byas na yang de'i nyin par bza' ba dang bca' ba bzang po rnyed nas de'i lus mthu dang ldan pa dang las su rung ba dang spong nus par gyur te/ des brtson pa dang bsgrub pa dang 'bad pas nyon mongs pa thams cad spangs nas dgra</text></item>
<item><p>117a6</p><section>mdo sde</section><text>bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bu bsil</text></item>
<item><p>117a7</p><section>mdo sde</section><text>bar gyur pa/ rig pas sgo nga'i sbubs bcom pa/ rig pa dang mngon par shes pa dang / so so yang dag par rig pa thob pa/ srid pa'i snyed pa dang chags pa dang bkur sti la rgyab kyis phyogs pa/ dbang po dang nye dbang dang</text></item>
<item><p>117a8</p><section>mdo sde</section><text>bcas pa'i lha rnams kyis mchod cing rjed pa dang gus par smra ba'i gnas su gyur to/ /des dgra bcom pa nyid thob kyang de'i sngon gyi las mngon du smyin nas de'i nyin par dge slong gzhan zhig gis/ bcom ldan 'das kyi dri gtsang</text></item>
<item><p>117b1</p><section>mdo sde</section><text>khang phyag dar byas so/ /de nas de phyags ma thogs te song nas bcom ldan 'das kyi dri gtsang khang phyag dar bya'o snyam pa dang / des dge slong gzhan zhig gis phyag dar byas par mthong nas de'i blo skyes pa/ gal te na deng bdag</text></item>
<item><p>117b2</p><section>mdo sde</section><text>smyung bar 'ong srid do snyam nas snga dro sham thabs dang chos gos gyon te lhung bzed thogs nas mnyan du yod par bsod snyoms la song ngo / /de der song ba las ci yang ma rnyed de/ de de'i nyin par smyung bar 'dug go/ /de nas phyi de nyin</text></item>
<item><p>117b3</p><section>mdo sde</section><text>par yang dge slong gzhan zhig gis bcom ldan 'das kyi dri gtsang khang phyag dar byas so/ /de nas tshe dang ldan pa sgur chung phyags ma thogs te song nas/ bcom ldan 'das kyi dri gtsang khang phyag dar bya'o snyam pa dang dge slong</text></item>
<item><p>117b4</p><section>mdo sde</section><text>gzhan zhig gis phyag dar byas par des mthong nas/ de'i blo skyes pa bdag deng du lan gnyis smyung bar 'ong srid do snyam nas rang gi gnas khang du song ngo / /de nas de de na 'dug pa las khyim bdag cig gis bcom ldan 'das</text></item>
<item><p>117b5</p><section>mdo sde</section><text>la sogs pa dge slong gi dge 'dun khyim du bshos la spyan drangs so zhes thos nas/ de'i blo skyes pa bdag da yang bsod snyoms la 'gro ci dgos kyis khyim gang du sangs rgyas la sogs pa dge slong gi dge 'dun</text></item>
<item><p>117b6</p><section>mdo sde</section><text>bshos gsol ba de kho nar song la zan bza'o snyam nas gnas khang du zhugs te skyil mo dkrung bcas nas bsam gtan lhur byed cing 'dug go/ /de nas khyim bdag de la don ched chen po zhig byung nas des snga rab tu sangs</text></item>
<item><p>117b7</p><section>mdo sde</section><text>rgyas la sogs pa dge slong gi dge 'dun gdugs tshod la bskul nas/ des bza' ba dang bca' ba gtsang ma bzang po mang pos tshim par byas nas song ngo / /bcom ldan 'das ni khyim de'i mi rnams la chos kyi gtam mdzad nas</text></item>
<item><p>117b8</p><section>mdo sde</section><text>gtsug lag khang du chas te gshegs so/ /de nas tshe dang ldan pa sgur chung gis dro la bab par shes nas langs te chos gos bgos nas lhung bzed thogs te song ba las/ bcom ldan 'das ni lam logs shig nas rgyal bu rgyal</text></item>
<item><p>118a1</p><section>mdo sde</section><text>byed kyi tshal du gshegs so/ /de ni lam logs shig nas khyim bdag gi khyim der song ngo / /de nas de der song nas sangs rgyas la sogs pa dge slong gi dge 'dun bshos gsol te gshegs par shes so/ /de nas</text></item>
<item><p>118a2</p><section>mdo sde</section><text>de de'i nyin bar du lan gnyis smyung bar gyur to/ /de'i phyi de nyin par yang dge slong gzhan zhig gis bcom ldan 'das kyi dri gtsang khang phyag dar byas so/ /de nas tshe dang ldan pa sgur chung phyags ma thogs te song nas/ bcom ldan 'das</text></item>
<item><p>118a3</p><section>mdo sde</section><text>kyi dri gtsang khang phyag dar bya'o snyam pa dang / des dge slong gzhan zhig gis phyags par mthong ngo / /mthong nas kyang de 'di snyam du sems te/ bdag deng du lan gsum smyung bar 'ong srid do snyam nas gnas khang du gong ngo / /</text></item>
<item><p>118a4</p><section>mdo sde</section><text>de der song nas tshe dang ldan pa kun dga' bos tshe dang ldan pa sgur chung lan gnyis smyung bar gyur to zhes thos so/ /thos nas kyang des de'i don du sbyin bdag cig la bskul nas tshe dang ldan pa sgur chung gi thad du song ste smras pa/</text></item>
<item><p>118a5</p><section>mdo sde</section><text>tshe dang ldan pa sgur chung khyod deng khyim bdag che ge mo zhig gi khyim du song la zan zo shig ces byas nas tshe dang ldan pa kun dga' bo nyid ni chos gos bgos te lhung bzed thogs nas mnyan du yod par bsod snyoms la song ngo / /</text></item>
<item><p>118a6</p><section>mdo sde</section><text>tshe dang ldan pa sgur chung yang thag gi zad tsam gyi bar du sdod sdod nas snga dro chos gos bgos te lhung bzed thogs nas khyim bdag de'i khyim du song na/ de'i sngon gyi las kyi rnam par smin pas khyim bdag de la don ched chen po</text></item>
<item><p>118a7</p><section>mdo sde</section><text>zhig byung nas des brjed de khyim mi su la yang ma byas par grong gzhan zhig tu song ngo / /de nas tshe dang ldan pa sgur chung gis der song yang ma rnyed nas de'i nyin bar du lan gsum smyung bar gyur to/ /de nas tshe dang ldan pa kun dga' bos</text></item>
<item><p>118a8</p><section>mdo sde</section><text>de'i nyin bar du tshe dang ldan pa sgur chung lan gsum du smyung bar gyur to zhes thos nas des bsams pa/ bdag nyid kyis bsod snyoms blangs la 'di la bstabs par bya'o snyam nas/ tshe dang ldan pa sgur chung ga la ba der song</text></item>
<item><p>118b1</p><section>mdo sde</section><text>ste phyin nas tshe dang ldan pa sgur chung la 'di skad ces smras so/ /tshe dang ldan pa sgur chung khyod snying ma chung shig dang / bdag gis sang khyod la kha zas bstabs so zhes smras nas/ de gnas khang du song ngo / /de nas de phyi de nyin</text></item>
<item><p>118b2</p><section>mdo sde</section><text>par lhung bzed gnyis thogs te mnyan du yod par song nas/ des bsod snyoms lhung bzed do bslangs te gcig ni bdag nyid kyis zos so/ /gcig ni de'i don du khyer nas rgyal bu rgyal byed kyi tshal du chas te song ba las de'i sngon</text></item>
<item><p>118b3</p><section>mdo sde</section><text>gyi las kyi rnam par smin pas lam du las las skyes pa'i khyi dag byung ste de dag gis kha zas de phrogs nas zos so/ /de nas des bsams pa da bdag phyir mnyan du yod par song na ni dro yol bar 'gyur ro snyam ste gtsug lag khang</text></item>
<item><p>118b4</p><section>mdo sde</section><text>du song nas/ tshe dang ldan pa sgur chung de'i nyin bar du lan bzhi smyung bar gyur to/ /de nas tshe dang ldan pa maud gal gyi bus tshe dang ldan pa sgur chung lan bzhi smyung bar gyur to zhes thos nas des bsams pa/ bdag gis nang</text></item>
<item><p>118b5</p><section>mdo sde</section><text>par de la kha zas bstabs par bya'o snyam nas gnas khang du song ngo / /de nas de phyi de nyin par lhung bzed gnyis thogs te/ mnyan du yod par bsod snyoms la song nas des bsod snyoms lhung bzed do bslangs te gcig</text></item>
<item><p>118b6</p><section>mdo sde</section><text>ni bdag nyid kyis zos so/ /gcig ni de'i don du khyer nas rgyal bu rgyal byed kyi tshal du chas te song ba las de'i sngon gyi las kyi rnam par smin pas lam du las las skyes pa'i bya rog dag byung nas de dag gis kha zas de phrogs nas</text></item>
<item><p>118b7</p><section>mdo sde</section><text>zos so/ /de nas tshe dang ldan pa maud gal gyi bus bsams pa/ da bdag mnyan du yod par song na ni dro yol bar 'gyur ro snyam ste gtsug lag khang du song nas/ tshe dang ldan pa sgur chung de'i nyin bar du lan lnga smyung bar</text></item>
<item><p>118b8</p><section>mdo sde</section><text>gyur to/ /de nas tshe dang ldan pa shA ri'i bus tshe dang ldan pa sgur chung lan lnga smyung bar gyur to zhes thos nas des bsams pa/ bdag gis sang nang par de la kha zas bstab par bya'o snyam nas tshe dang ldan pa sgur chung gi thad du song</text></item>
<item><p>119a1</p><section>mdo sde</section><text>song ste smras pa/ tshe dang ldan pa sgur chung khyod snying ma chung cig dang bdag gis sang nang par khyod la kha zas bstabs so zhes smras nas de gnas khang du song ngo / /de nas de phyi de nyin par lhung bzed gnyis thogs te mnyan du yod par song nas</text></item>
<item><p>119a2</p><section>mdo sde</section><text>des bsod snyoms lhung bzed do bslangs te gcig ni bdag nyid kyis zos so gcig ni de'i don du khyer nas rgyal bu rgyal byed kyi tshal du chas te song ba las/ de'i sngon gyi las kyi rnam par smin pas de 'gro ba na mi ma yin pa rnams kyis kha zas de mi snang bar byas</text></item>
<item><p>119a3</p><section>mdo sde</section><text>so/ /de nas des bsams pa da bdag phyir mnyan du yod par song na ni dro yol bar 'gyur ro snyam ste/ cang mi zer bar 'dug nas/ tshe dang ldan pa sgur chung de'i nyin par du lan drug smyung bar gyur to/ /de nas tshe dang ldan pa shA ri'i bus bsams pa/ bdag gis</text></item>
<item><p>119a4</p><section>mdo sde</section><text>sang nang par de la kha zas bstab par bya'o snyam nas/ tshe dang ldan pa sgur chung gi thad du song ste smras pa/ tshe dang ldan pa sgur chung khyod snying ma chung shig dang bdag gis sang khyod la kha zas bstabs so zhes smras nas de gnas khang du song ngo / /de nas de'i phyi</text></item>
<item><p>119a5</p><section>mdo sde</section><text>de nyin par lhung bzed gnyis thogs te mnyan du yod par song nas/ des bsod snyoms lhung bzed do bslangs te gcig ni bdag nyid kyis zos so/ /gcig ni khyer te tshe dang ldan pa sgur chung gi gnas khang du song ba las/ tshe dang ldan pa sgur chung gi sngon gyi las kyi rnam par</text></item>
<item><p>119a6</p><section>mdo sde</section><text>smin pas gnas khang gi sgo yang med skar khung yang med par gyur to/ /de nas tshe dang ldan pa shA ri'i bus rdzu 'phrul gyis sgo sprul te nang du song nas de la smras pa/ tshe dang ldan pa sgur chung longs la kha gdong khrus shig /des smras pa bdag gis kha gdong bkrus zin</text></item>
<item><p>119a7</p><section>mdo sde</section><text>no/ /de nas de thos ma thag tu tshe dang ldan pa shA ri'i bus lhung bzed dang chu tshags phyogs gcig tu bzhag nas/ tshe dang ldan pa sgur chung gi lag tu btad te/ de'i mdun du lhung bzed kyi zhabs rten bzhag nas lhung bzed blang zhes byas pa dang / lhung bzed de</text></item>
<item><p>119a8</p><section>mdo sde</section><text>mthur du gser gyi sa gzhi'i steng du song nas/ tshe dang ldan pa shA ri'i bus lag pa glang po che'i sna lta bu brkyang ste lhung bzed de phyung nas lag pa g.yon pa'i steng du bzhag ste lag pa g.yas pas legs par byin gyis brlabs nas</text></item>
<item><p>119b1</p><section>mdo sde</section><text>smras pa/ tshe dang ldan pa sgur chung da zo shig /de nas des lhung bzed de'i nang nas kham gcig blangs te bza' zhes byas na/ de'i kham gcig po de yang mi snang bar gyur to/ /de bzhin du kham blangs so cog mi snang</text></item>
<item><p>119b2</p><section>mdo sde</section><text>bar gyur to/ /de nas tshe dang ldan pa shA ri'i bus bdag nyid kyi lag pa g.yas pas kham gcig blangs te khar gzhug ces byas na/ de'i kha med par byil por gyur to/ /de nas tshe dang ldan pa shA ri'i bu'i rdzu 'phrul gyi</text></item>
<item><p>119b3</p><section>mdo sde</section><text>stobs ci yod pa byas kyang de'i kha gdod ma nus te/ de'i skabs su dro yol bar gyur to/ /dro yol ba'i 'og tu ni de'i kha dod par gyur te/ snga mkho bzhin du gyur to/ /de nas tshe dang ldan pa shA ri'i bus dris pa tshe dang ldan</text></item>
<item><p>119b4</p><section>mdo sde</section><text>pa sgur chung khyod la nang na ci mi bzad par gnod/ des smras pa/ btsun pa shA ri'i bu bdag skom gyis gdungs kyis chu byin cig dang btung ngo / /de nas tshe dang ldan pa shA ri'i bus lhung bzed chus bkang ste byin nas/ tshe dang</text></item>
<item><p>119b5</p><section>mdo sde</section><text>ldan pa sgur chung gis blangs te khar gtugs nas btung zhes byas nas/ de'i las las skyes pa'i mi dag byung nas lhung bzed de'i nang du thal ba blugs so/ /de nas des mthong nas bdag gis myong bar 'gyur bar nges pa'i</text></item>
<item><p>119b6</p><section>mdo sde</section><text>las 'di dag byas shing bsags te/ de dag ni gdon mi za bar 'ong ba dang rkyen grub pa dang ldan pa dang tshogs bsags pa yin pas las de dag ni gzhan dag gi phung po dang khams dang skye mched rnams la rnam par smin cing myong</text></item>
<item><p>119b7</p><section>mdo sde</section><text>bar mi 'gyur ro snyam nas thal skyo de nyid 'thungs te/ gzhi de nyid kyis 'bar ba dang lam mir 'dug pa dang char 'bab pa dang glog 'gyur ba'i cho 'phrul rnams bstan nas yongs su mya ngan las 'das so/ /de nas tshangs pa</text></item>
<item><p>119b8</p><section>mdo sde</section><text>mtshungs par spyod pa rnams kyis de'i sku gdung la mchod pa byas te/ sku gdung gi mchod rten brtsigs nas bdug pa dang phye ma dang spos dang me tog gis mchod pa byas so/ /de nas dge slong rnams kyis bcom ldan 'das</text></item>
<item><p>120a1</p><section>mdo sde</section><text>la zhus pa/ btsun pa tshe dang ldan pa sgur chung gis las ci bgyis na las de'i rnam par smin pas ltogs te shin du phongs nas dgung bdun gyi bar du smyung bar gyur la thal skyo 'tshal nas yongs su mya ngan las 'das</text></item>
<item><p>120a2</p><section>mdo sde</section><text>lags/ bcom ldan 'das kyis bka' stsal pa/ dge slong dag 'di nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du 'byung la gdon mi za bar 'ong ba'i las de dag byas</text></item>
<item><p>120a3</p><section>mdo sde</section><text>shing bsags pas na de nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i</text></item>
<item><p>120a4</p><section>mdo sde</section><text>khams dang me'i khams dang rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' shig la rnam par smin par 'gyur ro/ /lus can</text></item>
<item><p>120a5</p><section>mdo sde</section><text>dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na ri khrod kyi grong zhig na khyim bdag phyug cing nor</text></item>
<item><p>120a6</p><section>mdo sde</section><text>mang la longs spyod che ba yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des thabs zlar bab pa las chung ma blangs nas/ de de dang lhan cig tu rtse zhing dga'</text></item>
<item><p>120a7</p><section>mdo sde</section><text>la dga' mgur spyod pa las phyi zhig na de'i chung ma la bu chags nas de zla ba dgu 'am bcu lon pa dang khye'u zhig btsas te de'i btsas ston rgyas par byas nas rigs dang 'thun par ming btags te/ 'o ma dang zho dang mar dang zhun mar dang mar gyi</text></item>
<item><p>120a8</p><section>mdo sde</section><text>nying gus bskyed bsrings so/ /de nas de gang gi tshe cher skyes pa de'i tshe yi ge dang khong rtsis dang shod dgod dang lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang spos brtag pa dang sman brtag</text></item>
<item><p>120b1</p><section>mdo sde</section><text>pa dang glang po che brtag pa dang rta brtag pa dang go mtshon brtag pa bslabs te/ yi ge mkhas pa dang klog mkhas pa dang 'dzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/ /khyim bdag</text></item>
<item><p>120b2</p><section>mdo sde</section><text>de ni sbyin pa la dga' ba zhig ste/ khyim de na dge sbyong dang bram ze dang spyod pa pa dang kun du rgyu dang sdug cing phongs pa dang bkren pa rnams la sbyin pa dag sbyin zhing bsod nams dag byed do/ /de nas phyi zhig na khyim bdag de shi nas de shi ba'i 'og</text></item>
<item><p>120b3</p><section>mdo sde</section><text>tu yang bud med de khyim thab la gdung bas snga ma'i lugs bzhin du sbyin pa byed pa'i rgyun ma bcad do/ /de nas bu des smras pa/ yum khyim 'di ma gzhig cig /khyim 'di ji ltar bdag gi phas btsugs pa bzhin du bdag gis gzung</text></item>
<item><p>120b4</p><section>mdo sde</section><text>mi nus so zhes byas te de ltar de lan mang du bkag kyang ma phan to/ /de nas khye'us bsams pa/ 'di ni bdag gis ji ltar byas kyang mi phan gyis bdag gis 'di gsad do snyam nas/ de nas ma de khang phugs su bcug ste sgo bcad</text></item>
<item><p>120b5</p><section>mdo sde</section><text>nas zan dang skom bcad do/ /de nas des smras pa/ bu bdag thong shig dang phyin cad su la yang sbyin par mi byed la phyin cad khyim 'dir yang mi 'dug go/ /khye'us smras pa/ bdag gis khyod gson bzhin du gtong mi nus so zhes</text></item>
<item><p>120b6</p><section>mdo sde</section><text>smras nas/ des ma khang phugs de nyid du zhag bdun gyi bar du zan bcad de bsrungs so/ /de nas de'i khyim mis nye du gzhan dag la bsnyad nas nye du rnams lhags te de btang ngo / /de khang phugs de nas srog rgyu tsam ste byung nas</text></item>
<item><p>120b7</p><section>mdo sde</section><text>des bu la chu bslangs na khye'u des de la thal skyo byin te/ thabs 'dis na 'di 'chi bar 'gyur grang snyam mo/ /de nas de lus nyam chung bas thal skyo de 'thungs pa dang gzhi de nyid kyis shi'o/ /dge slong dag ji snyam du sems/</text></item>
<item><p>120b8</p><section>mdo sde</section><text>de'i tshe khye'ur gyur pa gang yin pa de ni sgur chung 'di nyid yin te/ des ma ltogs su bor nas thal skyos bsad pa'i las de'i rnam par smin pas/ lo stong phrag du ma'i bar du sems can dmyal ba rnams su btsos so/ /de de nas thar</text></item>
<item><p>121a1</p><section>mdo sde</section><text>nas kyang gang dang gang du skyes pa de dang der ltogs nas thal skyo 'thungs te shi'o/ /da lta srid pa tha ma dang lus tha ma dang gnas tha mar gyur te/ dgra bcom pa nyid thob pa'i bar du yang ltogs te thal skyo 'thungs te de kho na'i</text></item>
<item><p>121a2</p><section>mdo sde</section><text>rkyen kyis yongs su mya ngan las 'das so/ /'di nyid kyis las gzhan yang byas pa yod de/ las de'i rnam par smin pas ltogs nas sdug bsngal chen po rnyed de/ dge slong dag sngon byung ba 'das pa'i dus na bskal pa bzang po 'di nyid la skye dgu'i</text></item>
<item><p>121a3</p><section>mdo sde</section><text>tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo bsgyur ba/ bla na med pa/ lha dang mi rnams kyi ston pa sangs rgyas bcom ldan</text></item>
<item><p>121a4</p><section>mdo sde</section><text>'das 'od srung zhes bya ba 'jig rten du byung ste/ de'i tshe bA rA Na sI na khyim bdag gcig gnas pa las phyi zhig na de'i chung ma la bu chags nas/ de zla ba dgu 'am bcu lon pa dang bu gnyis mtshe mar byung ste/ de gnyis kyi btsas ston rgyas par byas</text></item>
<item><p>121a5</p><section>mdo sde</section><text>nas rigs dang 'thun par ming btags te/ 'o ma dang zho dang mar dang zhun mar dang mar gyi nying gus bskyed bsrings nas gang gi tshe de gnyis cher skyes pa de'i tshe yang dag par rdzogs pa'i sangs rgyas 'od srung gi bstan pa la dad pa rnyed nas de gnyis kyi pha ma la</text></item>
<item><p>121a6</p><section>mdo sde</section><text>gsol te/ rab tu byung nas de gnyis kyis sde snod gsum bslabs te rigs pa dang grol ba'i spobs pa dang ldan pa'i chos smra bar gyur te/ de gnyis gang dang gang du gnas pa de dang der lhan cig na gnas so/ /de gnyis las gcig ni gos dang zas dang</text></item>
<item><p>121a7</p><section>mdo sde</section><text>mal cha dang stan dang nad gsos dang sman zong rnams rnyed pa dang ldan par gyur te/ des bsams pa ma la bdag ni tshegs chung ngus yod byad thams cad 'byor la tshangs pa mtshungs par spyod pa rnams ni yo byad med pas phongs kyis/ bdag gis chos bzhin du dge</text></item>
<item><p>121a8</p><section>mdo sde</section><text>'dun gyi zhal ta bya gor ma chag snyam nas chos bzhin du dge 'dun gyi zhal ta byed pa la zhugs te/ gos dang zas dang mal cha dang stan dang nad gsos dang sman zong rnams dang yo byad thams cad sbyor bar byed do/ /de nas de'i phu nu zla bo des bsams pa/</text></item>
<item><p>121b1</p><section>mdo sde</section><text>bdag gi phu nu 'di ni bdag gi grogs yin te 'di ni bdag dang dge ba'i phyogs kyis 'brel pa yin na/ 'di ni dge 'dun gyi zhal ta'i las byed 'dod pas 'di ni bdag gi dge ba'i phyogs kyi bar chad byed do snyam nas de la smras pa/ phu nu khyod dge ba'i</text></item>
<item><p>121b2</p><section>mdo sde</section><text>phyogs spangs te/ dge 'dun gyi zhal ta'i las 'dod par ma byed cig /de nas des phu nu zla bo de la smras pa/ bdag ni tshegs chung ngus yo byad thams cad 'byor pa dang ldan la tshangs pa mtshungs par spyod pa rnams ni yo byad med pas phongs nas/ ngas 'di</text></item>
<item><p>121b3</p><section>mdo sde</section><text>dag gi don bya bar ci ste mi 'dod ces zer nas de des lan du ma bkag kyang ma phan nas/ de'i blo skyes pa 'di ni ji srid du 'dug pa'i bar du bdag gis mi zlogs kyis/ ma la bdag gis thabs dang sbyar la yul gzhan du khrid de dgag par bya'o snyam du bsams nas/</text></item>
<item><p>121b4</p><section>mdo sde</section><text>phu nu zla bo des thabs dang sbyar te yul gzhan du khrid nas de nyid na 'khod do/ /de nas de de na 'dug pas dge slong rnams kyi rnyed pa'i bar chad du gyur to/ /des kyang de na 'dug bzhin du dge slong rnams ji ltar yo byad kyis phongs par gyur pa thos nas thos ma thag tu phu nu zla</text></item>
<item><p>121b5</p><section>mdo sde</section><text>bo la bzlugs te/ bdag der song la dge slong rnams yo byad kyis mi phongs par bya'o zhes byas so/ /de nas de'i phu nu zla bos smras pa/ phu nu dge slong de dag ni rtag par yi dags bzhin du gzhan 'ba' shig la re zhing 'khod na khyod dge ba'i phyogs spangs</text></item>
<item><p>121b6</p><section>mdo sde</section><text>te/ yang der 'gro 'am phu nu zla bos smras pa/ khyod kyis ngag rtsub po smras kyis nyes pa la nyes so zhes bshags par gyis shig /las 'di'i 'bras bu mi sdug pa rnyed par gyur ta re zhes byas nas de yang 'gyod pa chen po skyes te/ des tshe gcig tu tshangs par spyod</text></item>
<item><p>121b7</p><section>mdo sde</section><text>pa spyad nas 'chi kar smon lam btab pa de ltar bdag gis tshangs pa mtshungs par spyod pa rnams la tshig rtsub po yang smras/ rnyed pa'i bar chad yang byas pa'i las de bdag gis myong bar ma gyur cig /'di ltar bdag gis yang dag par rdzogs pa'i sangs</text></item>
<item><p>121b8</p><section>mdo sde</section><text>rgyas 'od srung gi bstan pa la tshangs par spyod pa spyad kyang yon tan ci yang ma thob kyis yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur</text></item>
<item><p>122a1</p><section>mdo sde</section><text>cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/ /dge slong dag ji snyam du sems/ de'i tshe dge slong du gyur pa gang</text></item>
<item><p>122a2</p><section>mdo sde</section><text>yin pa de ni sgur chung 'di nyid yin te/ des de tshangs pa mtshungs par spyod pa rnams la tshig rtsub po smras pa dang rnyed pa'i bar chad byas pa'i las de'i rnam par smin pas tshe rabs lnga brgyar yi dags su skyes so/ /de nas shi 'phos nas kyang las de kho na'i rnam</text></item>
<item><p>122a3</p><section>mdo sde</section><text>par smin pas gang dang gang du skyes pa de dang der ltogs te shi'o/ /da ltar dgra bcom pa nyid thob pa'i bar du yang las de kho na'i rnam par smin pas ltogs te yongs su mya ngan las 'das so/ /des der smon lam btab ste/ yang dag par rdzogs pa'i sangs</text></item>
<item><p>122a4</p><section>mdo sde</section><text>rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te/</text></item>
<item><p>122a5</p><section>mdo sde</section><text>dgra bcom pa nyid mngon sum du byed par gyur cig ces byas pa des ni dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes nas 'dis nga mnyes par byas te/</text></item>
<item><p>122a6</p><section>mdo sde</section><text>mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so// //srin zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na phyi sa'i 'dam zhig</text></item>
<item><p>122a7</p><section>mdo sde</section><text>tu srin mgo bo dge slong gi mgo bo 'dra ba zhig byung ste/ de'i lus thams cad srin bu khab kyi rtse mo 'dra ba sha stag gis gang ste/ de la ba'i spu bzhin du de'i lus las srin bu de dag byung ngo / /de dag de la za bas na tsha mi bzod nas phyi sa'i 'dam</text></item>
<item><p>122a8</p><section>mdo sde</section><text>de'i nang na phan tshun rgyug la mi bzod par bkres te phyi sa za'o/ /de na tsha mi bzod de phan tshun 'khor bas phyi sa'i 'dam de'i nang thams cad dkrugs glongs so/ /sangs rgyas bcom ldan 'das bgrod pa gcig pu'i lam ston pa/ rnam pa gnyis</text></item>
<item><p>122b1</p><section>mdo sde</section><text>kyi shes bya dang ye shes la mnga' brnyes pa ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun</text></item>
<item><p>122b2</p><section>mdo sde</section><text>la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra sgrogs pa rnams ni chos nyid kyis nyin dus</text></item>
<item><p>122b3</p><section>mdo sde</section><text>gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud su ni dar su ni phongs shing 'dug su ni nyam nga bar gyur su ni gnod pa dang ldan su ni phongs pa dang nyam nga ba dang gnod pa dang ldan su ni ngan</text></item>
<item><p>122b4</p><section>mdo sde</section><text>song du gzhol su ni ngan song du 'bab su ni ngan song du bab su ni ngas ngan song nas phyung ste mtho ris dang thar pa dang 'bras bu la bzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags</text></item>
<item><p>122b5</p><section>mdo sde</section><text>pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes</text></item>
<item><p>122b6</p><section>mdo sde</section><text>kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar</text></item>
<item><p>122b7</p><section>mdo sde</section><text>bya ba'i sras rnams la/ /sangs rgyas dus las yol ba med/ /de nas bcom ldan 'das kyis dgongs pa/ srin lung bstan pa'i dus la bab ste/ de la brten nas bdag gis gdul bya phal po che drang dgos so snyam du dgongs nas bcom ldan</text></item>
<item><p>122b8</p><section>mdo sde</section><text>'das kyis skye bo phal po che de dag drang ba'i phyir ci nas phyi sa'i 'dam de'i dri mnams bas mnyan du yod pa thams cad gang bar 'gyur ba de lta bur byin gyis brlabs so/ /de nas der skye bo phal po che sngon gyi dge ba'i rtsa bas bskul ba de dag ngo mtshar</text></item>
<item><p>123a1</p><section>mdo sde</section><text>du gyur te dri mnam pa 'di gang nas byung snyam nas skye bo stong phrag du ma ltad mo lta 'dod par gyur te/ dri mnam pa'i phyogs su phyi sa'i 'dam ga la ba der dong ba dang skye bo phal po de dag gis phyi sa'i 'dam de na srin de 'dra ba phan tshun 'khor zhing 'dug pa</text></item>
<item><p>123a2</p><section>mdo sde</section><text>de mthong ngo / /mthong nas de dag gis bsams pa/ sems can 'di lta bu sdug bsngal 'di 'dra ba myong ba ci yin zhig gu snyam mo/ /de nas bcom ldan 'das kyis dgongs pa/ bdag gi gdul bya mnyan du yod pa na ji snyed yod pa de dag thams cad da ltar</text></item>
<item><p>123a3</p><section>mdo sde</section><text>tshogs so snyam du dgongs nas/ snga dro sham thabs dang chos gos gsol te lhung bzed bsnams nas dge slong gi tshogs kyis zhabs 'bring byas te/ mnyan du yod par gshegs nas phyi sa'i 'dam de ga la ba der byon pa dang / skye bo phal po che de dag gis sangs rgyas</text></item>
<item><p>123a4</p><section>mdo sde</section><text>bcom ldan 'das thag ring po zhig nas mthong ngo / /mthong nas kyang gang ma dad pa de dag na re/ dge sbyong gau ta ma ltad mo 'dod pa dang bral lo zhes grag na de yang ltad mo la gnan par gyur te 'dir 'ongs so zhes zer to/ /gang dad pa dang ldan pa dag na re bcom ldan</text></item>
<item><p>123a5</p><section>mdo sde</section><text>'das ni srin 'di las brten te ngo mtshar rmad du byung ba'i chos 'ga' zhig lung ston par bzhed pa'i phyir 'dir gshegs gor ma chag snyam nas/ bcom ldan 'das kyi gdan bshams te bcom ldan 'das la 'di skad ces gsol to/ /bcom ldan 'das gshegs</text></item>
<item><p>123a6</p><section>mdo sde</section><text>pa legs so/ /bcom ldan 'das gdan bshams pa la bzhugs su gsol zhes byas nas/ bcom ldan 'das gdan bshams pa la bzhugs so/ /de nas bcom ldan 'das 'di snyam du dgongs te/ ma la bdag ci nas srin 'dis sngon gyi tshe rabs</text></item>
<item><p>123a7</p><section>mdo sde</section><text>dran par 'gyur la mi'i skad du smra zhing bcom ldan 'das dang gtam zer shes par 'gyur ba de lta bu'i ting nge 'dzin la snyoms par 'jug par bya'o snyam du dgongs so/ /de nas bcom ldan 'das ci nas srin des sngon gyi tshe rabs dran par 'gyur la mi skad du smra zhing</text></item>
<item><p>123a8</p><section>mdo sde</section><text>bcom ldan 'das dang gtam zer shes par 'gyur ba de lta bu'i ting nge 'dzin la snyoms par zhugs nas/ der bcom ldan 'das kyis srin de la bka' stsal pa/ bzhin bzangs khyod sde snod gsum pa yin nam/ gsol pa/ bcom ldan 'das bdag sde snod</text></item>
<item><p>123b1</p><section>mdo sde</section><text>gsum pa lags so/ /bzhin bzangs khyod sde snod gsum pa yin nam/ bde bar gshegs pa bdag sde snod gsum pa lags so/ /bka' stsal pa/ lus dang ngag dang yid kyi nyes par spyod pa rnams kyi las kyi 'bras bu rnam par smin pa myong bar</text></item>
<item><p>123b2</p><section>mdo sde</section><text>'gyur ba yod dam/ bcom ldan 'das lus dang ngag dang yid kyi nyes par spyod pa'i las rnams kyi 'bras bu rnam par smin pa mi sdug pa myong ba mchis lags so/ /bde bar gshegs pa mi sdug pa myong ba/ mchis lags so/ /bka' stsal pa/ khyod</text></item>
<item><p>123b3</p><section>mdo sde</section><text>kyi mi dge ba'i bshes gnyen su yin/ gsol pa/ bdag gi sems lags so/ /de nas de thos ma thag tu skye bo phal po che de dag ngo mtshar du gyur te/ sems can 'di lta bu sngon gyi tshe rabs dran la mi skad du yang smra zhing bcom ldan 'das dang gtam</text></item>
<item><p>123b4</p><section>mdo sde</section><text>zer yang shes pa de su zhigu snyam mo/ /sangs rgyas bcom ldan 'das rnams ni snyan slebs par dka' ste/ de dag gis bcom ldan 'das la zhu ba'i thugs ma thub nas de dag tshe dang ldan pa kun dga' bo'i thad du song ste dris pa/ btsun pa sems can</text></item>
<item><p>123b5</p><section>mdo sde</section><text>'di lta bu sngon gyi tshe rabs dran la mi skad du smra zhing bcom ldan 'das dang gtam zer shes pa de su zhig lags/ tshe dang ldan pa kun dga' bos smras pa/ bcom ldan 'das la zhus shig /de dag gis smras pa sangs rgyas bcom ldan 'das rnams ni</text></item>
<item><p>123b6</p><section>mdo sde</section><text>snyan slebs par dka'/ ste/ bdag cag gis zhu ba'i thugs mi thub bo/ /tshe dang ldan pa kun dga' bos smras pa/ sangs rgyas bcom ldan 'das rnams ni bdag gis kyang snyan slebs par dka' mod kyi/ 'on kyang khyed la snying brtse ba'i phyir zhu bar</text></item>
<item><p>123b7</p><section>mdo sde</section><text>bya'o/ /de nas tshe dang ldan pa kun dga' bos bla gos phrag pa gcig tu gzar te bcom ldan 'das ga la ba de logs su thal mo sbyar ba btud nas/ bcom ldan 'das la gsol pa btsun pa sems can 'di lta bu sngon gyi tshe rabs dran la mi skad du yang</text></item>
<item><p>123b8</p><section>mdo sde</section><text>smra zhing / bcom ldan 'das la bka' mchid gsol 'tshal ba dang 'di lta bu'i gnod pa'i sdug bsngal dag kyang myong zhing mchis pa 'di su zhig lags/ de nas der bcom ldan 'das kyis tshe dang ldan pa kun dga' bo</text></item>
<item><p>124a1</p><section>mdo sde</section><text>la bka' stsal pa/ kun dga' bo sems can 'di ni sdig pa'i las byed byed pa yin te/ 'di sdig pa'i las mang du byas so/ /kun dga' bo sngon byung ba 'das pa'i dus na/ nyan thos</text></item>
<item><p>124a2</p><section>mdo sde</section><text>dang rang sangs rgyas kyi sa las 'das pa/ yang dag par rdzogs pa'i sangs rgyas rig pa dang zhabs su ldan pa bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/</text></item>
<item><p>124a3</p><section>mdo sde</section><text>lha dang mi rnams kyi ston pa sangs rgyas bcom ldan 'das thams cad mchog ces bya ba 'jig rten du byung ste/ de'i tshe khyim bdag cig gis yang dag par rdzogs pa'i sangs rgyas thams cad mchog gi bstan pa la dad pa rnyed de skyabs su 'gro ba</text></item>
<item><p>124a4</p><section>mdo sde</section><text>dang bslab pa'i gzhi rnams blangs nas des bsams pa bdag gis khyim na gnas pa btang la/ yang dag par rdzogs pa'i sangs rgyas thams cad mchog gi bstan pa la rab tu 'byung ngo snyam du bsams nas khyim gyi 'khor btang ste/ yang</text></item>
<item><p>124a5</p><section>mdo sde</section><text>dag par rdzogs pa'i sangs rgyas thams cad mchog gi bstan pa la rab tu byung ngo / /de der rab tu byung nas sde snod gsum bslabs te rig pa dang grol ba'i spobs pa dang ldan pa chos smra ba/ zas dang skom dang mal cha dang stan dang nad gsos</text></item>
<item><p>124a6</p><section>mdo sde</section><text>dang sman zong rnams rnyed par gyur nas des bsams pa/ ma la bdag gis rnyed pa dang bkur sti'i sgo nas rnyed par bya ba rnyed pa des bdag gis tshangs pa mtshungs par spyod pa rnams la phan gdags gor ma chag snyam nas sbyin bdag dang sbyin</text></item>
<item><p>124a7</p><section>mdo sde</section><text>pa rnams la bskul te/ sangs rgyas dang chos dang dge 'dun la bsnyen bkur byed pa la zhugs so/ /de'i tshe nog ri zhes bya ba'i steng du slob pa dang mi slob pa'i dge 'dun bdun khri bdun stong dbyar gnas par dam bca' bar 'dod de/</text></item>
<item><p>124a8</p><section>mdo sde</section><text>de dag gis bsams pa/ bdag cag gis zhal ta byed pa bskos te gdod dbyar gnas par dam bca'o snyam ste/ bdag cag dge 'dun gyi bsnyen bkur byed nus pa su yod snyam nas/ de dag gis bsams pa/ sde snod gsum</text></item>
<item><p>124b1</p><section>mdo sde</section><text>pa 'di ni kun la grags pa bsod nams chen po dang ldan pa/ zas dang skom dang mal cha dang stan dang nad gsos dang sman zong rnams rnyed pa yin gyis/ bdag cag gis 'di spro ba bskyed la 'di kho nas bdag cag gi zhal ta byas te dbyar</text></item>
<item><p>124b2</p><section>mdo sde</section><text>gnas par dam bca'o snyam nas de'i thad du song ste smras pa/ btsun pa bdag cag dge slong bdun khri bdun stong nog ri'i steng du dbyar gnas par dam bca' bar 'dod la/ khyod kyis ni chos bzhin du dge 'dun gyi zhal ta bya nus na khyod spro</text></item>
<item><p>124b3</p><section>mdo sde</section><text>bar gyis shig dang / khyod la brten te bdag cag dbyar gnas par dam bca'o/ /sde snod gsum pas smras pa/ khyed thugs ma bser cig dang bdag gis khyed kyi yo byad thams cad sbyar ro/ /de nas de thos ma thag tu dge slong de</text></item>
<item><p>124b4</p><section>mdo sde</section><text>dag ri de'i steng du song nas sde snod gsum pa de kho na las brten te dbyar gnas par dam 'cha'o/ /de nas sde snod gsum pas bsams pa/ bdag gis dge slong 'di snyed la thugs ma bser cig ces byas nas gyin da 'dug pas mi</text></item>
<item><p>124b5</p><section>mdo sde</section><text>nus kyi bdag song la sbyin bdag dang sbyin pa po rnams la bskul te/ dge 'dun gyi yo byad thams cad sbyar ro snyam du bsams nas snga dro sham thabs dang chos gos bgos te lhung bzed thogs nas spyod yul gyi grong du chas so/ /de'i</text></item>
<item><p>124b6</p><section>mdo sde</section><text>tshe rgya mtsho chen po'i nang nas tshong pa lnga brgya tsam gru'i don grub ste lhags nas ri de dang thag mi ring ba zhig du rdzas phog ste gnas bcas nas tshong pa rnams kyis ri de'i steng na dge slong phal po che 'khod pa mthong ngo / /mthong nas kyang</text></item>
<item><p>124b7</p><section>mdo sde</section><text>de dag la mchog tu dga' bar gyur to/ /dge slong zhal ta byed pa de yang de dag gi thad du song ste/ de de dag gis mthong nas smras pa/ btsun pa gar gshegs sde snod gsum pas smras pa/ ri 'di'i steng na</text></item>
<item><p>124b8</p><section>mdo sde</section><text>dge slong bdun khri bdun stong 'khod pa rnams bdag la brten te dbyar gnas par dam bcas pas na/ de dag gi phyir sbyin bdag dang sbyin pa po rnams la bskul du 'gro'o/ /tshong pa rnams kyis smras pa/ btsun pa thugs ma</text></item>
<item><p>125a1</p><section>mdo sde</section><text>bser bar ci yang bgyi mi 'tshal gyis bdag cag gis de dag gi yo byad thams cad sbyor bar 'tshal lo zhes byas nas/ de dag gis de la gser dngul mang du phul nas smras pa/ btsun pa khyod kyis deng slan cad dge</text></item>
<item><p>125a2</p><section>mdo sde</section><text>slong de dag gi yo byad thams cad sbyor la/ gal te gser dngul 'di dag gis 'tshal na ni legs/ gal te ma 'tshal na ni yang gser dngul gzhan yang ji tsam 'tshal ba de tsam bdag cag 'bul lo/ /dbyar gnas pa lags pa'i</text></item>
<item><p>125a3</p><section>mdo sde</section><text>mjug tu yang na bza' dag dbul bar 'tshal lo zhes byas so/ /des zhal ta byed pa des de ltar bgyi'o zhes byas nas/ gser dngul rnams khyer te gtsug lag khang du song nas/ des gser dngul rnams bltas pa dang chags pa skyes</text></item>
<item><p>125a4</p><section>mdo sde</section><text>nas des gser rnams bskungs te/ dge slong rnams la ni zas dang skom ngan pa stobs par byed do/ /de nas phyis dge slong de dag gis zhal ta byed pa de la bshad de/ btsun pa bdag cag zas dang skom ngan pa 'di lta bus 'tsho mi nus so/ /</text></item>
<item><p>125a5</p><section>mdo sde</section><text>des smras pa/ bdag gi mthu ni de kho nar zad de/ de las mi nus kyis gal te khyed des 'tsho mi nus na khyed bdag cag gis sbyin bdag dag la skul la 'tsho bar gyis shig ces byas so/ /de nas de thos ma thag tu dge slong de dag</text></item>
<item><p>125a6</p><section>mdo sde</section><text>gis tshong pa de dag la khyed kyis dge slong bdun khri bdun stong gi zas dang skom sbyar bar nus sam zhes smras pa dang / tshong pa rnams kyis smras pa/ btsun pa dag bdag cag gis 'phags pa zhal ta bgyid pa la gser dngul</text></item>
<item><p>125a7</p><section>mdo sde</section><text>mang po phul te/ gal te 'di tsam gyis 'tshal na yang legs/ gal te ma 'tshal na yang gser dngul gzhan 'bul bar 'tshal lo zhes bgyis nas/ ci'i slad du des khyed la zas dang skom ngan pa gsol ces byas</text></item>
<item><p>125a8</p><section>mdo sde</section><text>nas/ tshong pa de dag sde snod gsum pa'i thad du dong nas smras pa/ btsun pa bdag cag gis gal te gser dngul 'di rnams kyis 'tshal na ni legs gal te ma 'tshal na yang gser dngul gzhan dbul lo zhes ma bgyis sam/</text></item>
<item><p>125b1</p><section>mdo sde</section><text>de ci'i slad du khyod kyis dge slong rnams la zas dang skom ngan pa gsol zhes byas so/ /de nas de thos ma thag tu zhal ta byed pa de skyengs nas khros te phyin cad dge slong de dag gi zhal ta byed du ma btub bo/ /de nas dge slong rnams</text></item>
<item><p>125b2</p><section>mdo sde</section><text>kyis de la smras pa/ btsun pa bdag cag khyod la brten te dbyar gnas par dam bcas na ci'i phyir khyod cang mi byed par 'dug /phyin cad dge slong rnams kyi yo byad sbyar bar ma dad dam zhes byas pa dang de khros nas smras pa/</text></item>
<item><p>125b3</p><section>mdo sde</section><text>khyed kyis nga kho na'i dad pas byin pa longs spyod la nga nyid dma' 'bebs par byed pas ni khyed phyi sa'i 'dam du bying ste bshang ci za bar gyur kyang sla'o zhes byas so/ /de nas dge slong rnams kyis bsams pa/ nyon mongs pa 'di</text></item>
<item><p>125b4</p><section>mdo sde</section><text>ni dmas shing nyams par gyur te/ 'di ltar slob pa dang mi slob pa bdun khri bdun stong la tshig rtsub pos smras kyis med na da yang de bas ches dmas shing nyams par 'gyur na ma legs kyis da ni bdag cag gis 'di la ci yang</text></item>
<item><p>125b5</p><section>mdo sde</section><text>smra bar mi bya'o snyam nas cang mi zer bar 'dug go/ /de nas phyi zhig sde snod gsum pa de 'gyod pa skyes te des dge slong de dag la bzod pa gsol nas/ de dag gis smras pa/ bdag cag gis ni bzod na</text></item>
<item><p>125b6</p><section>mdo sde</section><text>khyod kyi las rnams kyis mi bzod par 'gyur ro zhes byas so/ /dge slong dag ji snyam du sems de'i tshe yang dag par rdzogs pa'i sangs rgyas thams cad mchog gi bstan pa la rab tu byung ba'i sde snod gsum</text></item>
<item><p>125b7</p><section>mdo sde</section><text>par gyur pa gang yin pa de ni srin 'di nyid yin te/ des de ltar slob pa dang mi slob pa bdun khri bdun stong la tshig rtsub po smras pa'i las de'i rnam par smin pa des ni 'di dud 'gror skyes te/ dge slong dag yang dag par</text></item>
<item><p>125b8</p><section>mdo sde</section><text>rdzogs pa'i sangs rgyas thams cad mchog gi ring phan cad da ltar nga'i ring tshun cad kyi bar du 'di dud 'gro las shi 'phos shing dud 'gro 'ba' shig tu skyes te/ thams cad du yang 'dis lus 'di lta bu thob par gyur</text></item>
<item><p>126a1</p><section>mdo sde</section><text>la thams cad du yang phyi sa'i 'dam du bying nas bshang gci za bar gyur to/ /dge slong dag gis zhus pa/ btsun pa sems can 'di sdug bsngal 'di las nam thar par 'gyur lags/ bka'</text></item>
<item><p>126a2</p><section>mdo sde</section><text>stsal pa/ dge slong dag bskal pa bzang po 'di la sangs rgyas lnga brgya 'byung bar 'gyur te/ de rnams kyi 'og tu yang dag par rdzogs pa'i sangs rgyas snang mdzad ces bya ba 'jig rten du byung ste/ de'i gsung rab</text></item>
<item><p>126a3</p><section>mdo sde</section><text>la 'di dud 'gro las thar te mi lus thob nas de'i bstan pa la rab tu byung nas mtshams med pa'i las byed par 'gyur ro/ /de de nas shi 'phos te dus las 'das nas sems can dmyal ba rnams su skye bar 'gyur te/ des</text></item>
<item><p>126a4</p><section>mdo sde</section><text>sems can dmyal ba de dag tu lo 'bum phrag du mar sdug bsngal myong bar 'gyur ro/ /des de'i las mi bzad pa zad nas yang mi lus thob par 'gyur te/ de'i tshe yang dag par rdzogs pa'i sangs rgyas snang mdzad ces</text></item>
<item><p>126a5</p><section>mdo sde</section><text>bya ba zhig 'jig rten du 'byung ste/ de'i gsung rab la 'di rab tu byung nas nyon mongs pa thams cad spangs te dgra bcom pa nyid mngon sum du byed par 'gyur la de kun la grags shing bsod nams chen po dang ldan te/ gos dang zas</text></item>
<item><p>126a6</p><section>mdo sde</section><text>dang mal cha dang stan dang nad gsos dang smin zong rnams rnyed par gyur la de der lung 'bog pa rnams kyi mchog tu 'gyur te/ des der skye bo mang po la phan brtags nas phung po'i lhag ma med pa'i mya ngan las 'das pa'i dbyings su</text></item>
<item><p>126a7</p><section>mdo sde</section><text>yongs su mya ngan las 'da' bar 'gyur te der 'di yi sdug bsngal gyi mtha' zad par 'gyur ro/ /de nas de thos ma thag tu skye bo phal po che de dag skyo ba chen po sgyes so/ /de nas bcom ldan 'das kyis de dag gi yid skyo bar</text></item>
<item><p>126a8</p><section>mdo sde</section><text>gyur par thugs su chud nas de dang 'thun pa'i chos bstan te/ de nas skye bo mang po de dag gis stan de la 'khod bzhin du kha cig gis ni dro bar gyur pa bskyed do/ /kha cig gis ni rtse mo dang bden pa dang 'thun pa'i bzod pa dang 'jig</text></item>
<item><p>126b1</p><section>mdo sde</section><text>rten gyi chos kyi mchog dang mthong ba'i snyoms par 'jug pa bskyed do/ /kha cig gis ni rgyun du zhugs pa'i 'bras bu mngon sum du byas so/ /kha cig gis ni lan gcig phyir 'ong ba'i 'bras bu mngon sum du byas so/ /</text></item>
<item><p>126b2</p><section>mdo sde</section><text>kha cig gis ni phyir mi 'ong ba'i 'bras bu mngon sum du byas so/ /kha cig gis ni rab tu byung nas dgra bcom pa nyid mngon sum du byas so/ /kha cig gis ni 'khor los sgyur ba'i rgyal por 'gyur ba'i sa bon bskyed do/ /kha cig</text></item>
<item><p>126b3</p><section>mdo sde</section><text>gis ni stobs kyis 'khor los sgyur bar 'gyur ba dang kha cig gis ni brgya byin du 'gyur ba dang kha cig gis ni tshangs par 'gyur ba dang kha cig gis ni nyan thos kyi byang chub dang kha cig gis ni rang sangs rgyas kyi byang chub dang kha cig gis</text></item>
<item><p>126b4</p><section>mdo sde</section><text>ni bla na med pa yang dag par rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol chos la 'bab dge 'dun la bab par bya ste bkod nas/ bcom ldan 'das gtsug lag khang du</text></item>
<item><p>126b5</p><section>mdo sde</section><text>gshegs so/ /las brgya tham pa las sdom gyi tshigs su bcad pa gnyis pa rdzogs s+ho// // las brgya tham pa/ bam po bcu pa/ sdom ni ka tsang ka la kai ne ya/ /bag ma gtong gnyis gcod pa gnyis/ /za ba</text></item>
<item><p>126b6</p><section>mdo sde</section><text>dga' byed snag bu dang / /bur 'du shes dang zhing pa dang / /shi dang ko ka li ka dang / /thang bcad tha ma kham zhes bya/ /ka tsang ka la zhes bya ba ni/ bcom ldan 'das yul o ta la na o ta la'i nags khrod na</text></item>
<item><p>126b7</p><section>mdo sde</section><text>bzhugs so/ /de nas bcom ldan 'das snga dro sham thabs dang chos gos gsol te/ lhung bzed bsnams nas yul o ta lar bsod snyoms la gshegs so/ /de'i tshe bud med gcig bum pa khyer te chu chur song ba</text></item>
<item><p>126b8</p><section>mdo sde</section><text>las bud med des thag ring po zhig nas/ bcom ldan 'das mdzes pa/ dad pa skye bar 'gyur ba dbang po zhi ba thugs zhi ba thugs mchog tu zhi ba dang ldan pa gser gyi mchod sdong bzhin du dpal dang gzi byin 'bar ba mthong</text></item>
<item><p>127a1</p><section>mdo sde</section><text>ngo mthong nas kyang de bcom ldan 'das la bu'i 'du shes skyes nas des bum pa de phyogs gcig tu bzhag ste/ lag pa gnyis brkyang nas bcom ldan 'das ga la ba der song ste smras pa bu dang phrad do/ /bu dang</text></item>
<item><p>127a2</p><section>mdo sde</section><text>phrad do zhes zer zhing / bcom ldan 'das kyi mgul nas 'khyud par 'dod pa las dge slong rnams kyis mthong nas bkag go/ /de nas der bcom ldan 'das kyis dge slong rnams la bka' stsal pa/ dge slong dag</text></item>
<item><p>127a3</p><section>mdo sde</section><text>bud med 'di ma dgag cig /gal te bud med 'di de bzhin gshegs pa'i mgul nas 'khyud du ma bcug na/ kha nas khrag dron mo skyugs te 'chi bar 'gyur ro/ /de nas dge slong rnams kyis de thos nas ma bkag par</text></item>
<item><p>127a4</p><section>mdo sde</section><text>bzhag go/ /de nas des bcom ldan 'das kyi mgul nas 'khyud nas chos mnyan pa'i phyir spyan sngar 'dug go/ /de nas bcom ldan 'das kyis de'i bsams pa dang bag la nyal dang khams dang rang bzhin thugs su</text></item>
<item><p>127a5</p><section>mdo sde</section><text>chud nas de dang 'thun pa'i chos bstan te/ des na bud med des stan de kho na la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du</text></item>
<item><p>127a6</p><section>mdo sde</section><text>byas te/ des bden pa mthong nas stan las langs te/ bla gos phrag pa gcig tu gzar nas/ bcom ldan 'das ga la ba de logs su thal mo sbyar te bcom ldan 'das la 'di skad ces gsol to/ /btsun pa</text></item>
<item><p>127a7</p><section>mdo sde</section><text>bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong ma'i dngos po 'thob du rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /</text></item>
<item><p>127a8</p><section>mdo sde</section><text>de nas bcom ldan 'das kyis skye dgu'i bdag mo chen mo gau ta ma'i la gtad nas/ des de rab tu phyung ste bsnyen par rdzogs par byas nas de la lung yang phog go/ /des kyang brtson pa dang bsgrub pa dang 'bad pas nyon mongs</text></item>
<item><p>127b1</p><section>mdo sde</section><text>pa thams cad spangs nas dgra bcom pa nyid mngon sum du byas te/ des dgra bcom ma khams gsum pa'i 'dod chags dang bral bar gyur nas gser dang bong bar mnyam pa nam mkha' dang lag mthil du 'dra ba'i sems dang ldan</text></item>
<item><p>127b2</p><section>mdo sde</section><text>pa tsan dan sbangs pa lta bur bsil bar gyur pa rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba/ dbang</text></item>
<item><p>127b3</p><section>mdo sde</section><text>po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas de bcom ldan 'das kyis mchog tu lung bstan te/ dge slong dag nga'i nyan thos kyi dge slong ma mdo rnam</text></item>
<item><p>127b4</p><section>mdo sde</section><text>par 'byed pa rnams kyi mchog ni 'di lta ste/ dge slong ma ka tsang ka la 'di yin no zhes lung bstan to/ /de nas dge slong dag gis sangs rgyas bcom ldan 'das la gsol pa/ btsun pa gzigs lags sam bud med stong phrag du mas</text></item>
<item><p>127b5</p><section>mdo sde</section><text>bcom ldan 'das mthong na sus kyang bcom ldan 'das mthong ba na 'di ltar ma brgyugs lags so/ /bcom ldan 'das kyis bka' stsal pa/ dge slong dag ka tsang ka la 'di ni nga'i 'das ma thag pa'i tshe rabs lnga brgyar mar</text></item>
<item><p>127b6</p><section>mdo sde</section><text>gyur pas na/ 'di ni sngon gyi bag chags kyi gzhi yod pa'i phyir nga mthong na rgyug go/ /dge slong dag gis gsol pa/ btsun pa gal te 'di bcom ldan 'das kyi 'das ma thag pa'i tshe rabs lnga brgyar yum du</text></item>
<item><p>127b7</p><section>mdo sde</section><text>gyur pa lags na/ ci'i slad du da ltar gyi yum du ma gyur lags/ bcom ldan 'das kyis bka' stsal pa/ dge slong dag rgyu gnyis dang rkyen gnyis kyis na 'di nga'i da ltar gyi mar ma gyur te/ lha mo sgyu 'phrul</text></item>
<item><p>127b8</p><section>mdo sde</section><text>chen mos smon lam btab ste/ bdag sangs rgyas kyi yum du gyur cig ces byas pa de dang / nga yang 'dis yid byung bar byas nas ngas kyang smon lam btab ste/ phyin cad 'di bdag gi mar ma gyur cig ces byas</text></item>
<item><p>128a1</p><section>mdo sde</section><text>pa'i phyir ro gsol pa 'dis ci ltar bcom ldan 'das thugs byung bar bgyis lags/ bka' stsal pa/ dge slong dag byang chub sems dpa' rnams ni nges par 'byung ba la dga' ba dang /</text></item>
<item><p>128a2</p><section>mdo sde</section><text>sbyin pa la dga' ba yin na/ 'dis thams cad du nga'i nges par 'byung ba dang sbyin pa'i bar chad byas te gzhi des na 'dis nga yid byung bar byas so/ /de nas dge slong dag gis bcom ldan 'das la zhus pa/ btsun pa</text></item>
<item><p>128a3</p><section>mdo sde</section><text>dge slong ma ka tsang ka las/ las ci bgyis na las de'i rnam par smin pas/ dbul mor gyur la rgas nas gdod rab tu byung lags/ bcom ldan 'das kyis bka' stsal pa/ dge slong dag byang chub sems</text></item>
<item><p>128a4</p><section>mdo sde</section><text>dpa' rnams ni nges par 'byung ba la dga' ba dang sbyin pa la dga' ba yin na/ 'dis nga'i tshe rabs bgrangs par nges par 'byung ba dang sbyin pa'i bar chad byas pas na/ las de'i rnam par smin pas da ltar dbul mor</text></item>
<item><p>128a5</p><section>mdo sde</section><text>gyur la rgas nas gdod rab tu byung ngo / /btsun pa dge slong ma ka tsang ka las/ las ci bgyis na las de'i rnam par smin pas da ltar bcom ldan 'das kyis mdo rnam par 'byed pa rnams kyi mchog tu</text></item>
<item><p>128a6</p><section>mdo sde</section><text>bstan la/ 'dis bcom ldan 'das mnyes par bgyis te/ mi mnyes par ma bgyis la bcom ldan 'das kyi bstan pa la yang rab tu byung nas nyon mongs pa thams cad spangs te dgra bcom pa nyid mngon sum du</text></item>
<item><p>128a7</p><section>mdo sde</section><text>bgyis lags/ bcom ldan 'das kyis bka' stsal pa/ smon lam gyi dbang las gyur to/ /btsun pa 'dis gang du smon lam btab lags/ dge slong dag sngon byung ba 'das pa'i dus na/ bskal pa</text></item>
<item><p>128a8</p><section>mdo sde</section><text>bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med</text></item>
<item><p>128b1</p><section>mdo sde</section><text>pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i gsung rab la 'di rab tu byung nas/ gang las rab tu byung ba'i mkhan mo de yang dag par rdzogs pa'i sangs</text></item>
<item><p>128b2</p><section>mdo sde</section><text>rgyas 'od srung gis mdo rnam par 'byed pa rnams kyi mchog tu bstan te/ der 'dis tshe gcig tu tshangs par spyod pa spyad nas 'chi kar smon lam btab pa/ 'di ltar bdag gis yang dag par rdzogs pa'i sangs rgyas 'od</text></item>
<item><p>128b3</p><section>mdo sde</section><text>srung gi bstan pa la/ tshe gcig tu tshangs par spyod pa spyad kyang yon tan gyi tshogs ci yang ma thob kyis/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas</text></item>
<item><p>128b4</p><section>mdo sde</section><text>bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par</text></item>
<item><p>128b5</p><section>mdo sde</section><text>gyur cig /yang dag par rdzogs pa'i sangs rgyas 'od srung gis bdag gi mkhan mo ji ltar mdo rnam par 'byed pa rnams kyi mchog tu bstan pa de bzhin du/ bdag kyang shAkya thub pa shAkya'i rgyal po'i mchog des mdo</text></item>
<item><p>128b6</p><section>mdo sde</section><text>rnam par 'byed pa rnams kyi mchog tu bstan par shog cig ces byas so/ /dge slong dag ji snyam du sems/ de'i tshe dge slong mar gyur pa gang yin pa de ni ka tsang ka la 'di nyid yin te/ der 'dis tshe gcig tu tshangs</text></item>
<item><p>128b7</p><section>mdo sde</section><text>par spyod pa spyad nas 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed</text></item>
<item><p>128b8</p><section>mdo sde</section><text>par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig /yang dag par rdzogs pa'i sangs</text></item>
<item><p>129a1</p><section>mdo sde</section><text>rgyas 'od srung gis bdag gi mkhan mo ji ltar mdo rnam par 'byed pa rnams kyi mchog tu bstan pa de bzhin du/ bdag kyang shAkya thub pa shAkya'i rgyal po'i mchog des mdo rnam par 'byed pa rnams kyi</text></item>
<item><p>129a2</p><section>mdo sde</section><text>mchog tu bstan par shog cig ces byas pa des na/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes nas/</text></item>
<item><p>129a3</p><section>mdo sde</section><text>'dis nga mnyes par byas te mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byas nas ngas 'di mdo rnam par 'byed pa rnams</text></item>
<item><p>129a4</p><section>mdo sde</section><text>kyi mchog tu yang bstan to// //kai ne ya zhes bya ba ni/ bcom ldan 'das yul a du ma na 'byung po'i khyim zhes bya ba'i gnas na bzhugs so/ /de nas bcom ldan 'das snga dro sham thabs dang chos gos</text></item>
<item><p>129a5</p><section>mdo sde</section><text>gsol te lhung bzed bsnams nas/ yul a du ma'i grong du bsod snyoms la gshegs so/ /a du ma'i grong du bsod snyoms mdzad nas/ bshos gsol te/ zas phyis len pa spangs nas 'byung po'i</text></item>
<item><p>129a6</p><section>mdo sde</section><text>khyim gyi gnas kyi phyi rol tu zhabs bkrus te nang du yang dag 'jog gi phyir 'byung po'i khyim gyi gnas kyi nang du gshegs so/ /de'i tshe yul a du mar 'brug sgra yang byung thog kyang bab ste/ glang bzhi dang khyim</text></item>
<item><p>129a7</p><section>mdo sde</section><text>bdag zhing pa spun gnyis bsad nas/ der skye bo phal po ches sgra bo che dang ca co chen po'i skad phyung ngo / /de nas bcom ldan 'das phyem rid kyi dus su nang du yang dag 'jog las bzhengs nas 'byung po'i khyim</text></item>
<item><p>129a8</p><section>mdo sde</section><text>gyi gnas nas byung ste/ 'byung po'i khyim gyi gnas kyi grib ma'i thang gi 'chag sa na 'chag cing bzhugs so/ /de nas der mi zhig kyang skye bo phal po che de dag gi nang nas byung nas bcom ldan 'das ga la ba der</text></item>
<item><p>129b1</p><section>mdo sde</section><text>song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das 'chag pa'i slad bzhin du 'brang zhing 'chag go/ /de nas der bcom ldan 'das kyis mi de la bka' stsal pa/ kwa'i</text></item>
<item><p>129b2</p><section>mdo sde</section><text>mi 'di a du ma'i grong khyer du skye bo phal po che'i sgra bo che dang ca co chen po'i skad grags pa de ci zhig /mi des gsol pa/ btsun pa da gdod a du ma'i grong du 'brug sgra yang byung thog kyang bab ste/ glang bzhi dang khyim bdag</text></item>
<item><p>129b3</p><section>mdo sde</section><text>zhing pa spun gnyis bkum nas der skye bo phal po ches sgra bo che dang ca co chen po'i skad phyung na/ ci bcom ldan 'das kyis 'brug sgra dang thog bab pa'i sgra ma gsan tam/ bka' stsal pa/ ngas ma thos so/ /</text></item>
<item><p>129b4</p><section>mdo sde</section><text>gsol pa/ ci bcom ldan 'das gzims gzims sam/ bka' stsal pa/ nga cang ma nyal lo/ /gsol pa/ ci bcom ldan 'das 'du shes dang ldan bzhin la ma gzims bzhin du 'brug sgra dang</text></item>
<item><p>129b5</p><section>mdo sde</section><text>thog bab pa'i sgra ma gsan tam/ bka' stsal pa/ 'du shes dang ldan bzhin la ma nyal bzhin du ngas 'brug sgra dang thog bab pa'i sgra ma thos so/ /de nas mi de 'di snyam du sems te/ kye ma 'di ltar 'du shes</text></item>
<item><p>129b6</p><section>mdo sde</section><text>dang yang ldan pa zhig la gzims kyang ma gzims par 'brug sgra dang thog bab pa'i sgra yang ma gsan pa las na/ bcom ldan 'das gnas pa'i bsam gtan de de tsam du zhi ba ni ngo mtshar to snyam nas mi de dga' bar</text></item>
<item><p>129b7</p><section>mdo sde</section><text>gyur te/ dga' bar gyur pa'i yon yang phul lo/ /de'i tshe yul a du ma'i nags khrod cig na drang srong kai ne ya zhes bya ba 'khor lnga brgya yod pa mngon par shes pa lnga dang ldan pa zhig gnas so/ /de dang thag mi ring ba gud kyi nags</text></item>
<item><p>129b8</p><section>mdo sde</section><text>khrod cig na ni de nyid kyi sring mo'i bu drang srong ri bo zhes bya ba 'khor lnga brgya yod pa zhig gnas so/ /drang srong de gnyis ga yang mtsho dal gyis 'bab kyi 'gram na gnas te/ de gnyis der dus dus su 'gro zhing nyin par gnas par byed</text></item>
<item><p>130a1</p><section>mdo sde</section><text>do sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs</text></item>
<item><p>130a2</p><section>mdo sde</section><text>pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul pa/ rnam par thar pa brgyad la bsam gtan pa/ mthar kyis gnas pa'i snyoms par 'jug pa dgu la snyoms</text></item>
<item><p>130a3</p><section>mdo sde</section><text>par 'jug pa/ stobs bcu'i stobs dang ldan pa/ yang dag par seng ge'i sgra chen po sgrogs pa rnams ni/ chos nyid kyis nyin dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la</text></item>
<item><p>130a4</p><section>mdo sde</section><text>gzigs te/ su ni rgud su ni dar su ni phongs shing 'dug su ni nyam nga bar gyur/ su ni gnod pa dang ldan su ni phongs pa dang nyam nga ba dang gnod pa dang ldan su ni ngan song du gzhol su ni ngan song du 'bab su ni ngan song du bab su ni ngas ngan song nas</text></item>
<item><p>130a5</p><section>mdo sde</section><text>phyung ste/ mtho ris dang thar pa dang 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug</text></item>
<item><p>130a6</p><section>mdo sde</section><text>par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes kyi mtshon gyis brtol</text></item>
<item><p>130a7</p><section>mdo sde</section><text>bar bya/ su ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul</text></item>
<item><p>130a8</p><section>mdo sde</section><text>bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis dgongs pa ngas rgyal po chen po bzhi la gang du chos bshad na/ der drang srong kai ne ya dang ri bo yang zhar la bdag gis thul</text></item>
<item><p>130b1</p><section>mdo sde</section><text>bar 'gyur zhigu/ ma la bdag gis mtsho dal gyis 'bab kyi 'gram du rgyal po chen po bzhi la chos bshad dang / der drang srong kai ne ya dang / ri bo yang tshegs chung ngus zhar la bdag gis thul bar 'gyur ro snyam du dgongs</text></item>
<item><p>130b2</p><section>mdo sde</section><text>nas/ bcom ldan 'das kyis 'jig rten pa'i thugs bskyed de/ kye ma rgyal po chen po bzhis bdag gi sems shes te/ bcom ldan 'das ni bdag cag la mtsho dal gyis 'bab kyi 'gram du chos bshad par bzhed do snyam du</text></item>
<item><p>130b3</p><section>mdo sde</section><text>rtogs na legs so snyam du dgongs so/ /de nas rgyal po chen po bzhis bcom ldan 'das kyi dgongs pa khong du chud nas g.yog rnams btang ste/ khyed deng la mtsho dal gyis 'bab kyi 'gram du song ste gdan dag shoms</text></item>
<item><p>130b4</p><section>mdo sde</section><text>shig /sa gzhi yang me tog sna tshogs kyis gtor cig /spos chu'i chag chag kyang thob cig /drang srong kai ne ya dang ri bo la yang mi 'am mi ma yin pa 'am srin po la la dag gnod pa byed na mi rung gis bsrung bar gyis</text></item>
<item><p>130b5</p><section>mdo sde</section><text>shig ces bsgo'o/ /de nas rgyal po chen po bzhi'i g.yog rnams kyis bka' bzhin 'tshal zhes byas te/ mtsho dal gyis 'bab kyi 'gram du song nas gdan yang bshams/ sa gzhi yang me tog sna tshogs kyis gtor</text></item>
<item><p>130b6</p><section>mdo sde</section><text>te spos chu'i chag chag btab bo/ /de nas drang srong kai ne yas rgyal po chen po bzhi'i g.yog rnams kyis mtsho dal gyis 'bab kyi 'gram du gdan bshams nas/ sa gzhi yang me tog sna tshogs kyis gtor te spos chu'i chag</text></item>
<item><p>130b7</p><section>mdo sde</section><text>chag btab pa mthong ngo / /mthong nas kyang drang srong kai ne yas khyed ci shom zhing 'dug ces dris so/ /de dag gis smras pa/ rgyal po chen po bzhi la bcom ldan 'das chos ston par bzhed de de'i phyir gdan shom mo/ /drang srong kai ne</text></item>
<item><p>130b8</p><section>mdo sde</section><text>yas smras pa/ ci ngas de dag la chos bshad dam rgyal po chen po bzhi'i g.yog rnams kyis smras pa/ dge sbyong gau ta ma de dag la chos ston par mdzad kyi khyod ma yin no/ /des smras pa/ 'o na khyed nga'i phyi bzhin du ci'i phyir 'brang /</text></item>
<item><p>131a1</p><section>mdo sde</section><text>de dag gis smras pa/ de dag gi phyi bzhin du g.yog 'khor mang po 'ong bar 'gyur te/ de dag gis khyod la gnod pa byed du dogs pa'i phyir bdag cag khyod la srung bar byed do/ /drang srong kai ne yas smras pa/ ci khyed nga 'ba' shig</text></item>
<item><p>131a2</p><section>mdo sde</section><text>la srung bar byed dam/ 'on te dge sbyong gau ta ma la yang srung bar byed/ rgyal po chen po bzhi'i g.yog rnams kyis smras pa/ bdag cag ni dge sbyong gau ta ma la srung bar mi byed de/ de nyid lha dang bcas pa'i 'jig rten la srung bar mdzad do/ /</text></item>
<item><p>131a3</p><section>mdo sde</section><text>de nas kai ne yas smras pa/ 'di ltar lha rnams kyang de la mchod pa'i phyir las bya ba la brtson par byed pa las na/ dge sbyong gau ta ma ni rdzu 'phrul che zhing mthu che ba zhig go snyam mo/ /de nas bcom ldan 'das yul a du ma nas mi snang</text></item>
<item><p>131a4</p><section>mdo sde</section><text>bar gyur te/ mtsho dal gyis 'bab kyi 'gram du song nas gdan bshams pa la bzhugs so/ /de nas rgyal po chen po yul 'khor srung dri za stong phrag du mas g.yog byas pa/ lha'i me tog ud pa la dang pad ma dang ku mu da dang</text></item>
<item><p>131a5</p><section>mdo sde</section><text>pad ma dkar po rnams kyis thu ba bkang nas bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das la lha'i me tog ud pa la dang pad ma dang ku mu da dang pad ma</text></item>
<item><p>131a6</p><section>mdo sde</section><text>dkar po rnams kyis gtor nas shar phyogs logs su brten te/ bcom ldan 'das la mdun gyis phyogs shing nub phyogs su kha bltas te 'dug go/ /de nas rgyal po chen po 'phags skyes po grul bum stong phrag du mas g.yog</text></item>
<item><p>131a7</p><section>mdo sde</section><text>byas pa rin po ches thu ba bkang nas bcom ldan 'das ga la ba der song ste phyin nas bcom ldan 'das la rin po ches gtor te/ bcom ldan 'das kyi zhabs la mgo bos phyag 'tshal nas lho phyogs logs su brten te/ bcom ldan</text></item>
<item><p>131a8</p><section>mdo sde</section><text>'das la mdun gyis phyogs shing byang phyogs su kha bltas te 'dug go/ /de nas rgyal po chen po mig mi bzang klu stong phrag du mas g.yog byas pa mu tig gis thu ba bkang nas bcom ldan 'das ga la ba der song ste phyin nas bcom ldan</text></item>
<item><p>131b1</p><section>mdo sde</section><text>'das la mu tig gis gtor te/ bcom ldan 'das kyi zhabs la mgo bos phyag 'tshal nas nub phyogs logs su brten te/ bcom ldan 'das la mdun gyis phyogs shing shar phyogs su kha bltas te 'dug go/ /de nas rgyal po chen po rnam</text></item>
<item><p>131b2</p><section>mdo sde</section><text>thos kyi bu gnod sbyin stong phrag du mas g.yog byas pa gser dngul gyis thu ba bkang nas bcom ldan 'das ga la ba der song ste phyin nas bcom ldan 'das la gser dngul gyis gtor te/ bcom ldan 'das kyi zhabs la mgo bos phyag 'tshal</text></item>
<item><p>131b3</p><section>mdo sde</section><text>nas byang phyogs su brten te/ bcom ldan 'das la mdun gyis phyogs shing lho phyogs su kha bltas te 'dug go/ /de dag gi nang na gnyis ni yul mtha' 'khob pa yin la/ gnyis ni yul dbus pa yin no/ /de nas bcom ldan</text></item>
<item><p>131b4</p><section>mdo sde</section><text>'das kyis dgongs pa/ gal te bdag gis yul dbus kyi skad kyis chos bshad na ni/ gnyis kyis ni brda phrad la gnyis kyis phrad par mi 'gyur/ de ste yul mtha' 'khob kyi skad kyis chos bshad na yang gnyis kyis ni brda phrad</text></item>
<item><p>131b5</p><section>mdo sde</section><text>la gnyis kyis ni brda phrad par mi 'gyur gyis/ ma la bdag gis 'di dag la so sor chos bshad par bya'o snyam du dgongs nas der bcom ldan 'das kyis rgyal po chen po yul 'khor srung la bka' stsal pa/ rgyal po chen po 'di ltar</text></item>
<item><p>131b6</p><section>mdo sde</section><text>lus dang bral ba dang tshor ba bsil bar gyur pa dang 'du shes 'gags pa dang 'du byed nye bar zhi ba dang rnam par shes pa nub par gyur pa 'di nyid sdug bsngal gyi mthar thug pa yin no/ /chos kyi rnam grangs 'di bshad pa na/ rgyal po chen po</text></item>
<item><p>131b7</p><section>mdo sde</section><text>yul 'khor srung dang de dang skal ba mnyam pa'i lha stong phrag du ma chos rnams la chos kyi mig rdul med cing dri ma dang bral ba skyes so/ /de nas der bcom ldan 'das kyis rgyal po chen po 'phags skyes po la bka' stsal pa/ rgyal po chen po</text></item>
<item><p>131b8</p><section>mdo sde</section><text>'di la khyod kyis mthong ba la ni mthong ba tsam gyis blo dang ldan par gyis shig /thos pa la ni thos pa tsam gyis blo dang ldan par gyis shig /bye brag phyed pa la ni bye brag phyed pa tsam gyi blo dang ldan par gyis shig /rnam par shes pa la ni rnam par</text></item>
<item><p>132a1</p><section>mdo sde</section><text>shes pa tsam gyi blo dang ldan par gyis shig dang 'di nyid sdug bsngal gyi mthar thug pa yin no/ /chos kyi rnam grangs 'di bshad pa na/ rgyal po chen po 'phags skyes po dang de dang skal ba mnyam pa'i lha stong phrag du mas chos rnams</text></item>
<item><p>132a2</p><section>mdo sde</section><text>la chos kyi mig rdul med cing dri ma dang bral ba skyes so/ /de nas der bcom ldan 'das kyis rgyal po chen po mig mi bzang la bka' stsal pa/ e ne me ne/ dab phu/ da dab phu/ zhes bya ba 'di nyid sdug bsngal gyi mthar thug pa yin no/ /chos</text></item>
<item><p>132a3</p><section>mdo sde</section><text>kyi rnam grangs 'di bshad pa na/ rgyal po chen po mig mi bzang dang de dang skal ba mnyam pa'i lha stong phrag du ma chos rnams la chos kyi mig rdul med cing dri ma dang bral ba skyes so/ /de nas der bcom ldan 'das kyis rgyal po chen po</text></item>
<item><p>132a4</p><section>mdo sde</section><text>rnam thos kyi bu la bka' stsal pa/ mA shA tu shA/ sang shA mA/ sarba da tra bi ra trI/ zhes bya ba 'di nyid sdug bsngal gyi mthar thug pa'i yin no/ /chos kyi rnam grangs 'di bshad pa na/ rgyal po chen po rnam thos kyi bu dang de dang skal ba</text></item>
<item><p>132a5</p><section>mdo sde</section><text>mnyam pa'i lha stong phrag du ma chos rnams la chos kyi mig rdul med cing dri ma dang bral ba skyes so/ /de nas rgyal po chen po bzhis chos mthong chos rnyed chos rtogs chos kyi gting slebs som nyi las rgal the tsom las brgal te/</text></item>
<item><p>132a6</p><section>mdo sde</section><text>gzhan gyi dring mi 'jog cing gzhan gyis bkri ba med la/ ston pas bstan pa'i chos rnams la mi 'jigs pa thob nas stan las langs te/ bla gos phrag pa gcig tu gzar nas bcom ldan 'das ga la ba de logs su thal mo</text></item>
<item><p>132a7</p><section>mdo sde</section><text>sbyar te bcom ldan 'das la 'di skad ces gsol to/ /btsun pa bdag cag ni zhugs pa lags so/ /zhugs pa lags so/ /sangs rgyas dang chos dang dge 'dun la skyabs su mchi'o/ /skyabs su mchi ba dang bslab</text></item>
<item><p>132a8</p><section>mdo sde</section><text>pa'i gzhi gzung bar 'tshal lo/ /de nas bcom ldan 'das kyis de dag la grogs po dag khyed zer ba ni legs pa yin no/ /zhes bka' stsal to/ /de nas rgyal po chen po bzhis bcom ldan 'das kyis gsungs pa la mngon</text></item>
<item><p>132b1</p><section>mdo sde</section><text>par bstod cing rjes su yi rang nas/ bcom ldan 'das kyi zhabs la mgo bos phyag 'tshal te bcom ldan 'das kyi thad nas dong ngo / /de rnams dong ba'i 'og tu dge slong dag gis sangs rgyas bcom ldan 'das la zhus pa/</text></item>
<item><p>132b2</p><section>mdo sde</section><text>btsun pa rgyal po chen po bzhis las ci bgyis na las de'i rnam par smin pas gtso bor smos par gyur la gnyis ni yul dbus par gyur/ gnyis ni yul mtha' 'khob du gyur te/ 'di rnams kyis bcom ldan 'das kyang mnyes</text></item>
<item><p>132b3</p><section>mdo sde</section><text>par bgyis te mi mnyes par ma bgyis lags/ bcom ldan 'das kyis bka' stsal pa/ dge slong dag sngon byung ba 'das pa'i dus na bskal pa bzang po 'di nyid la yang dag par rdzogs pa'i sangs rgyas rig pa dang zhabs su</text></item>
<item><p>132b4</p><section>mdo sde</section><text>ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i tshe ri rab kyi</text></item>
<item><p>132b5</p><section>mdo sde</section><text>bang rim la klu'i rgyal po dbugs dang dbugs chen po zhes bya ba gnyis kyang gnas la/ bya'i rgyal po nam mkha' lding sgra snyan dang sgra chung zhes bya ba gnyis kyang de la gnas pa las/ klu de gnyis nam mkha' lding de gnyis kyis 'jigs</text></item>
<item><p>132b6</p><section>mdo sde</section><text>nas mthur du gser gyi sa gzhi'i steng du song ste gnas so/ /de nas phyi zhig na klu'i rgyal po dbugs dang dbugs chen spun gnyis yang dag par rdzogs pa'i sangs rgyas 'od srung gi bstan pa la dga' bar gyur te/ de</text></item>
<item><p>132b7</p><section>mdo sde</section><text>gnyis kyis skyabs su 'gro ba dang bslab pa'i gzhi rnams blangs so/ /der gang gi tshe de gnyis kyis skyabs su 'gro ba dang bslab pa'i gzhi rnams blangs pa de'i tshe/ klu'i rgyal po de gnyis la nam mkha' lding gis mi tshugs par</text></item>
<item><p>132b8</p><section>mdo sde</section><text>gyur nas de gnyis rgya mtsho chen po'i nang nas byung ste bag yangs su 'khod do/ /de nas nam mkha' lding sgra snyan dang sgra chung gnyis kyis klu'i rgyal po de gnyis rgya mtsho chen po'i nang nas byung nas bag yangs su 'khod pa mthong</text></item>
<item><p>133a1</p><section>mdo sde</section><text>ngo mthong nas kyang brtul te shugs bcum pa las de gnyis la gnod pa byed ma nus te/ ri rab la bab pa bzhin du rdugs nas/ de gnyis kyis de gnyis la dris pa/ sngon khyed gnyis nged gnyis kyis 'jigs nas mthur</text></item>
<item><p>133a2</p><section>mdo sde</section><text>du gser gyis sa gzhi la song te gnas na/ da ci'i phyir khyed gnyis bag yangs su 'khod la nged gnyis kyis khyed gnyis la gnod pa byed kyang mi nus par gyur/ klu gnyis kyis smras pa/ yang dag par rdzogs pa'i sangs rgyas 'od</text></item>
<item><p>133a3</p><section>mdo sde</section><text>srung las/ bdag cag gnyis kyang skyabs su 'gro ba dang bslab pa'i gzhi rnams blangs pas na/ de'i phyir da ni bdag cag gnyis la khyed gnyis kyis mi tshugs par gyur to/ /nam mkha' lding gnyis kyis smras pa/ sangs</text></item>
<item><p>133a4</p><section>mdo sde</section><text>rgyas zhes bya ba de su zhig /de nas klu gnyis kyis de gnyis la sangs rgyas kyi bsngags pa rgyas par bshad do/ /de nas de thos ma thag tu de gnyis kyang yang dag par rdzogs pa'i sangs rgyas 'od srung la shas cher dga' ba skyes</text></item>
<item><p>133a5</p><section>mdo sde</section><text>so/ /dga' ba skyes nas de gnyis kyang yang dag par rdzogs pa'i sangs rgyas 'od srung gi thad du song ste/ skyabs su 'gro ba dang bslab pa'i gzhi rnams blangs nas de rnams 'thun par gyur te lhan cig 'grogs shing 'khod nas</text></item>
<item><p>133a6</p><section>mdo sde</section><text>de rnams kyis tshe gcig tu skyabs su 'gro ba dang bslab pa'i gzhi rnams bsrungs te/ 'chi kar smon lam btab pa/ 'di ltar bdag cag gis yang dag par rdzogs pa'i sangs rgyas 'od srung gi bstan pa la tshe gcig tu</text></item>
<item><p>133a7</p><section>mdo sde</section><text>skyabs su 'gro ba dang bslab pa'i gzhi rnams bsrungs pa'i dge ba'i rtsa ba 'dis na bdag cag gang dang gang du skye ba de dang der gtso bor smos par gyur cig /yang dag par rdzogs pa'i sangs rgyas 'od srung gis bram ze'i khye'u bla ma</text></item>
<item><p>133a8</p><section>mdo sde</section><text>lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig /mi mnyes par byed par ma gyur cig ces byas so/ /dge slong dag ji snyam du sems/ de'i tshe klu'i rgyal po dbugs dang</text></item>
<item><p>133b1</p><section>mdo sde</section><text>dbugs chen zhes bya bar gyur pa gang yin pa de gnyis ni rgyal po chen po yul 'khor bsrung dang 'phags skyes po yul dbus par gyur pa 'di gnyis kho na yin no/ /de'i tshe nam mkha' lding gi rgyal po sgra snyan dang sgra chung zhes</text></item>
<item><p>133b2</p><section>mdo sde</section><text>bya bar gyur pa gang yin pa de gnyis ni/ rgyal po chen po mig mi bzang dang rnam thos kyi bu zhes bya ba yul mtha' 'khob par gyur pa 'di gnyis kho na yin no/ /de rnams kyis der tshe gcig tu skyabs su 'gro ba dang bslab pa'i gzhi</text></item>
<item><p>133b3</p><section>mdo sde</section><text>rnams srungs nas 'chi kar smon lam btab ste/ kye ma dge ba'i rtsa ba 'dis bdag cag gang dang gang du skye ba de dang der gtso bor smos par gyur cig /yang dag par rdzogs pa'i sangs rgyas 'od srung gis bram ze'i khye'u bla ma lung</text></item>
<item><p>133b4</p><section>mdo sde</section><text>bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig /mi mnyes par byed par ma gyur cig ces byas pa'i las de'i rnam par smin pas da ltar rgyal chen bzhi'i ris kyi lha rnams</text></item>
<item><p>133b5</p><section>mdo sde</section><text>kyi nang na gtso bor smos par gyur te/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas 'di rnams kyis</text></item>
<item><p>133b6</p><section>mdo sde</section><text>nga mnyes par byas te mi mnyes par ma byas so/ /der gang gi tshe bcom ldan 'das kyis rgyal po chen po bzhi la chos bstan te de dag gi las kyi rnam pa yang lung bstan pa de'i tshe/ drang srong kai ne ya yang thag mi ring ba zhig</text></item>
<item><p>133b7</p><section>mdo sde</section><text>na 'dug ste des kyang thams cad thos te/ thos ma thag tu de bcom ldan 'das la dga' bar gyur nas de bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te chos</text></item>
<item><p>133b8</p><section>mdo sde</section><text>mnyan pa'i phyir spyan sngar 'dug go/ /de nas bcom ldan 'das kyis de'i bsam pa dang bag la nyal dang khams dang shes pa dang rang bzhin thugs su chud nas de dang 'thun pa'i chos bstan te des na drang srong kai ne yas</text></item>
<item><p>134a1</p><section>mdo sde</section><text>bden pa mngon par rtogs pa'i mod la phyir 'ong ba'i 'bras bu mngon sum du byas so/ /des bden pa mthong nas stan las langs te bla gos phrag pa gcig tu gzar nas bcom ldan 'das ga la ba de logs su thal mo sbyar ba</text></item>
<item><p>134a2</p><section>mdo sde</section><text>btud de bcom ldan 'das la 'di skad ces gsol to/ /bcom ldan 'das dge slong gi dge 'dun dang thabs gcig tu deng gi gdugs la/ phyogs 'di nyid du bzhugs te dus ma lags par gsol du rung ba'i gung skyems bdag gis sbyar ba</text></item>
<item><p>134a3</p><section>mdo sde</section><text>gsol du ci gnang zhes byas nas bcom ldan 'das kyis drang srong kai ne ya la cang mi gsung bas gnang ngo / /de nas drang srong kai ne yas/ bcom ldan 'das kyis cang mi gsung bas gnang bar rig nas btung ba'i rnam grangs brgyad sbyar te/</text></item>
<item><p>134a4</p><section>mdo sde</section><text>ku shu dang chu shing gi 'bras bu dang rgya shug gi 'bras bu dang a shwad tha'i 'bras bu dang u dum ba ra'i 'bras bu dang pa ru sha ka'i 'bras bu dang 'bra go dang rgun 'bru rnams kyi khu ba'i btung ba khyer nas/ bcom ldan 'das ga la ba der song ste phyin nas</text></item>
<item><p>134a5</p><section>mdo sde</section><text>bcom ldan 'das la 'di skad ces gsol to/ /btsun pa btung ba'i rnam grangs brgyad po 'di dag ni sngon gyi drang srong rnams kyis bstod pa dang legs par brjod pa dang bsngags pa dang snyan par brjod pa lags kyis thugs brtse ba'i slad du bcom</text></item>
<item><p>134a6</p><section>mdo sde</section><text>ldan 'das kyis bzhes par gsol zhes byas so/ /de nas bcom ldan 'das kyis thugs brtse ba'i phyir drang srong kai ne ya'i btung ba'i rnam grangs brgyad po rnams bzhes so/ /de nas der bcom ldan 'das kyis dge slong rnams la bka' stsal pa/</text></item>
<item><p>134a7</p><section>mdo sde</section><text>dge slong dag btung ba'i rnam grangs brgyad po 'di dag ras kyis btsags kyang rung ma btsags kyang rung dang ba yang rung dang ba ma yin pa yang rung rnyog pa yang rung rnyog pa ma yin pa yang rung mdog bzang ba yang rung mdog mi bzang ba yang rung ba rnams ni/ dge</text></item>
<item><p>134a8</p><section>mdo sde</section><text>slong dang dge slong ma dang dge tshul pha dang dge tshul ma rnams la dus su btung bar ngas gnang gi dus ma yin par mi gnang ngo / /dge slong dag btung ba'i rnam grangs brgyad po 'di dag nyid las ras kyis btsags pa dang dang ba dang mdangs bzang ba dang</text></item>
<item><p>134b1</p><section>mdo sde</section><text>rnyog pa ma yin pa dang rnyigs ma med pa rnams ni dus ma yin par btung bar bya ba yin no/ /de nas drang srong kai ne yas bcom ldan 'das ga la ba de logs su thal mo sbyar ba btud te/ bcom ldan 'das la 'di skad ces gsol to/ /btsun pa sang</text></item>
<item><p>134b2</p><section>mdo sde</section><text>dge slong gi dge 'dun dang thabs gcig tu bdag gi der bshos gsol bar ci gnang zhes gsol nas/ bcom ldan 'das kyis drang srong kai ne ya la cang mi gsung bar gnang ngo / /de nas drang srong kai ne yas bcom ldan 'das kyis</text></item>
<item><p>134b3</p><section>mdo sde</section><text>cang mi gsung bas gnang bar rig nas bcom ldan 'das la 'di skad ces gsol to/ /btsun pa 'o na bdag cag mchis pa'i gnas nags khrod 'di nyid du do nub bzhugs par gsol/ de nas drang srong khyod ji ltar dga' ba de bzhin</text></item>
<item><p>134b4</p><section>mdo sde</section><text>du bya'o zhes bka' stsal nas/ bcom ldan 'das mtsho dal gyis 'bab kyi 'gram nas mi snang bar gyur te drang srong kai ne ya 'dug pa'i gnas nas thag mi ring ba'i nags khrod de nyid du dge slong gi dge 'dun dang thabs gcig tu</text></item>
<item><p>134b5</p><section>mdo sde</section><text>bzhugs so/ /de nas drang srong kai ne ya nam ma langs par langs nas bram ze'i khye'u rnams la bos te/ 'phags pa dag longs/ bzhin bzang dag longs/ shing dag gshogs/ me dag bus/ 'bras can tshos/ skyu rum sgrol/</text></item>
<item><p>134b6</p><section>mdo sde</section><text>khur ba dag gyis/ bkad sa'i zhal ta gyis shes zer ro/ /de'i nub mo drang srong ri bo yang drang srong kai ne ya 'dug pa'i gnas na 'dug par gyur te/ drang srong ri bos drang srong kai ne ya nam ma langs par langs nas bram ze'i khye'u rnams la</text></item>
<item><p>134b7</p><section>mdo sde</section><text>bos te 'phags pa dag longs/ bzhin bzangs dag longs/ shing dag gshogs/ me dag bus/ 'bras can tshos/ skyu rum dag sgrol/ khur ba dag gyis/ bkad sa'i zhal ta gyis zhes zer ba thos so/ /thos nas kyang de 'di snyam du sems</text></item>
<item><p>134b8</p><section>mdo sde</section><text>te/ ci drang srong 'di bag ma gtong ngam bag ma len tam 'on te 'dis yul 'khor gyi mi 'am lag bzo 'am pha tshan nam 'khor ram rgyal po spyan 'dren nam snyam nas drang srong ri bos drang srong kai ne ya la 'di skad ces smras so/ /ci drang srong khyod</text></item>
<item><p>135a1</p><section>mdo sde</section><text>bag ma gtong ngam bag ma len tam/ 'on te khyod yul 'khor gyi mi 'am lag bzo 'am pha tshan nam 'khor ram rgyal po bshos la spyan 'dren nam/ drang srong kai ne yas smras pa bdag ni bag ma gtong ba 'am bag ma len</text></item>
<item><p>135a2</p><section>mdo sde</section><text>pa yang mi byed la/ yul 'khor gyi mi 'am lag bzo 'am pha tshan nam 'khor ram rgyal po yang spyan mi 'dren gyi/ sangs rgyas la sogs pa dge slong gi dge 'dun sang bshos la spyan 'dren no/ /de nas drang srong ri bos sangs</text></item>
<item><p>135a3</p><section>mdo sde</section><text>rgyas zhes bya ba'i sgra sngon ma thos pa thos nas spu thams cad zing zhes byed de dga' ba skyes so/ /de nas drang srong ri bos drang srong kai ne ya la smras pa/ drang srong sangs rgyas zhes bya ba de su zhig /drang srong kai ne yas smras pa/ drang</text></item>
<item><p>135a4</p><section>mdo sde</section><text>srong gangs ri'i 'dab na chu klung gang gA'i 'gram na drang srong ser skya 'dug pa'i gnas nas thag mi ring ba zhig na/ shAkya rnams kyi nang du bu zhig skyes pa yod do/ /de bram ze mtshan mkhan bye brag phyed pa rnams kyis lung bstan te gal te</text></item>
<item><p>135a5</p><section>mdo sde</section><text>khyim gyi nang na gnas na ni 'khor los sgyur ba'i rgyal por 'gyur ro/ /de ste skra dang kha spu dag bregs nas chos gos tshon can dag bgos te/ yang dag pa'i dad pa kho nas khyim nas khyim med par rab tu byung na ni de bla na med pa yang dag</text></item>
<item><p>135a6</p><section>mdo sde</section><text>par rdzogs pa'i byang chub mngon par rdzogs par 'tshang rgya bar 'gyur ro zhes lung bstan pa las/ de skra dang kha spu bregs nas chos gos tshon can dag bgos te/ yang dag pa'i dad pa kho nas khyim nas khyim med par rab tu byung ste/</text></item>
<item><p>135a7</p><section>mdo sde</section><text>de bla na med pa yang dag par rdzogs pa'i byang chub mngon par rdzogs par sangs rgyas te/ drang srong sangs rgyas zhes bya ba ni de yin no/ /drang srong dge 'dun zhes bya ba su zhig /drang srong rgyal rigs mkhas pa dag kyang yod bram ze mkhas pa</text></item>
<item><p>135a8</p><section>mdo sde</section><text>dang khyim bdag mkhas pa dang dge slong mkhas pa dag kyang yod de/ de dag las de bzhin gshegs pa dgra bcom pa yang dag par rdzogs pa'i sangs rgyas rab tu byung ba de'i rjes su rab tu byung ba de dag ni drang srong dge 'dun zhes bya ba yin te/</text></item>
<item><p>135b1</p><section>mdo sde</section><text>sangs rgyas la sogs pa dge slong gi dge 'dun de dag bdag gis sang bshos la spyan 'dren no/ /de nas drang srong ri bos drang srong kai ne ya la smras pa/ drang srong bcom ldan 'das de da ltar gang na bzhugs/ drang srong kai ne yas smras pa/ drang srong</text></item>
<item><p>135b2</p><section>mdo sde</section><text>yul a du ma 'di nyid na nags khrod 'di kho na na bzhugs kyis/ gal te blta bar 'dod pa lta na/ bram ze nags khrod nyams dga' ba/ /ga la 'dug pa der song dang / /dri za'i rgyal po 'dra ba yi/ /'dren pa sangs rgyas mthong bar 'gyur/ /</text></item>
<item><p>135b3</p><section>mdo sde</section><text>de nas drang srong ri bos drang srong kai ne ya'i tshig mnyan te nags khrod de ga la 'dug pa der song nas/ drang srong ri bos thag ring po zhig nas/ sangs rgyas bcom ldan 'das sku skyes bu chen po'i mtshan sum bcu rtsa gnyis kyis brgyan cing spa</text></item>
<item><p>135b4</p><section>mdo sde</section><text>bar byas pa me lus kyi dbyibs su 'dug pa lta bu me lce mar gyis btab pa lta bu mar me gser gyi snod du bzhag pa lta bu/ mchod sdong rin po che sna tshogs kyis spras pa lta bu blo gsal zhing dri ma med la rnam par dag pa dang ldan pa'i sangs</text></item>
<item><p>135b5</p><section>mdo sde</section><text>rgyas bcom ldan 'das mthong ngo / /mthong nas kyang mchog tu dga' ba skyes te dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba de lta bu ni lo bcu gnyis kyi bar du zhi</text></item>
<item><p>135b6</p><section>mdo sde</section><text>gnas kyi sems la goms par byas pa la yang nyams bde ba de lta bu skye bar mi 'gyur ro/ /de ltar mthong nas kyang bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te chos mnyan pa'i</text></item>
<item><p>135b7</p><section>mdo sde</section><text>phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang bag la nyal dang khams dang shes pa dang rang bzhin thugs su chud nas de dang 'thun pa'i chos bstan te/ des na drang srong ri bos stan de kho na la 'dug bzhin du bden</text></item>
<item><p>135b8</p><section>mdo sde</section><text>pa mngon par rtogs pa'i mod la phyir mi 'ong ba'i 'bras bu mngon sum du byas so/ /des bden pa mthong nas stan las langs te bla gos phrag pa gcig tu gzar nas bcom ldan 'das ga la ba de logs su thal mo sbyar ba btud de bcom ldan 'das</text></item>
<item><p>136a1</p><section>mdo sde</section><text>la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob du rung na/ bdag kyang bcom ldan 'das kyi thad du tshangs par</text></item>
<item><p>136a2</p><section>mdo sde</section><text>spyod pa spyad par 'tshal lo/ /bcom ldan 'das kyis bka' stsal pa/ drang srong khyod kyis 'khor rnams la bzlugs sam/ drang srong ri bos gsol ba/ btsun pa ma bzlugs lags so/ /bcom ldan 'das kyis bka' stsal pa/ drang</text></item>
<item><p>136a3</p><section>mdo sde</section><text>srong 'o na 'khor rnams la je zlugs shig dang / 'khor la bzlugs pa ni 'di lta ste/ khyed lta bu grags pa dang ldan pa kun gyis shes pa bsod nams chen po dang ldan pa dag la legs pa kho na yin no/ /de nas drang srong ri bo bram ze'i khye'u</text></item>
<item><p>136a4</p><section>mdo sde</section><text>rnams ga la 'khod pa der song ste phyin nas/ bram ze'i khye'u rnams la smras pa/ bram ze'i khye'u dag shes par gyis shig /bdag ni bcom ldan 'das kyi thad du tshangs par spyod pa spyad par 'dod na khyed ji ltar byed/ de dag</text></item>
<item><p>136a5</p><section>mdo sde</section><text>gis smras pa/ bdag cag ci 'tshal ba de dag thams cad kyang mkhan po las brten par bas kyis gal te mkhan po dge sbyong gau ta ma'i thad du rab tu 'byung ba lta na/ bdag cag kyang mkhan po rab tu byung ba'i rjes su rab tu</text></item>
<item><p>136a6</p><section>mdo sde</section><text>'byung bar 'tshal lo/ /drang srong ri bos smras pa/ bram ze'i khye'u dag da de'i dus la bab par shes na de ltar gyis shig /de nas drang srong ri bo g.yog 'khor lnga brgya dang bcom ldan 'das ga la ba der song ste lhags nas/ bcom</text></item>
<item><p>136a7</p><section>mdo sde</section><text>ldan 'das kyi zhabs la mgo bos phyag 'tshal te bcom ldan 'das la 'di skad ces gsol to/ /btsun pa bdag gis 'khor rnams la bzlugs lags na/ btsun pa bdag legs par gsungs pa'i chos 'dul ba la rab tu</text></item>
<item><p>136a8</p><section>mdo sde</section><text>'byung ba dang bsnyen par rdzogs shing dge slong gi dngos po 'thob du rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis de dag la dge slong tshur shog ces bya ba bka'</text></item>
<item><p>136b1</p><section>mdo sde</section><text>stsal te dge slong dag tshur shog tshangs par spyod cig ces bka' stsal nas/ tshig de skad ces bka' stsal pa'i mod la skra dang kha spu bregs nas zhag bdun lon pa tsam du gyur/ spyod lam ni bsnyen par rdzogs nas lo brgya lon pa</text></item>
<item><p>136b2</p><section>mdo sde</section><text>lta bur gyur/ lag na ni lhung bzed dang chu snod thogs par gyur to/ /'dir smras pa/ de bzhin gshegs pas tshur zhes bka' stsal pas/ /de dag mgo bregs lus la snam sbyar gyon/ /sangs rgyas kyi ni dgongs pas</text></item>
<item><p>136b3</p><section>mdo sde</section><text>gos bgos nas/ mod la dbang po rab tu zhi bar gnas/ /de nas drang srong kai ne'i yas de'i nub mo nyid du bza' ba dang bca' ba gtsang ma bzang po mang po sta gon byas nas/ nang par sngar langs nas gdan bshams nas</text></item>
<item><p>136b4</p><section>mdo sde</section><text>phyag chab kyi chu ra bkang ste/ bcom ldan 'das la phrin gyis gdugs tshod bskul ba/ btsun pa gdugs tshod la bab ste/ bshos gsol lags na/ bcom ldan 'das kyis da de'i dus la bab par dgongs te gshegs su</text></item>
<item><p>136b5</p><section>mdo sde</section><text>gsol zhes bskul to/ /de nas bcom ldan 'das kyis snga dro sham thabs dang chos gos gsol te lhung bzed bsnams nas dge slong gi tshogs kyis zhabs 'bring byas te dge slong gi dge 'dun gyis mdun du bdar nas/ drang srong</text></item>
<item><p>136b6</p><section>mdo sde</section><text>kai ne ya'i bkad sa ga la ba der gshegs te byon nas gdan bshams pa la bzhugs so/ /de nas drang srong kai ne yas sangs rgyas la sogs pa dge slong gi dge 'dun rnams rang gi lag nas bza' ba dang bca' ba gtsang ma bzang</text></item>
<item><p>136b7</p><section>mdo sde</section><text>po mang pos tshim par byas te ci bzhed pa bstabs so/ /de nas drang srong kai ne yas drang srong ri bo g.yog 'khor lnga brgya dang rab tu byung ste gral de nyid na 'khod pa mthong ngo / /mthong nas kyang drang srong ri bo la smras pa/ drang srong khyed</text></item>
<item><p>136b8</p><section>mdo sde</section><text>rab tu byung ngam/ drang srong ri bos smras pa/ grogs po bdag rab tu byung ngo / /drang srong kai ne yas smras pa legs so/ /shin tu mnyes so/ /bdag kyang sangs rgyas la sogs pa dge slong gi dge 'dun bshos gsol zin nas</text></item>
<item><p>137a1</p><section>mdo sde</section><text>rab tu 'byung ngo zhes smras nas/ drang srong kai ne yas sangs rgyas la sogs pa dge slong gi dge 'dun rnams rang gi lag nas bza' ba dang bca' ba gtsang ma bzang po rnam grangs du mas tshim par byas te ci bzhed pa</text></item>
<item><p>137a2</p><section>mdo sde</section><text>bstabs nas bcom ldan 'das bshos gsol zin te/ gsang sder ni gyu phyag ni bcabs par rig nas bla gos phrag pa gcig tu gzar te/ bcom ldan 'das ga la ba de logs su thal mo sbyar ba btud nas bcom ldan 'das</text></item>
<item><p>137a3</p><section>mdo sde</section><text>la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob du rung na/ bdag kyang bcom ldan 'das kyi thad du tshangs par spyod pa</text></item>
<item><p>137a4</p><section>mdo sde</section><text>spyad par 'tshal lo/ /bcom ldan 'das kyis bka' stsal pa/ drang srong khyod kyis 'khor rnams la bzlugs sam/ drang srong kai ne yas gsol pa/ btsun pa ma bzlugs lags so/ /bcom ldan 'das kyis bka'</text></item>
<item><p>137a5</p><section>mdo sde</section><text>stsal pa/ drang srong 'o na 'khor rnams la je zlugs shig dang / 'khor la bzlugs pa ni 'di lta ste/ khyod lta bu grags pa dang ldan pa kun gyis shes pa bsod nams chen po dang ldan pa dag legs pa kho na yin no/ /de nas drang</text></item>
<item><p>137a6</p><section>mdo sde</section><text>srong kai ne ya bram ze'i khye'u rnams ga la 'khod pa der song ste phyin nas bram ze'i khye'u rnams la smras pa/ bram ze'i khye'u dag shes par gyis shig /bdag ni bcom ldan 'das kyi thad du tshangs par spyod pa spyad par 'dod na khyed ji</text></item>
<item><p>137a7</p><section>mdo sde</section><text>ltar byed/ de dag gis smras pa/ bdag cag ci 'tshal ba de dag thams cad kyang mkhan po las brten par bas gyis gal te mkhan po dge sbyong gau ta ma'i thad du rab tu 'byung ba lta na/ bdag cag kyang mkhan po rab tu byung ba'i rjes su rab</text></item>
<item><p>137a8</p><section>mdo sde</section><text>tu 'byung bar 'tshal lo/ /drang srong kai ne yas smras pa/ bram ze'i khye'u dag da de'i dus la bab par shes na de ltar gyis shig /de nas drang srong kai ne ya g.yog 'khor lnga brgya dang / bcom ldan 'das ga la ba der song ste lhags nas</text></item>
<item><p>137b1</p><section>mdo sde</section><text>bcom ldan 'das kyi zhabs la mgo bos phyag 'tshal te bcom ldan 'das la 'di skad ces gsol te/ /btsun pa bdag gis 'khor rnams la bzlugs lags na/ btsun pa bdag legs par gsungs pa'i chos 'dul ba la rab tu 'byung ba dang</text></item>
<item><p>137b2</p><section>mdo sde</section><text>bsnyen par rdzogs shing dge slong gi dngos po 'thob du rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyi de dag la dge slong tshur shog ces bya ba bka' stsal te dge slong dag</text></item>
<item><p>137b3</p><section>mdo sde</section><text>tshur shog /tshangs par spyod cig ces bka' stsal nas/ tshig 'di skad ces bka' stsal pa'i mod la skra dang kha spu ni bregs nas zhag bdun lon pa tsam du gyur/ spyod lam ni bsnyen par rdzogs nas lo brgya lon pa lta bur gyur/ lag</text></item>
<item><p>137b4</p><section>mdo sde</section><text>na ni lhung bzed dang chu snod thogs par gyur to/ /'dir smras pa/ de bzhin gshegs pas tshur zhes bka' stsal pas/ /de dag mgo bregs lus la snam sbyar gyon/ /sangs rgyas kyis ni dgongs pas gos bgos na/ /mod la dbang po rab tu</text></item>
<item><p>137b5</p><section>mdo sde</section><text>zhi bar gnas/ /de nas bcom ldan 'das kyis drang srong ri bo dang kai ne ya la gdams ngag byin nas/ de gnyis kyis kyang brtson pa dang bsgrub pa dang 'bad pas nyon mongs pa thams cad spangs te dgra bcom pa nyid mngon sum du byas so/ /dge</text></item>
<item><p>137b6</p><section>mdo sde</section><text>slong lhag ma de dag las kyang dge slong lnga brgya ni tshe dang ldan pa bram ze ka pi na chen po la gtad do/ /nyis brgya lnga bcu ni tshe dang ldan pa shA ri'i bu la gtad do/ /nyis brgya lnga bcu ni tshe dang ldan pa maud gal gyi bu la gtad de/ khyed kyis 'di</text></item>
<item><p>137b7</p><section>mdo sde</section><text>rnams la gdams ngag ston cig /'di rnams la yid la byed pa'i lung yang phog shig /de nas bcom ldan 'das kyis bka' ji skad stsal pa de bzhin du 'tshal lo zhes gsol nas tshe dang ldan pa shA ri'i bu dang tshe dang ldan pa maud gal gyi bu dang</text></item>
<item><p>137b8</p><section>mdo sde</section><text>tshe dang ldan pa bram ze ka pi na chen po rnams kyis dge slong de dag khrid de chu klung gser ldan gyi 'gram du dbyar gnas par dam bcas so/ /de rnams kyis dbyar gnas par dam bcas nas de dag la yid la byed pa'i lung phog ste/ der tshe dang ldan</text></item>
<item><p>138a1</p><section>mdo sde</section><text>pa bram ze ka pi nas dge slong lnga brgya po de dag dgra bcom pa nyid la bkod do/ /tshe dang ldan pa maud gal gyis bus ni nyis brgya lnga bcu po de dag phyir mi 'ong ba'i 'bras bu la bkod do/ /tshe dang ldan pa shA ri'i bus ni nyis brgya lnga bcu</text></item>
<item><p>138a2</p><section>mdo sde</section><text>po de dag rgyun du zhugs pa'i 'bras bu la bkod do/ /sangs rgyas bcom ldan 'das rnams kyi nyan thos rnams ni chos nyid kyis dus gnyis su phal po che 'du bar 'gyur te/ dbyar zla 'bring po la dbyar gnas pa'i dus la bab pa dang / ston zla</text></item>
<item><p>138a3</p><section>mdo sde</section><text>tha chungs nya la 'du bar 'gyur te/ dbyar zla 'bring po la dbyar gnas pa'i dus la bab pa de'i tshe ni/ dge slong dag gis yid la byed pa'i lung mnos nas ri'i sul dang ri'i phug dang sog ma'i phug dang thang dang dur khrod dang nags khrod kyi gnas de</text></item>
<item><p>138a4</p><section>mdo sde</section><text>dag tu dbyar gnas par dam 'cha' bar byed do/ /ston zla tha chungs nya la ni de nas song ste/ rtogs pa ni rjod par byed la ma rtogs pa ni gong du 'dri bar byed do/ /de nas tshe dang ldan pa shA ri'i bu dang tshe dang ldan pa maud gal gyi bu gnyis kyi 'khor</text></item>
<item><p>138a5</p><section>mdo sde</section><text>lnga brgya dang tshe dang ldan pa bram ze ka pi na chen po'i 'khor lnga brgya po de dag dbyar gnas par byas te/ dbyar gnas zin nas dbyar zla gsum 'das pa'i 'og tu chos gos byas te chos gos zin nas/ chos gos gyon te lhung bzed thogs</text></item>
<item><p>138a6</p><section>mdo sde</section><text>nas bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te phyogs gcig tu 'khod do/ /phyogs gcig tu 'khod nas dge slong de dag bcom ldan 'das kyi spyan sngar rtogs pa ni rjod par</text></item>
<item><p>138a7</p><section>mdo sde</section><text>byed ma rtogs pa yan cad ni zhu bar byed do/ /de nas bcom ldan 'das kyis de dag la gong ma'i yid la byed pa'i lung phog nas/ de dag gis kyang brtson pa dang bsgrub pa dang 'bad pas nyon mongs pa thams cad spangs te dgra bcom pa nyid</text></item>
<item><p>138a8</p><section>mdo sde</section><text>mngon sum du byas so/ /de nas dge slong de dag gis sangs rgyas bcom ldan 'das la gsol pa/ btsun pa tshe dang ldan pa bram ze ka pi na chen pos ni dge slong lnga brgya po 'di rnams dgra bcom pa nyid la bkod la/ tshe dang ldan pa maud gal</text></item>
<item><p>138b1</p><section>mdo sde</section><text>gyis bus ni phyir mi 'ong ba'i 'bras bu la bkod do/ /tshe dang ldan pa shA ri'i bu sde tshan dang ldan pa gnyis par gyur pas ni rgyun du zhugs pa'i 'bras bu la bkod pa la gzigs/ bcom ldan 'das kyis bka' stsal pa/ da ltar 'ba' zhig ma yin</text></item>
<item><p>138b2</p><section>mdo sde</section><text>te 'das pa'i dus na yang dge slong ka pi nas dge slong lnga brgya po 'di dag nyid bsam gtan bzhi dang mngon par shes pa lnga la ji ltar bkod pa dang / maud gal gyi bus gzugs med pa'i khams su ji ltar bkod pa dang / shA ri'i bus gzugs</text></item>
<item><p>138b3</p><section>mdo sde</section><text>kyi khams su ji ltar bkod pa de nyon cig /dge slong dag sngon byung ba 'das pa'i dus na ri zhig la drang srong g.yog 'khor lnga brgya dang ldan pa gnyis brten cing 'dug ste/ ri ngos gcig na ni drang srong g.yog 'khor lnga brgya dang ldan pa gcig</text></item>
<item><p>138b4</p><section>mdo sde</section><text>'dug go/ /pha rol gyi ngos na ni drang srong g.yog 'khor lnga brgya dang ldan pa gcig 'dug go/ /de nas phyi zhig na de gnyis las drang srong gcig shi nas/ bram ze'i khye'u de dag gis de'i rus bu la rus bu'i mchod pa byas nas drang srong</text></item>
<item><p>138b5</p><section>mdo sde</section><text>gcig shos kyi thad du dong ngo / /drang srong des kyang de dag 'khor du byas nas drang srong des bsams pa/ ma la bdag kyang shi na ni bram ze'i khye'u 'di rnams mgon med par 'gyur gyis/ bdag gson pa'i tshe na 'di rnams</text></item>
<item><p>138b6</p><section>mdo sde</section><text>bskyang bar bya dgos so snyam nas drang srong de la slob ma'i mchog gsum yod pa de las gcig la ni drang srong des bram ze'i khye'u lnga brgya gtad do/ /gnyis la ni nyis brgya lnga bcu nyis brgya lnga gcu gtad do/ /'di skad ces kyang</text></item>
<item><p>138b7</p><section>mdo sde</section><text>bsgo ste/ bdag gson pa'i tshe yang rung shi ba'i 'og tu yang rung ste khyed kyis 'di rnams slobs shig /yid la byed pa la yang yang dag par bzung bar gyis shig ces byas so/ /de nas de dag gi nang nas gcig gis ni bram</text></item>
<item><p>138b8</p><section>mdo sde</section><text>ze'i khye'u lnga brgya bsam gtan bzhi dang mngon par shes pa lnga la yang dag par bkod do/ /gcig gis ni gzugs med pa'i khamasu bkod do/ /gcig gis ni gzugs kyi khams su bkod do/ /dge slong dag</text></item>
<item><p>139a1</p><section>mdo sde</section><text>ji snyam du sems/ de'i tshe gang gis bram ze'i khye'u de dag bsam gtan bzhi dang mngon par shes pa lnga la bkod pa de ni bram ze ka pi na 'di nyid yin no/ /gang gis de dag gzugs med pa'i khams su bkod</text></item>
<item><p>139a2</p><section>mdo sde</section><text>pa de ni maud gal gyi bu 'di nyid yin no/ /de'i tshe gang gis de dag gzugs kyi khams su bkod pa de ni shA ri'i bu 'di nyid yin te/ de'i tshe yang de rnams las 'di dag nyid las gcig gis ni bsam gtan bzhi dang mngon</text></item>
<item><p>139a3</p><section>mdo sde</section><text>par shes pa lnga la bkod do/ /gcig gis ni gzugs med pa'i khams su bkod do/ /gcig gis ni gzugs kyi khams su bkod do/ /da ltar yang 'di rnams las gcig gis ni dgra bcom pa nyid la bkod do/ /gcig</text></item>
<item><p>139a4</p><section>mdo sde</section><text>gis ni phyir mi 'ong ba'i 'bras bu la bkod do/ /gcig gis ni rgyun du zhugs pa'i 'bras bu la bkod do/ /gzhan yang dge slong dag bram ze ka pi na'i slob ma gang yin pa de dag ni dbang po rnon po yin no/ /maud gal gyi bu'i</text></item>
<item><p>139a5</p><section>mdo sde</section><text>slob ma gang yin pa de dag ni dbang po 'bring ngo / /shA ri'i bu'i slob ma gang yin pa de dag ni dbang po rtul po yin te/ dge slong dag gal te shA ri'i bu'i slob ma gang yin pa de dag bram ze ka pi na la gtad tu zin na/ dro bar gyur pa</text></item>
<item><p>139a6</p><section>mdo sde</section><text>yang de dag gis bskyed mi nus na/ gong ma'i khyad par rtogs pa lta ga la 'gyur/ de nas dge slong de dag gis sangs rgyas bcom ldan 'das la zhus pa/ btsun pa drang srong kai ne ya dang ri bo g.yog 'khor dang bcas pa gnyis kyis</text></item>
<item><p>139a7</p><section>mdo sde</section><text>las ci bgyis na/ las de'i rnam par smin pas 'di gnyis kyis bcom ldan 'das mnyes par bgyis te mi mnyes par ma bgyis la/ bcom ldan 'das kyi bstan pa la rab tu byung nas nyon mongs pa thams cad spangs te</text></item>
<item><p>139a8</p><section>mdo sde</section><text>dgra bcom pa nyid mngon sum bgyis lags/ bcom ldan 'das kyis bka' stsal pa/ smon lam gyi dbang las gyur to/ /'di gnyis kyis smon lam gang du btab lags/ bcom ldan 'das kyis bka' stsal pa/</text></item>
<item><p>139b1</p><section>mdo sde</section><text>dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes</text></item>
<item><p>139b2</p><section>mdo sde</section><text>bu gdul bya'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten tu byung ste/ de'i tshe bA rA Na sA+e na khyim bdag mdza' zhing bshes la gcugs pa gnyis shig 'khod</text></item>
<item><p>139b3</p><section>mdo sde</section><text>pa las/ phyi zhig na de gnyis kyis yang dag par rdzogs pa'i sangs rgyas 'od srung gi bstan pa la dad pa rnyed nas/ de gnyis kyis khyim gyi 'khor btang ste gnyis ga rab tu byung ngo / /rab tu byung nas de gnyis kyis sde snod gsum</text></item>
<item><p>139b4</p><section>mdo sde</section><text>bslabs te/ de gnyis ga rigs pa dang grol ba'i spobs pa dang ldan pa'i chos smra bar gyur te/ de gnyis ga gos dang zas dang mal cha dang stan dang snyun gsos dang sman zong rnams rnyed par gyur to/ /de gnyi gas kyang</text></item>
<item><p>139b5</p><section>mdo sde</section><text>slob ma lnga brgya lnga brgya bsdus nas gnyis ga yang 'khor gyi slob dpon du gyur to/ /der de gnyis kyis tshe gcig tu tshangs par spyod pa spyad nas 'chi kar smon lam btab pa/ yang dag par rdzogs pa'i sangs rgyas 'od srung</text></item>
<item><p>139b6</p><section>mdo sde</section><text>gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gnyis kyis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon</text></item>
<item><p>139b7</p><section>mdo sde</section><text>mongs pa thams cad spangs te/ dgra bcom pa nyid mngon sum du byed par gyur cig ces byas so/ /de nas de gnyis las slob ma rnams kyis dris pa/ khyed gnyis kyis smon lam ci lta bu zhig btab ces byas nas/ de</text></item>
<item><p>139b8</p><section>mdo sde</section><text>gnyis kyis de dag la rgyas par bsnyad do/ /de nas de dag gis smras pa/ bdag cag gis kyang khyed gnyis las brten te sangs rgyas bcom ldan 'das de mnyes par byed par gyur cig /mi mnyes par byed par ma gyur cig /de kho na'i</text></item>
<item><p>140a1</p><section>mdo sde</section><text>bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/ /dge slong dag ji snyam du sems/ de'i tshe 'khor gyi slob dpon du gyur pa gang yin pa de</text></item>
<item><p>140a2</p><section>mdo sde</section><text>gnyis ni/ kai ne ya dang ri bo 'di gnyis kho na yin no/ /de'i tshe slob mar gyur pa gang yin pa de dag ni dge slong stong po 'di dag nyid yin te/ de dag gis der smon lam btab ste yang dag par rdzogs pa'i sangs rgyas 'od srung</text></item>
<item><p>140a3</p><section>mdo sde</section><text>gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs</text></item>
<item><p>140a4</p><section>mdo sde</section><text>pa thams cad spangs te/ dgra bcom pa nyid mngon sum du byed par gyur cig ces byas pa des na dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang /</text></item>
<item><p>140a5</p><section>mdo sde</section><text>thabs mnyam pa brnyes par gyur nas/ 'di rnams kyis nga mnyes par byas te mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so// //las</text></item>
<item><p>140a6</p><section>mdo sde</section><text>brgya tham pa/ bam po bcu gcig pa/ bag ma gtong ba zhes bya ba gnyis la/ bag ma gtong ba dang po ni/ gleng gzhi mnyan du yod pa na bzhugs te/ de'i tshe mnyan du yod pa na khyim bdag mdza' zhing bshes la gcugs</text></item>
<item><p>140a7</p><section>mdo sde</section><text>pa gnyis shig 'dug go/ /de nas phyi zhig na de gnyis gcig la gcig smras te/ grogs po bdag cag gnyis kyis ci nas mdza' ba las cung zad kyang 'bye bar mi 'gyur bar bya'o/ /khyim bdag gcig shos kyis</text></item>
<item><p>140a8</p><section>mdo sde</section><text>smras pa/ 'o na bdag cag gnyis kyis ji ltar bya/ khyim bdag gcig gis smras pa gnyen du bya'o/ /khyim bdag gcig gis smras pa khyed la bu khye'u 'am bu mo yod dam/ khyim bdag gcig gis smras pa med do/ /</text></item>
<item><p>140b1</p><section>mdo sde</section><text>khyim bdag gcig gis smras pa/ 'o na bdag la yang bu khye'u yang med bu mo yang med la/ khyod la yang bu khye'u yang med bu mo yang med na bdag cag gnyis kyis gnyen du ji ltar bya/ khyim bdag gcig gis smras pa/ gnyen</text></item>
<item><p>140b2</p><section>mdo sde</section><text>bya ba la rnam pa 'di gnyis yin te/ skyes zin pa'i gnyen dang da dung ma skyes pa'i gnyen no/ /bdag cag gnyis la bu khye'u yang med bu mo yang med mod kyi/ da dung ma skyes pa'i gnyen byar rung ste gal te bdag gi bu khye'u</text></item>
<item><p>140b3</p><section>mdo sde</section><text>btsas la khyod kyi bu mo btsas na ni de bdag gi bu la byin cig de ste khyod kyi bu khye'u btsas la bdag gi bu mo btsas na ni bdag gis de khyod kyi bu la sbyin par bya'o zhes byas nas de gnyis kyis da dung ma skyes pa'i gnyen</text></item>
<item><p>140b4</p><section>mdo sde</section><text>byas te song ngo / /de nas phyi zhig na gcig gi chung ma la bu chags par gyur nas/ de zla ba dgu 'am bcu lon pa dang bu byung ste/ khye'u gzugs bzang zhing blta na sdug la mdzes pa zhig btsas nas/ de'i btsas ston</text></item>
<item><p>140b5</p><section>mdo sde</section><text>rgyas par byas te rigs dang 'thun par ming btags nas/ 'o ma dang zho dang mar dang zhun mar dang mar gyi nying khus bskyed bsrings so/ /de nas phyi zhig na khyim bdag gcig shos kyang chung ma dang rtse zhing dga' la dga' mgur spyad</text></item>
<item><p>140b6</p><section>mdo sde</section><text>pa las chung ma la bu chags nas/ de zla ba dgu 'am bcu lon pa dang / bu mo gzugs bzang zhing blta na sdug la mdzes pa zhig btsas te/ de'i btsas ston rgyas par byas nas rigs dang 'thun par ming btags te/ 'o ma dang</text></item>
<item><p>140b7</p><section>mdo sde</section><text>zho dang mar dang zhun mar dang mar gyi nying khus bskyed bsrings nas/ de gang gi tshe chen mor gyur pa dang des bcom ldan 'das kyi bstan pa la dad pa rnyed nas skyabs su 'gro ba dang bslab pa'i gzhi rnams kyang blangs so/ /de nas phyi</text></item>
<item><p>140b8</p><section>mdo sde</section><text>zhig na des pha ma gnyis la smras pa/ yab yum bdag ni 'dod pa rnams la longs spyod pa'i rngo mi thog gis/ bcom ldan 'das kyi bstan pa la rab tu 'byung bar gnang bar mdzad du gsol/ pha ma gnyis kyis smras pa/ bu mo khyod ma skyes</text></item>
<item><p>141a1</p><section>mdo sde</section><text>pa'i snga rol nas bdag cag gnyis kyis khyim thab la byin zin gyis bdag cag gnyis kyis gnang bar byar mi rung ngo zhes byas pa dang / bu mo des pha ma gnyis la yang dang yang du dus kyis gsol nas/ de'i pha ma gnyis</text></item>
<item><p>141a2</p><section>mdo sde</section><text>kyis bsams pa/ ma la bu mo 'di nyid kyis bdag cag gi tshig ma mnyan te rab tu 'byung srid kyis bdag cag gis gyos sgyug la sbran to snyam nas/ de gnyis kyis de'i pha ma gnyis la smras pa/ bu mo 'di ni rab tu 'byung bar 'dod de bdag</text></item>
<item><p>141a3</p><section>mdo sde</section><text>cag gnyis kyis ma mthong bar rab tu 'byung srid kyi/ ma thogs pa kho nar bag ma long la khyed bdag cag gi khyim du khrid cig ces byas so/ /de nas de thos ma thag tu khyim bdag des bu chas su bcug ste/ khye'u de rgyan</text></item>
<item><p>141a4</p><section>mdo sde</section><text>thams cad kyis brgyan nas 'byor pa chen po dang ldan pas gyos po'i khyim du btang ngo / /de nas khyim bdag des kyang khyim na gnas pa rnams kyi khyim pa'i chos bzhin du byas nas bu mo khyim thab la btang ngo / /de nas bag ma</text></item>
<item><p>141a5</p><section>mdo sde</section><text>blangs zin pa'i 'og tu bu mo de bros te/ dge slong ma'i gtsug lag khang du song nas rab tu byung ste bsnyen par rdzogs so/ /mkhan mos kyang de la lung phog nas des brtson pa dang bsgrub pa dang 'bad pas nyon mongs pa</text></item>
<item><p>141a6</p><section>mdo sde</section><text>thams cad spangs te/ dgra bcom pa nyid mngon sum du byas nas rdzu 'phrul yang bsgrubs te/ dbang po dang nye dbang dang bcas pa'i 'jig rten gyis mchod cing rjed pa dang gus par smra ba'i gnas su gyur to/ /khye'u des kyang chung</text></item>
<item><p>141a7</p><section>mdo sde</section><text>ma bros pa thos nas thos ma thag tu g.yog 'khor mang po dag dang chas te/ tshol zhing dge slong ma'i gtsug lag khang du song ba las khye'u des bdag gi chung ma skra bregs te chos gos tshon can bgos te/ skyil mo dkrung bcas</text></item>
<item><p>141a8</p><section>mdo sde</section><text>nas bsam gtan byed pa mthong ste/ mthong ma thag tu de'i thad du song nas des lag pa nas gzung bar byas pa dang de steng gi nam mkha' la 'phags nas 'bar ba dang lam mer 'dug pa dang char 'bab pa dang glog 'gyu ba'i cho</text></item>
<item><p>141b1</p><section>mdo sde</section><text>'phrul rnams bstan nas/ de mthong ma thag tu khye'u de dang skye bo mang po de dag shas cher dga' bar gyur to/ /dga' bar gyur nas rkang pa la phyag 'tshal te smras pa/ skal ba chen mo mar spyon mar spyon/ bdag cag nyes</text></item>
<item><p>141b2</p><section>mdo sde</section><text>par spyad pa'i 'dam du bying ba las lag nas drang du gsol zhes byas so/ /de nas de sa la babs nas khye'u des rkang pa la phyag 'tshal te bzod pa gsol nas yo byad thams cad kyang bstabs te chos mnyan pa'i phyir de'i</text></item>
<item><p>141b3</p><section>mdo sde</section><text>mdun du 'dug go/ /des kyang de rnams kyi bsam pa dang bag la nyal dang khams dang shes pa dang rang bzhin rtogs nas de dang 'thun pa'i chos bstan te/ de nas khye'u de dang skye bo mang po de dag gis stan de dag nyid la 'khod</text></item>
<item><p>141b4</p><section>mdo sde</section><text>bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ bden pa mthong nas khye'u des bsams pa/ bud med kyis kyang bcom ldan 'das</text></item>
<item><p>141b5</p><section>mdo sde</section><text>kyi bstan pa la rab tu byung nas/ yon tan gyi tshogs 'di lta bu dag thob par gyur gyis bdag gis kyang khyim na gnas pa btang la bcom ldan 'das kyi bstan pa la rab tu byung nas/ chu bo rnams las brgal bar bya ba</text></item>
<item><p>141b6</p><section>mdo sde</section><text>dang sbyor ba rnams las 'da' bar bya ba'i phyir brtson pa dang bsgrub pa dang 'bad par bya'o snyam nas pha ma la gsol te/ bcom ldan 'das kyi bstan pa la rab tu byung nas/ des kyang brtson pa dang bsgrub pa dang 'bad pas</text></item>
<item><p>141b7</p><section>mdo sde</section><text>nyon mongs pa thams cad spangs te dgra bcom pa nyid mngon sum du byas nas rdzu 'phrul yang bsgrubs te/ dbang po dang nye dbang dang bcas pa'i 'jig rten gyis mchod cing rjed pa dang gus par smra ba'i gnas su gyur to/ /</text></item>
<item><p>141b8</p><section>mdo sde</section><text>de nas dge slong dag gis sangs rgyas bcom ldan 'das la zhus pa/ brtsun pa dge slong ma 'dis las gang dag bgyis na/ bag mar mchis pa'i 'og tu nyon mongs pa thams cad spangs te dgra bcom pa nyid mngon sum</text></item>
<item><p>142a1</p><section>mdo sde</section><text>du bgyis la dge slong 'dis kyang 'di kho na la brten nas nyon mongs pa thams cad spangs te dgra bcom pa nyid mngon sum du bgyis lags/ bcom ldan 'das kyis bka' stsal pa/ smon lam gyi dbang las</text></item>
<item><p>142a2</p><section>mdo sde</section><text>gyur to/ /btsun pa 'di gnyis kyis smon lam gang du btab lags/ bcom ldan 'das kyis bka' stsal pa/ dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na yang</text></item>
<item><p>142a3</p><section>mdo sde</section><text>dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das</text></item>
<item><p>142a4</p><section>mdo sde</section><text>'od srung zhes bya ba 'jig rten du byung ste/ de'i tshe bA rA Na sI na khyim bdag gcig gi bu mo thabs snga ma kho na ltar rab tu byung nas de'i khyim thab kyis kyang de kho na las brten te/ yang dag par rdzogs pa'i sangs rgyas 'od srung</text></item>
<item><p>142a5</p><section>mdo sde</section><text>gi bstan pa la rab tu byung nas/ dge slong ma des tshe gcig tu tshangs par spyad de 'chi kar smon lam btab pa/ 'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs</text></item>
<item><p>142a6</p><section>mdo sde</section><text>par spyad kyang yon tan gyi tshogs ci yang ma thob gyis/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de'i bstan pa la thabs</text></item>
<item><p>142a7</p><section>mdo sde</section><text>'di kho na bzhin du bag mar song ba'i 'og tu rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/ /de nas de sngon gyi khyim thab kyis mthong nas dris pa bzang</text></item>
<item><p>142a8</p><section>mdo sde</section><text>mo khyod kyis smon lam ji lta bu zhig btab/ de nas des de la thams cad rgyas par bsnyad do/ /de nas dge slong des kyang smon lam btab ste/ bzang mo ji ltar khyod las brten nas bdag gis yang dag par rdzogs</text></item>
<item><p>142b1</p><section>mdo sde</section><text>pa'i sangs rgyas 'od srung gi bstan pa la dad pa rnyed pa de bzhin du de kho na'i tshe yang nga nyid khyod kyi khyim thab du gyur te khyod kho na las brten nas bdag gis bcom ldan 'das de mnyes par byed par gyur cig /mi mnyes par byed par ma gyur</text></item>
<item><p>142b2</p><section>mdo sde</section><text>cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/ /dge slong dag de ji snyam du sems/ de'i tshe dge slong mar gyur pa gang yin pa de ni dge</text></item>
<item><p>142b3</p><section>mdo sde</section><text>slong ma 'di nyid yin te/ des der tshe gcig tu tshangs par spyad nas 'chi kar smon lam btab ste/ 'di ltar bdag bag mar song ba'i 'og tu yang dag par rdzogs pa'i sangs rgyas 'od srung gi bstan pa la rab tu byung nas tshe gcig</text></item>
<item><p>142b4</p><section>mdo sde</section><text>tu tshangs par spyad kyang yon tan gyi tshogs ci yang ma thob kyis/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de'i bstan pa la bdag da lta</text></item>
<item><p>142b5</p><section>mdo sde</section><text>bzhin du bag mar song ba'i 'og tu rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pa des na/ dge slong dag nga yang dag par rdzogs pa'i sangs rgyas 'od srung dang shin du</text></item>
<item><p>142b6</p><section>mdo sde</section><text>mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ da ltar 'di bag mar song ba'i 'og tu rab tu byung nas 'dis nga mnyes par byas te mi mnyes par ma byas la/ nyon mongs pa thams cad</text></item>
<item><p>142b7</p><section>mdo sde</section><text>spangs te dgra bcom pa nyid mngon sum du byas so/ /de'i tshe khyim thab du gyur pa gang yin pa de ni dge slong 'di nyid yin te/ des der smon lam btab ste/ de'i tshe nga nyid khyod kyi khyim thab du gyur nas khyod kho na las brten te</text></item>
<item><p>142b8</p><section>mdo sde</section><text>sangs rgyas bcom ldan 'das de mnyes par byed par gyur cig mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig</text></item>
<item><p>143a1</p><section>mdo sde</section><text>ces byas pa des na/ da ltar 'dis 'di kho na la brten nas nga mnyes par byas te mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so//</text></item>
<item><p>143a2</p><section>mdo sde</section><text>bag ma gtong ba phyi ma ni/ gleng gzhi mnyan du yod pa na bzhugs te/ de'i tshe rgyal po gsal rgyal gyi blon po'i gtso bo gnyis yod pa la gcig gi ming ni ri dgas 'dzin ces bya/ gcig gi ming ni byin pa zhes bya'o/ /</text></item>
<item><p>143a3</p><section>mdo sde</section><text>de gnyis mdza' zhing bshes la gcugs par gyur te/ de gnyis kyis thabs zlar bab pa las chung ma blangs nas de gnyis chung ma dang rtse zhing dga' la dga' mgur spyod do/ /de nas phyi zhig na de gnyis lhan gcig tu tshogs te smras</text></item>
<item><p>143a4</p><section>mdo sde</section><text>pa/ grogs po bdag cag gnyis kyis ci nas mdza' ba 'di las ji srid 'tsho'i bar du cung zad kyang 'bye bar mi bya'o zhes smras so/ /de nas ri dgas 'dzin gyis smras pa/ 'o na bdag cag gnyis kyis ji ltar bya/ byin pas smras</text></item>
<item><p>143a5</p><section>mdo sde</section><text>pa/ gnyen du bya'o/ /ri dgas 'dzin gyis smras pa/ khyod la bu khye'u 'am bu mo lta yod dam/ byin pas smras pa med do/ /ri dgas 'dzin gyis smras pa/ 'o na bdag la bu khye'u yang med/ bu mo yang med la/ khyod la</text></item>
<item><p>143a6</p><section>mdo sde</section><text>yang bu khye'u yang med bu mo yang med na bdag cag gnyis gnyen du ji ltar bya/ byin pas smras pa gnyen du bya ba la rnam pa gnyis yod de/ skyes zin pa'i gnyen dang da dung ma skyes pa'i gnyen no/ /bdag cag gnyis la bu</text></item>
<item><p>143a7</p><section>mdo sde</section><text>khye'u yang med bu mo yang med mod kyi da dung ma skyes pa'i gnyen byar rung ste/ gal te bdag gi bu khye'u btsas la/ khyod kyi bu mo btsas na ni de bdag gi bu la byin cig /de ste khyod kyi bu khye'u btsas la bdag gi bu mo btsas</text></item>
<item><p>143a8</p><section>mdo sde</section><text>na ni bdag gis de khyod kyi bu la sbyin par bya'o zhes byas so/ /de nas de ltar bya'o zhes smras nas de gnyis song ngo / /de nas phyi zhig na ri dgas 'dzin gyi chung ma la bu chags par gyur nas/ de zla ba dgu 'am bcu lon</text></item>
<item><p>143b1</p><section>mdo sde</section><text>pa dang bu khye'u zhig btsas te/ de'i ming sa ga zhes btags so/ /'dod pa rnams ni tshwa chu dang 'dra ste ji tsam du bsten pa de tsam du phyir zhing skye bar 'gyur te/ snga phyir de'i bu bdun byung nas de rnams kyi btsas ston rgyas par</text></item>
<item><p>143b2</p><section>mdo sde</section><text>byas te rigs dang 'thun par ming btags nas bskyed bsrings so/ /de nas phyi zhig na byin pa'i chung ma la yang bu chags par gyur nas de zla ba dgu 'am bcu lon pa dang bu mo gzugs bzang zhing lta na sdug la mdzes pa zhig</text></item>
<item><p>143b3</p><section>mdo sde</section><text>btsas na/ bu mo de rang bzhin gyis ngu bar gyur nas pha ma gnyis kyis de thabs cis kyang dgag par ma nus so/ /de nas phyi zhig na skye dgu'i bdag mo chen mo gau ta ma'i khyim der song nas khyim bdag de la chos bshad pa dang bu mo de yang</text></item>
<item><p>143b4</p><section>mdo sde</section><text>chos thos nas kha rog ste 'dug go/ /de nas gang gi tshe skye dgu'i bdag mo chen mo gau ta ma'is khyim bdag de la chos bshad nas phyir song ba de'i tshe yang bu mo de ngu ba la zhugs pa dang / khyim bdag des 'phrigs te bsams pa/ bu mo</text></item>
<item><p>143b5</p><section>mdo sde</section><text>'di ni chos nyan pa 'dod pa zhig yin gor ma chag snyam mo/ /de nas de'i btsas ston byas nas bu mo 'di'i ming ji skad gdags zhes ming 'dogs par byed de bu mo 'di chos 'dod la byin pa'i bu mo yin pas na/ bu mo 'di'i ming chos</text></item>
<item><p>143b6</p><section>mdo sde</section><text>byin ma zhes bya bar gdags so zhes zer ro/ /de nas bu mo chos byin ma 'o ma dang zho dang mar dang zhun mar dang mar gyi nying gus bskyed bsrings nas/ de gang gi tshe chen mor gyur pa de'i tshe des bcom ldan 'das kyi bstan pa la dad pa rnyed</text></item>
<item><p>143b7</p><section>mdo sde</section><text>nas des pha ma gnyis la gsol te/ dus dus su dge slong rnams dang dge slong ma rnams bshos gsol nas de rnams kyi mdun du 'dug ste chos nyan par byed do/ /de nas des chos thos nas skyabs su 'gro ba dang bslab pa'i gzhi</text></item>
<item><p>143b8</p><section>mdo sde</section><text>rnams blangs nas/ des khyim na gnas bzhin du phyir mi 'ong ba'i 'bras bu mngon sum du byas te rdzu 'phrul yang bsgrubs so/ /des bden pa mthong nas pha ma gnyis la smras pa/ yab yum bdag bcom ldan 'das kyi bstan</text></item>
<item><p>144a1</p><section>mdo sde</section><text>pa la rab tu 'byung bar gnang bar mdzad du gsol/ pha ma gnyis kyis smras pa/ bu mo khyod ma skyes pa'i snga rol nas/ bdag cag gnyis kyis khyim thab la byin zin kyis bdag cag gnyis kyis gnang bar byar mi rung ngo / /</text></item>
<item><p>144a2</p><section>mdo sde</section><text>bu mo des smras pa/ bdag ni 'dod pa rnams don du gnyer ba ma lags na/ bdag la khyim thab ca 'tshal/ pha ma gnyis kyis smras pa/ bdag cag gnyis kyis khyod la gnang bar byar mi rung gis 'on kyang khyod nyid las brten te/</text></item>
<item><p>144a3</p><section>mdo sde</section><text>bdag cag gnyis kyis sangs rgyas la sogs pa dge slong gi dge 'dun spyan drang bar bya'o/ /ri dgas 'dzin la yang bzlugs la khyod bdag nyid kyis khyim thab la gsol te rab tu 'byung bar gyis shig ces byas nas/ khyim bdag</text></item>
<item><p>144a4</p><section>mdo sde</section><text>byin pas sangs rgyas la sogs pa dge slong gi dge 'dun spyan drangs nas de nyid kyi mtshan mo bza' ba dang bca' ba gtsang ma bzang po mang po bshams te nang par sngar langs nas gdan bshams te chu ra bkang ste bzhag nas/ bcom ldan 'das</text></item>
<item><p>144a5</p><section>mdo sde</section><text>la phrin gyis gdugs tshod bskul ba/ btsun pa gdugs tshod la bab ste bshos gsol lags na/ bcom ldan 'das kyis da de'i dus la bab par dgongs te gshegs su gsol zhes bskul to/ /de nas bcom ldan 'das snga dro sham</text></item>
<item><p>144a6</p><section>mdo sde</section><text>thabs dang chos gos gsol te lhung bzed bsnams nas dge slong gi tshogs kyis zhabs 'bring byas te dge slong gi dge 'dun gyis mdun du bdar nas/ khyim bdag byin pa'i bkad sa ga la ba der gshegs te byon nas gdan bshams</text></item>
<item><p>144a7</p><section>mdo sde</section><text>pa la bzhugs so/ /de nas khyim bdag byin pas sangs rgyas la sogs pa dge slong gi dge 'dun bde bar bzhugs par rig nas/ rang gi lag nas bza' ba dang bca' ba gtsang ma bzang po mang pos tshim par byas te ci bzhed</text></item>
<item><p>144a8</p><section>mdo sde</section><text>pa bstabs so/ /de nas bcom ldan 'das bshos gsol zin te gsang sder ni gyu phyag ni bcabs par rig nas chos mnyan pa'i phyir spyan sngar 'dug go/ /de nas des bu mo chos sbyin ma rab tu 'byung bar 'dod pa las bzlog</text></item>
<item><p>144b1</p><section>mdo sde</section><text>ma nus nas khyim bdag ri dgas 'dzin la sbran te khyod nyid 'dir shog la zlog shig ces byas so/ /de nas de thos ma thag tu ri dgas 'dzin g.yog 'khor dang bcas pa lhags nas khyim bdag byin pa'i khyim phyi bskor te 'khod do/ /</text></item>
<item><p>144b2</p><section>mdo sde</section><text>de nas bcom ldan 'das kyis khyim bdag byin pa g.yog 'khor dang bcas pa chos kyi gtam gyis yang dag par bstan yang dag par 'dzin du bcug /yang dag par gzengs bstod/ yang dag par dga' bar mdzad nas/ gdan las bzhengs</text></item>
<item><p>144b3</p><section>mdo sde</section><text>te gshegs so/ /sangs rgyas la sogs pa dge slong gi dge 'dun gshegs nas dge slong ma'i dge 'dun yang dong ngo / /bu mo chos byin ma yang de dag dang thabs gcig tu song ngo / /khye'u sa ga dang ri dgas 'dzin g.yog 'khor dang bcas</text></item>
<item><p>144b4</p><section>mdo sde</section><text>pas kyang bu mo chos byin ma khyim de nas byung ba mthong ngo / /mthong nas kyang khye'u sa gas bu mo chos byin ma bzung zhes byas na/ de steng gi nam mkha' la 'phags nas 'bar ba dang lam mer 'dug pa dang char 'bab pa dang glog 'gyu ba'i cho</text></item>
<item><p>144b5</p><section>mdo sde</section><text>'phrul rnams bstan te/ de mthong nas khye'u sa gas bsams pa/ 'dis chos 'di lta bu thob pa las na 'di bdag dang lhan gcig tu 'dod pa rnams longs spyod par ga la 'gyur snyam mo/ /so so'i skye bo ni rdzu 'phrul gyis myur du dad</text></item>
<item><p>144b6</p><section>mdo sde</section><text>par 'gyur te/ de mthong ma thag tu rkang pa la phyag 'tshal nas smras pa/ skal ba chen mo mar spyon mar spyon/ bdag cag nyes par spyod pa'i 'dam du bying ba las lag nas drang bar gsol zhes byas so/ /de nas de nam mkha' las</text></item>
<item><p>144b7</p><section>mdo sde</section><text>babs nas/ khye'u sa gas kyang rkang pa la phyag 'tshal te bzod pa gsol nas smras pa/ bdag gis khyod de bzhin du gnang ngo / /yo byad thams cad kyang sbyar bar bya ste khyod la ci dgos pa de dag thams cad bdag gis sbyin</text></item>
<item><p>144b8</p><section>mdo sde</section><text>no zhes byas nas/ chos mnyan pa'i phyir mdun du 'dug go/ /de nas chos byin mas de dag la chos kyi gtam gyis yang dag par bstan/ yang dag par 'dzin du bcug /yang dag par gzengs bstod/ yang dag par</text></item>
<item><p>145a1</p><section>mdo sde</section><text>dga' bar byas nas song ngo / /de nas dge slong ma'i gtsug lag khang du song ste/ rab tu byung nas dge slong ma rnams kyis de la dge tshul ma'i bslab pa'i gzhi rnams kyang phog /chos drug gi bslab pa'i sdom</text></item>
<item><p>145a2</p><section>mdo sde</section><text>pa yang phog nas/ de gang gi tshe lo gnyis kyi bar du chos drug la bslabs nas bsnyen par rdzogs par 'dod pa de'i tshe/ dge slong ma rnams kyis de la tshangs par spyod pa'i gnas kyi sdom pa phog ste/ bsnyen par rdzogs par bya ba'i</text></item>
<item><p>145a3</p><section>mdo sde</section><text>phyir rgyal bu rgyal byed kyi tshal du khrid do/ /de yang gzugs bzang zhing lta na sdug la mdzes pa kha dog rgyas pa mchog dang ldan pa yul na bzang ba byad gzugs dpe med pa zhig ste/ btsas ma thag tu skye bo mang pos bslangs na yang</text></item>
<item><p>145a4</p><section>mdo sde</section><text>khyim bdag byin pas sngon gzhan la byin zin pa'i phyir su la yang ma byin no/ /de gang gi tshe rab tu byung ba de'i tshe gzhan dag gi sems skyes pa/ 'di khyim na gnas pa'i tshe ni bdag cag gis ma thob na da ni 'di rab tu byung zin gyis/</text></item>
<item><p>145a5</p><section>mdo sde</section><text>bdag cag gis ci dga' mgur byar yod do snyam nas bskor bar chad de/ thabs ji ltar byas na 'di bdag cag gis dbrog nus par gyur snyam pa dang / kha cig song ste dge slong ma rnams la sbran nas dge slong ma rnams kyis bsams</text></item>
<item><p>145a6</p><section>mdo sde</section><text>pa/ da ni 'di bdag cag gis rgyal bu rgyal byed kyi tshal du khrid de bsnyen par rdzogs par byed kyang mi nus la/ dge slong ma'i gtsug lag khang 'dir bzhag par mi nus so snyam ste pha'i khyim du khrid nas der bzhag go/ /de nas</text></item>
<item><p>145a7</p><section>mdo sde</section><text>dge slong ma rnams kyis de'i gtam rgyas par bcom ldan 'das la gsol te/ btsun pa bdag cag gis dge slong ma chos byin ma ji ltar bsnyen par rdzogs par bgyi/ bcom ldan 'das kyis bka' stsal pa/</text></item>
<item><p>145a8</p><section>mdo sde</section><text>'o na dge slong ma chos byin ma phrin gyis bsnyen par rdzogs par gnang gis/ phyin cad gzhan zhig phyi rol du 'byung ba la/ 'di kho na dang 'dra ba'i nyes dmigs 'byung bar 'gyur na/ de yang phrin gyis bsnyen par rdzogs</text></item>
<item><p>145b1</p><section>mdo sde</section><text>par gyis shig ces bka' stsal nas/ de thos ma thag tu dge slong ma rnams kyis de phrin gyis bsnyen par rdzogs par byas te/ gzhung las ji skad 'byung ba bzhin du rgyas par brjod par bya'o/ /de nas phrin gyis zlug</text></item>
<item><p>145b2</p><section>mdo sde</section><text>pa'i dge slong ma chos byin ma'i thad du song nas bsgo ba/ chos byin ma khyod bsnyen par rdzogs zin gyis bag yod par nan tan gyis shig ces byas so/ /de nas de thos ma thag tu chos byin mas nyon mongs pa thams cad spangs</text></item>
<item><p>145b3</p><section>mdo sde</section><text>nas dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa nam mkha' dang lag mthil du 'dra ba'i sems dang ldan pa tsan dan sbangs pa</text></item>
<item><p>145b4</p><section>mdo sde</section><text>lta bur bsil bar gyur pa rig pas sgo nga'i sbubs bcom pa rig pa dang mngon par shes pa dang so so yang dag par rig pa thob pa srid pa'i rnyed pa dang chags pa dang bkur sti la rgyab kyis phyogs pa dbang po dang nye dbang dang bcas pa'i lha</text></item>
<item><p>145b5</p><section>mdo sde</section><text>rnams kyis mchod cing rjed pa dang gus par smra ba'i gnas su gyur to/ /de nas dge slong dag gis sangs rgyas bcom ldan 'das la zhus pa/ btsun pa chos byin mas las ci zhig bgyis na las de'i rnam par smin pas</text></item>
<item><p>145b6</p><section>mdo sde</section><text>phyug cing nor mang la longs spyod che ba'i rigs su skyes la/ bcom ldan 'das kyang 'dis mnyes par bgyis te mi mnyes par ma bgyis/ bcom ldan 'das kyi bstan pa la rab tu byung nas nyon mongs pa thams cad spangs te</text></item>
<item><p>145b7</p><section>mdo sde</section><text>dgra bcom pa nyid mngon sum du bgyis nas 'di kho na las brten te/ bcom ldan 'das kyis dge slong ma rnams la phrin gyis bsnyen par rdzogs par gnang bar mdzad lags/ bcom ldan 'das kyis bka' stsal pa/</text></item>
<item><p>145b8</p><section>mdo sde</section><text>smon lam gyi dbang las gyur to/ /btsun pa 'dis smon lam gang du btab lags/ dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na/ yang dag</text></item>
<item><p>146a1</p><section>mdo sde</section><text>par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa lha dang mi rnams kyi ston pa</text></item>
<item><p>146a2</p><section>mdo sde</section><text>sangs rgyas bcom ldan 'das 'od srung zhes bya ba 'jig rten du byung ste/ de'i tshe bA rA Na sI na khyim bdag gcig gnas pa las phyi zhig na de'i bu mo gzugs bzang zhing lta na sdug la mdzes pa yul na bzang ba byad gzugs</text></item>
<item><p>146a3</p><section>mdo sde</section><text>dpe med pa zhig btsas nas/ de gang gi tshe chen mor gyur pa de'i tshe des yang dag par rdzogs pa'i sangs rgyas 'od srung gi bstan pa la dad pa rnyed nas des pha ma la gsol te/ rab tu byung nas de bsnyen par rdzogs</text></item>
<item><p>146a4</p><section>mdo sde</section><text>par bya ba'i phyir phyi rol du byung ba las nyes dmigs su gyur nas/ bcom ldan 'das 'od srung gis de phrin gyis bsnyen par rdzogs par gnang ste/ gang gi tshe phrin gyis bsnyen par rdzogs par gyur pa de'i tshe phrin gyis zlug</text></item>
<item><p>146a5</p><section>mdo sde</section><text>pa'i dge slong ma de'i thad du song nas bsgo ba ming 'di zhes bya ba khyod bsnyen par rdzogs zin gyis bag yod par nan tan gyis shig ces byas so/ /de nas de'i tshe des nyon mongs pa thams cad spangs nas dgra bcom pa nyid</text></item>
<item><p>146a6</p><section>mdo sde</section><text>mngon sum du byas te/ dgra bcom pa nyid thob nas 'bar ba dang lam mer 'dug pa dang char 'bab pa dang glog 'gyu ba'i cho 'phrul bstan te/ phung po lhag ma med pa'i mya ngan las 'das pa'i dbyings su</text></item>
<item><p>146a7</p><section>mdo sde</section><text>yongs su mya ngan las 'das pa nas/ mkhan mos de'i sku gdung la sku gdung gi mchod pa byas te/ sku gdung gi mchod rten brtsigs nas bdug pa dang phye ma dang spos dang me tog gis bkur sti byas te tshe gcig</text></item>
<item><p>146a8</p><section>mdo sde</section><text>tu tshangs par spyod pa spyad nas 'chi kar smon lam btab pa/ 'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang yon tan ci yang ma</text></item>
<item><p>146b1</p><section>mdo sde</section><text>thob gyis/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma</text></item>
<item><p>146b2</p><section>mdo sde</section><text>gyur cig /ji ltar bdag gi slob ma las brten nas yang dag par rdzogs pa'i sangs rgyas 'od srung gis phrin gyis bsnyen par rdzogs par gnang ba de bzhin du/ bdag kyang shAkya thub pa shAkya'i rgyal po'i mchog des</text></item>
<item><p>146b3</p><section>mdo sde</section><text>phrin gyis bsnyen par rdzogs pa gnang nas/ de'i bstan pa la rab tu byung ste nyon mongs pa thams cad spangs nas dgra bcom pa nyid mngon sum du byed par gyur cig ces byas so/ /dge slong dag ji snyam du sems/</text></item>
<item><p>146b4</p><section>mdo sde</section><text>de'i tshe dge slong mar gyur pa gang yin pa de ni dge slong ma chos byin ma 'di nyid yin te/ des der tshe gcig tu tshangs par spyod pa spyad nas 'chi kar smon lam btab ste/ yang dag par rdzogs pa'i sangs rgyas</text></item>
<item><p>146b5</p><section>mdo sde</section><text>'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la</text></item>
<item><p>146b6</p><section>mdo sde</section><text>rab tu byung nas nyon mongs pa thams cad spangs te dgra bcom pa nyid mngon sum du byed par gyur cig /ji ltar bdag gi slob ma las brten nas yang dag par rdzogs pa'i sangs rgyas 'od srung gis phrin</text></item>
<item><p>146b7</p><section>mdo sde</section><text>gyis bsnyen par rdzogs par gnang ba de bzhin du shAkya thub pa shAkya'i rgyal po'i mchog des kyang / bdag las brten te phrin gyis bsnyen par rdzogs par gnang bar gyur cig ces byas pa des na/ dge slong dag nga yang dag par</text></item>
<item><p>146b8</p><section>mdo sde</section><text>rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa rnyed par gyur nas/ 'dis nga mnyes par byas te mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom</text></item>
<item><p>147a1</p><section>mdo sde</section><text>pa nyid mngon sum du byas nas 'di nyid las bsten te/ ngas dge slong ma rnams la phrin gyis bsnyen par rdzogs par gnang ba yin no/ /de nas yang dge slong dag gis sangs rgyas bcom ldan</text></item>
<item><p>147a2</p><section>mdo sde</section><text>'das la gsol pa/ btsun pa dge slong ma chos byin ma 'di skye bo mang pos bstod nas tshegs chen pos tshangs par spyod pa'i gnas ji ltar bsrungs pa la gzigs/ bcom ldan 'das kyis bka' stsal pa/</text></item>
<item><p>147a3</p><section>mdo sde</section><text>da ltar 'ba' shig ma yin te 'das pa'i dus na yang 'di skye bo mang pos bstod nas tshegs chen pos tshangs par spyod pa'i gnas ji ltar srungs pa de nyon cig /dge slong dag sngon byung ba 'das pa'i dus na/ grong khyer bA rA Na</text></item>
<item><p>147a4</p><section>mdo sde</section><text>sI na rgyal po tshangs pas byin zhes bya ba rgyal po byed de/ de'i tshe bA rA Na sI na khyim bdag gcig gnas pa des thabs zlar bab pa las chung ma blangs pa las de phyi zhig na/ de'i chung ma la bu chags nas de zla ba dgu 'am bcu lon</text></item>
<item><p>147a5</p><section>mdo sde</section><text>pa dang bu byung ste/ khye'u gzugs bzang zhing lta na sdug la mdzes pa zhig btsas nas de'i btsas ston rgyas par byas te/ rigs dang 'thun par ming btags nas/ 'o ma dang zho dang mar dang zhun mar dang mar gyi nying khus bskyed</text></item>
<item><p>147a6</p><section>mdo sde</section><text>bsrings te/ de gang gi tshe cher skyes pa de'i tshe yi ge dang khong rtsis dang shod dgod dang lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang spos brtag pa dang sman brtag</text></item>
<item><p>147a7</p><section>mdo sde</section><text>pa dang glang po che brtag pa dang rta brtag pa dang go mtshon brtag pa bslabs te/ yi ge mkhas pa dang klog mkhas pa dang 'dzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/ /de</text></item>
<item><p>147a8</p><section>mdo sde</section><text>nas de'i pha mas thabs zlar bab pa las de'i chung ma blangs nas de yang de dang lhan cig tu rtse zhing dga' la dga' mgur spyod de/ khye'u de bu mo de la shas cher chags nas de med kyi bar du 'dug mi 'dod de/ des zong gzhag pa dang tshong</text></item>
<item><p>147b1</p><section>mdo sde</section><text>khang bor nas de 'ba' shig dang lhan cig 'dug go/ /de nas khyim bdag des bsams pa/ 'di 'di la chags na nor zas thams cad zad par 'ong gis 'di nor 'di dang dbral dgos so snyam nas smras pa/ bu cig ro 'di ci</text></item>
<item><p>147b2</p><section>mdo sde</section><text>dgos gal te khyod 'di bzhin du 'dug ste las mi byed na rgas pa'i tshe phongs par 'gyur gyis/ bu ji srid kyi bar du khyod kyi 'byung ba chen po rnams la mthu yod kyi bar du nor bsgrub par gyis shig /phyis chung ma dang sdug par</text></item>
<item><p>147b3</p><section>mdo sde</section><text>gyur ta re zhes smras nas/ khyim bdag des le'u glon pa'i zong sta gon byas nas khye'u de yul gzhan du gtang ngo / /khye'u des kyang rnga mo dang bong bu la sogs pa la zong bkal nas grong dang grong khyer dang nags khrod kyi grong dang yul chen</text></item>
<item><p>147b4</p><section>mdo sde</section><text>po rnams bgrod de rgyangs chad pa zhig tu phyin nas de chung ma'i phyir rtswa sngon po brngas pa skams pa bzhin du 'dug ste des bsams pa/ bdag de dang myur du phrad par 'gyur ba'i thabs ji yod snyam ste de'i thabs sems shing 'dug go/ /</text></item>
<item><p>147b5</p><section>mdo sde</section><text>de nas de'i tshe ri khrod kyi grong de na shing mkhan bzo thabs mkhan shing gi bzo thabs kyi nam mkha' lding nam mkha' la 'gro bar byed shes pa zhig 'dug go/ /de nas khye'u des kyang thos nas thos ma thag tu bsams pa/ der 'gro ba'i thabs</text></item>
<item><p>147b6</p><section>mdo sde</section><text>bdag gis rnyed do snyam ste bzo thabs mkhan gyi thad du song nas smras pa/ kye mi khyod kyis bzo thabs kyi nam mkha' lding 'di bdag la byin cig dang bdag gis khyod la kar Sha pa Na lnga brgya sbyin no zhes byas pa dang / de na re bdag</text></item>
<item><p>147b7</p><section>mdo sde</section><text>gis khyod la gtan sbyin du ni mi rung gis nyi ma re re bdag gi thad nas long la don gnyer du song nas phyir khyer te 'ongs nas bdag la phul cig ces zer ro/ /de nas khye'us smras pa/ khyod ji ltar dga' ba bzhin du bgyi'o zhes byas nas mi des</text></item>
<item><p>147b8</p><section>mdo sde</section><text>nam mkha' lding de bcos te 'gro ba dang phyir ldog pa yang bslabs nas byin no/ /de nas de de la zhon nas rang gi khyim du song ste chung ma dang lhan tu dga' ba nyams su myong nas phyir yang ri khrod kyi grong de nyid du 'gro'o/ /de nas phyi zhig na de'i chung</text></item>
<item><p>148a1</p><section>mdo sde</section><text>ma de la bu chags nas de zla ba dgu'am bcu lon te bu btsas la thug pa dang bzo thabs kyi slob dpon de don zhig la yul gzhan du song nas phyin cad khye'u de rang gi khyim du 'gro mi nus par gyur to/ /bu mo de yang gyos</text></item>
<item><p>148a2</p><section>mdo sde</section><text>sgyug gnyis kyis smras te nyes dmigs 'di lta bu khyod kyis ji ltar byas zhes byas pa dang de na re jo bo nyid kyis byas so zhes zer ro/ /khyim bdag gis smras pa/ nga'i bu song nas lo tu ma lon na des 'di ji ltar byas/ de nas bu mo</text></item>
<item><p>148a3</p><section>mdo sde</section><text>des de gnyis la gtam de rgyas par bsnyad pa dang de gnyis na re khyod ji skad zer ba de lta ni ma yin no/ /de nas 'khang bzhin du nyes pa byas so snyam ste khyim nas bskrad do/ /de nas de bA rA Na sI nas byung ste pha'i khyim logs su chas te</text></item>
<item><p>148a4</p><section>mdo sde</section><text>de song song ba las ri khrod kyi grong zhig tu phyin nas/ de der song ste lam po cher bzhag pa dang / de'i nub mo bu byung nas de na tsha mi bzod de myos shing 'dug pa las thag nye ba zhig na khyim bdag gcig gnas te/ de'i khyim na khyi'i ming</text></item>
<item><p>148a5</p><section>mdo sde</section><text>'byung po zhes bya ba zhig yod de/ khyi de lam po cher song nas khye'u de mthong ste des bud med de myos shing 'dug pa'i bar du khye'u de sos bzung nas rang gi khyim du song ba dang / khyim bdag des kyang khye'u gzugs bzang zhing</text></item>
<item><p>148a6</p><section>mdo sde</section><text>lta na sdug la mdzes pa de mthong nas mthong ma thag tu bsams pa bu ma rungs pa bas ni gzhan gyi bu yang bur byar rung la/ bdag la bu yang med bu mo yang med pas na khye'u 'di kho na blangs te/ gsos dang 'di bdag</text></item>
<item><p>148a7</p><section>mdo sde</section><text>gi bur 'gyur ro snyam du bsams nas chung ma la smras pa/ bzang mo shes par gyis shig /bu ma rungs pa bas ni gzhan gyi bu yang bur byar rung la/ bdag cag gnyis la bu yang med bu mo yang med pas khye'u</text></item>
<item><p>148a8</p><section>mdo sde</section><text>'di bdag cag gis gsos dang 'di bdag cag gi bur 'gyur gyis khyod ni pang du zhugs shig /ngas ni btsas ston bya'o zhes byas nas bud med de'i pang du zhugs te 'dug go/ /khyim bdag des ni rnga brdungs nas khye'u de'i</text></item>
<item><p>148b1</p><section>mdo sde</section><text>btsas ston byed pa la zhugs so/ /de nas bud med snga ma de gang gi tshe na tsha zhi bar gyur pa de'i tshe langs te/ bu blang zhes byas na bu mi snang nas des nang par skye bo mang po nye 'khor na gnas pa rnams la khyed kyis byis pa lta ci mthong</text></item>
<item><p>148b2</p><section>mdo sde</section><text>zhes dris pa dang / der sus mthong ba de dag de la smras pa/ khyim bdag che ge mo zhig gi khyi 'byung po zhes bya ba des khye'u zhig khyer te khyim der song ngo zhes byas so/ /de nas bud med des bud med gzhan zhig la brtsams te khyim</text></item>
<item><p>148b3</p><section>mdo sde</section><text>der btang nas khyod song la khye'u de shi 'am ma shi ltos shig ces byas so/ /de nas bud med de der song nas bltas nas/ khye'u khyim bdag des blangs te bur byas pa mthong nas bud med de phyir log ste bsnyad do/ /de nas mas bsams</text></item>
<item><p>148b4</p><section>mdo sde</section><text>pa khye'u de dang bdag cag gnyis ka sdug par 'gyur na mi rung gis re shig khye'u de 'di nyid na 'dug kyang rung ngo snyam du bsams nas/ song ba dang de 'gron po dag cig dang phrad nas de 'gron po rnams kyi nang du zhugs pa las 'gron</text></item>
<item><p>148b5</p><section>mdo sde</section><text>po de dag mi rgod kyis bcom nas bud med de mi rgod kyi sde dpon gyis rang gi khyim du khrid de chung mar bya bar byas nas/ de nyid kyi mtshan mo de dang lhan cig tu nyal bar byas pa las/ bud med des bsams pa/ ji ltar byas na</text></item>
<item><p>148b6</p><section>mdo sde</section><text>'dis bdag gi lag nas gzung bar mi nus pa'i thabs shig bdag gis bya'o snyam nas/ skra ni bshig gos sngon po ni bgos kha dang so ni rgya skegs kyis bskus ral gri ni thogs nas khang phugs su zhugs te 'dug pa dang mi de</text></item>
<item><p>148b7</p><section>mdo sde</section><text>yang khang phugs der song ste/ bud med de dang lhan cig tu dga' ba nyams su myong bar bya'o snyam pa dang / bud med des ral gri thogs bzhin du de'i steng du brgyugs nas khyod da gar yang thar du ma re shig ces byas pa dang mi de 'jigs</text></item>
<item><p>148b8</p><section>mdo sde</section><text>shing skrag nas rkang pa la phyag 'tshal te/ bzang mo bdag la srog gi sbyin pa mdzad du gsol zhes gsol ba btab bo/ /de nas bud med de na re/ khyod gson por 'dug du rung ba'i thabs gcig cig yod de/ gal te khyod kyis deng phyin cad</text></item>
<item><p>149a1</p><section>mdo sde</section><text>nga la 'dod pa dang ldan pas bsgrub par mi byed la nga su la bsgrags par mi byed na/ khyod gson por 'dug du rung ngo zhes zer ro/ /mi rgod kyi sde dpon gyis smras pa/ khyod ji ltar dga' ba de bzhin du bya'o zhes byas nas yid ches</text></item>
<item><p>149a2</p><section>mdo sde</section><text>pa'i mnas bsgags te bud med de khyim de nyid du 'dug go/ /de nas mi rgod kyi sde dpon gyis bsams pa/ bdag gis 'di nam du gso zhing 'dug bdag gis 'di thabs kyis btsong bar bya'o snyam nas/ de des smad 'tshong ma zhig la btsongs pa dang smad</text></item>
<item><p>149a3</p><section>mdo sde</section><text>'tshong mas de la bsgo ba bzang mo deng phyin cad 'dir 'dug la smad 'tshong ma gyis shig ces byas so/ /de nas bud med de na re bdag la smad 'tshong ma ci dgos bdag ni skyes pa gzhan la reg mi phod do/ /smad 'tshong mas smras pa</text></item>
<item><p>149a4</p><section>mdo sde</section><text>bdag gis de'i phyir nor yongs su btang ste khyod nyos pa yin no/ /de ma yin na khyod nga la ci dgos/ de nas bud med des bsams pa/ 'dir yang thabs de nyid bya dgos so snyam nas de kho na bzhin du srin mo'i cha lugs</text></item>
<item><p>149a5</p><section>mdo sde</section><text>su zhugs nas smad 'tshong ma'i thog tu brgyugs te nags khung gi srin mo ming 'di zhes bya ba khyod kyi khyim du zhugs na/ khyod da dung gson zhing 'dug gam zhes byas pa dang / bud med de 'jigs shing skrag nas</text></item>
<item><p>149a6</p><section>mdo sde</section><text>rkang pa la phyag 'tshal te bdag la srog gi sbyin pa mdzad du gsol zhes byas so/ /de nas bud med de na re khyod gson por 'dug du rung ba'i thabs gcig cig yod de/ gal te khyod kyis nga 'di nyid na 'dug na</text></item>
<item><p>149a7</p><section>mdo sde</section><text>las 'di lta bu byed du ma bcug la nga su la yang bsgrags par mi byed na khyod gson por 'dug tu rung ngo zhes zer ro/ /smad 'tshong mas smras pa/ khyod ci ltar dga' ba de bzhin du bya'o zhes byas nas yid</text></item>
<item><p>149a8</p><section>mdo sde</section><text>ches pa'i mnas bsgags te gtang ngo / /de nas smad 'tshong ma che ge mo'i khyim na nags khung gi srin mo gnas so zhes kun du gtam grags te/ des 'jigs nas phyin cad su yang khyim der mi 'gro'o/ /de nas</text></item>
<item><p>149b1</p><section>mdo sde</section><text>smad 'tshong mas bsams pa/ bdag gis 'di khyim nas bskrad pa'i thabs lta ci yod snyam mo/ /de nas de'i bu de yang cher skyes nas/ de'i ming yang khyim bdag des 'byung po zhes btags te/ de gang gi tshe cher skyes pa de'i</text></item>
<item><p>149b2</p><section>mdo sde</section><text>tshe yi ge dang khong rtsis dang shod dgod pa dang lag rtsis dang dbyung ba dang sba ba dang dgram pa dang gos brtags pa dang nor bu brtag pa dang rin po che brtag pa dang spos brtag pa dang sman brtag pa dang glang po che brtag pa dang rta brtag pa dang go mtshon</text></item>
<item><p>149b3</p><section>mdo sde</section><text>brtag pa bslabs te/ yi ge mkhas pa dang klog mkhas pa dang 'dzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/ /de nas phyi zhig na khye'u de gsos pa'i pha de shi nas/ khye'u</text></item>
<item><p>149b4</p><section>mdo sde</section><text>des bsams pa da ni pha shi bas na khyim 'di'i 'tsho tshis bdag gis bya dgos so snyam nas zong khyer te yul gzhan du song ba las de mthar gyis gang na de'i ma de 'dug pa'i gnas der phyin nas/ de grong khyer der song ba las smad</text></item>
<item><p>149b5</p><section>mdo sde</section><text>'tshong ma de'i khyim dang thag nye ba zhig tu zong gzhag pa'i sar zong rnams bzhag nas 'dug go/ /bud med de yang gar song bar tshong pa rnams la 'dri bar byed de khyed kyis gnas ga ge mo zhig na tshong dpon che ge mo zhig 'dug pa'i</text></item>
<item><p>149b6</p><section>mdo sde</section><text>bu shes sam zhes dri bar byed do/ /de nas de dag na re ded dpon 'byung po zhes bya ba yod do/ de'i pha ni shi'o zhes zer ro/ /de nas phyi zhig na khye'u de nyid kyi g.yog 'khor rnams la dris na/ de dag na re ded dpon 'byung</text></item>
<item><p>149b7</p><section>mdo sde</section><text>po zhes bya ba de ni 'di yin no zhes zer ro/ /de nas bud med des smras pa/ ci'i phyir phas 'di'i ming 'byung po zhes btags/ byis pa rnams kyis smras pa/ khyim bdag de la khyi 'byung po zhes bya ba zhig yod de/ des 'di</text></item>
<item><p>149b8</p><section>mdo sde</section><text>lam po che nas khyer te 'ongs nas de la byin pas na 'di'i ming yang 'byung po zhes btags so/ /de nas bud med des bsams pa/ bdag gi bu ni 'di kho na yin no snyam ste/ de khye'u de'i thad du song nas khye'u de la gtam</text></item>
<item><p>150a1</p><section>mdo sde</section><text>de dag thams cad bsnyad de/ de lta bas na bu khyod ni nga'i bu yin no nga ni khyod kyi ma yin no zhes byas so/ /de nas de thos ma thag tu khye'u des ma de smad 'tshong ma las nor gyis blus nas bdag gi khyim du khrid de khyim du</text></item>
<item><p>150a2</p><section>mdo sde</section><text>bzhag go/ /khye'u de'i pha yang rgya mtsho'i gru'i don grub nas rang gi khyim du 'ongs te pha ma gnyis kyi mgul nas 'jus nas rdzas rnams nang du bzhag pa'i 'og tu/ rang gi gnas su song na chung ma de mi snang nas</text></item>
<item><p>150a3</p><section>mdo sde</section><text>des pha ma gnyis la dris so bu mo de'i pha'i ming ni rlangs pa zhes bya ste des de'i ming las chung ma smos te/ yab yum rlangs pa'i bu mo de mi gda' na gar mchis zhes byas pa dang / de gnyis na re bu mo des ni khyod la</text></item>
<item><p>150a4</p><section>mdo sde</section><text>chu gang ma byas te des nyes pa byas pas nged kyis khyim nas bskrad de gtang ngo zhes zer ro/ /de nas khye'us smras pa/ de'i lto na bu 'dug pa de ni bdag gi bu kho na lags na khyod kyis de bskrad pa nongs so zhes byas nas de de dang</text></item>
<item><p>150a5</p><section>mdo sde</section><text>bral bas smyos te/ rlangs pa'i bu mo gar song zhi gu zhes bla zhing song ste su la yang 'dri zhing khyed kyis rlangs pa'i bu mo lta mthong ngam zhes zer nas/ de pha ma gnyis kyis thabs ci ltar byas kyang zhi bar byed ma nus te/</text></item>
<item><p>150a6</p><section>mdo sde</section><text>de sgren mor byung nas bla zhing gang na de'i chung ma dang bu de 'dug pa'i gnas der phyin to/ /de nas de sgren mor byung la bla zhing phan tshun 'khyam pa las khye'u de'i khyim gyi sgor phyin te/ khye'us mthong nas ma la bsnyad pa/</text></item>
<item><p>150a7</p><section>mdo sde</section><text>yum mi zhig smyos te rlangs pa'i bu mo gar song zhes bla zhing 'khyam mo zhes byas nas/ de thos ma thag tu bud med de dogs pa skyes te ma la de nyid jo bo ma yin nam snyam nas/ bdag nyid de'i thad du song ba dang mthong ma thag tu des</text></item>
<item><p>150a8</p><section>mdo sde</section><text>mi de ngo shes nas des de rang gi khyim du khrid de smras pa/ jo bo bdag ni rlangs pa'i bu mo de lags so zhes byas nas/ de thos ma thag tu mi des dran pa rnyed do/ /de nas bud med des mi de la smras pa/ jo bo bdag ni khyod kyi btsun</text></item>
<item><p>150b1</p><section>mdo sde</section><text>mo lags/ 'di ni khyod kyi sras lags kyis tshur spyon/ bdag cag gi khyim du bzhud do zhes byas nas/ bud med des mi de khrus byed du bcug nas kha spu dag bcos te/ gos bskon nas mthar gyis rang gi khyim</text></item>
<item><p>150b2</p><section>mdo sde</section><text>du dong ngo / /dge slong dag ji snyam du sems/ de'i tshe bud med du gyur pa gang yin pa de ni chos byin ma 'di nyid yin te/ de'i tshe yang 'di skye bo mang pos bstod nas tshegs chen pos tshangs par spyod pa'i gnas bsrungs</text></item>
<item><p>150b3</p><section>mdo sde</section><text>la/ da ltar yang 'di skye bo mang pos bstod nas tshegs chen pos tshangs par spyod pa'i gnas bsrungs so// //las brgya tham pa/ bam po bcu gnyis pa/ gcod pa rnam pa gnyis la/ gcod pa dang po ni/ gleng gzhi mnyan</text></item>
<item><p>150b4</p><section>mdo sde</section><text>du yod pa na bzhugs te/ tshe dang ldan pa maud gal gyi bu ni lugs kyis dus dus su sems can dmyal bar rgyu bar byed/ yi dags kyi nang du rgyu bar byed/ dud 'gro'i nang du rgyu bar byed/ mi'i nang du rgyu bar byed/ lha'i nang du rgyu bar</text></item>
<item><p>150b5</p><section>mdo sde</section><text>byed de phyir 'ongs nas sems can dmyal ba rnams kyis bcad pa dang gtub pa dang brdeg pa dang btso ba la sogs pa'i sdug bsngal gang yin pa de dag mi rnams la rjod par byed do/ /phyir 'ongs nas yi dags rnams kyis</text></item>
<item><p>150b6</p><section>mdo sde</section><text>bgres pa dang skom pa dang 'bar ba dang bsreg pa dang btso ba la sogs pa'i sdug bsngal rnams dang / dud 'gro rnams kyi gcig la gcig za bar gyur pa'i sdug bsngal rnams dang / mi rnams kyi tshol khros sha thang ba'i sdug bsngal</text></item>
<item><p>150b7</p><section>mdo sde</section><text>rnams dang / lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang yin pa de dag mi rnams la rjod par byed de/ de dag gis de thos nas skyo bar 'gyur la/ skyo bar gyur nas kyang gong du khyad</text></item>
<item><p>150b8</p><section>mdo sde</section><text>par 'thob par 'gyur ro/ /de nas phyi zhig na tshe dang ldan pa maud gal gyi bu chen po dud 'gro'i nang du rgyu bar chas nas mnyan du yod pa nas mi snang bar gyur te/ de rgya mtsho'i 'gram du 'greng ba dang / de na rgya mtsho chen po la byings rim pa gsum</text></item>
<item><p>151a1</p><section>mdo sde</section><text>yod de/ chu'i byings dang po la ni dpag tshad nyi khri brgyad stong yod de/ de'i nang na ni chu srin nya zhes bya ba rnams gnas te/ de dag gi lus la ni dpag tshad bdun brgya yod de/ gang gi tshe de dag bkres pa</text></item>
<item><p>151a2</p><section>mdo sde</section><text>na de dag chu'i byings dang po nas gyen du 'thon cing kha gdangs te 'khod nas/ de'i nang na de dag pas ches chung ba'i srog chags gang yin pa de dag chu dang bcas par de rnams kyi kha'i nang du 'bab bo/ /de nas gang gi tshe de rnams kyi lto</text></item>
<item><p>151a3</p><section>mdo sde</section><text>gang bar gyur pa de'i tshe chu de dag sos btsags nas phyir pho'o/ /lto na srog chags 'khod pa de dag gis ni zas kyi bya ba byed do/ /chu'i byings gnyis pa la ni dpag tshad nyi khri lnga stong yod de/ de'i nang na ni chu srin nya mid ces bya ba</text></item>
<item><p>151a4</p><section>mdo sde</section><text>rnams gnas te/ de dag gi lus la ni dpag tshad stong bzhi brgya yod de/ de rnams gang gi tshe bkres pa na de dag chu'i byings dang po dang gnyis pa'i nang nas gyen du 'thon te/ zas kyi bya ba byed do/ /chu'i byings gsum pa la ni dpag</text></item>
<item><p>151a5</p><section>mdo sde</section><text>tshad nyi khri lnga stong yod do/ /de'i nang na ni chu srin nya mid mid ces bya ba rnams gnas te/ de dag gi lus la ni dpag tshad nyis stong chig brgya yod de/ gang gi tshe de rnams bkres pa na chu'i byings dang po dang gnyis pa dang</text></item>
<item><p>151a6</p><section>mdo sde</section><text>gsum pa'i bar nas 'thon te kha zas kyi bya ba byed do/ /de'i tshe rgya mtsho chen por chu srin nya mid ces bya ba zhig skyes nas/ de bas ches chung ba'i chu srin gzhan rnams de'i drung du lhags te/ de'i lus las dum bu dum</text></item>
<item><p>151a7</p><section>mdo sde</section><text>bu rgyang grags cig tsam dang / rgyang grags gnyis tsam dang / rgyang grags gsum tsam dang / dpag tshad brgya tsam gyi bar du bcad cing bcad cing za bar byed do/ /rgyu des na des sdug bsngal drag pa dang</text></item>
<item><p>151a8</p><section>mdo sde</section><text>mi bzad pa dang tsha ba dang yid du mi 'ong ba'i tshor ba myong bar 'gyur ro/ /de sdug bsngal gyis nyam thag nas skyabs 'dod pa'i phyir thang la byung ste/ de thang la byung ba dang de'i las las skyes pa'i gnod sbyin lnga brgya byung nas/ de</text></item>
<item><p>151b1</p><section>mdo sde</section><text>dag gis zhag lnga brgya'i bar du sta re lnga brgyas rtsib ma zhe cig gcod par byed do/ /de nas gang gi tshe de dag gis thabs de lta bus de'i rtsib ma thams cad bcad pa dang / de na tsha mi bzod pas skad po che phyung ste/ phyir yang rgya mtsho chen</text></item>
<item><p>151b2</p><section>mdo sde</section><text>po'i nang du 'gres nas/ 'gres pa'i khrag gis rgya mtsho chen po 'khrugs shing 'dres la khrag gi mtsho bzhin du snang ngo / /de de'i nang du song nas yang srog chags de dag gis bza' bar byed de/ de thang la byung yang rung chu'i nang na 'dug</text></item>
<item><p>151b3</p><section>mdo sde</section><text>kyang rung ste/ sdug bsngal chen po nyams su myong ngo / /de nas tshe dang ldan pa maud gal gyi bu chen pos sems can 'di las ci zhig byas na/ las de'i rnam par smin pas sdug bsngal 'di lta bu nyams su myong zhig gu snyam ste/ sems pa la</text></item>
<item><p>151b4</p><section>mdo sde</section><text>zhugs nas de rabs kyi mtha' las byung ba'i bsam gtan gyi bar du snyoms par zhugs kyang de'i tshe rabs kyi mtha' ma rtogs te/ dud 'gro'i nang nas shi 'phos nas/ dud 'gro 'ba' shig tu skyes shing de lta bu'i sdug bsngal rnams rnyed pa rtsam</text></item>
<item><p>151b5</p><section>mdo sde</section><text>zhig shes par zad nas/ des bsams pa bcom ldan 'das ma gtogs par 'di'i las bdag la lung ston par nus pa gzhan su zhig yod de/ de ni ye shes gzigs pa thogs pa med pa dang ye shes gzigs pa mtha' yas pa dang</text></item>
<item><p>151b6</p><section>mdo sde</section><text>ldan pa yin no snyam nas/ rgya mtsho'i 'gram nas mi snang bar gyur te mnyan du yod par song ba dang / de'i tshe bcom ldan 'das 'khor brgya phrag du ma'i gung la bzhugs te chos ston to/ /de nas tshe dang ldan pa maud gal gyi bus bsams</text></item>
<item><p>151b7</p><section>mdo sde</section><text>pa/ 'di ni bdag gis skye bo mang po skyo ba bskyed pa'i phyir bcom ldan 'das la zhu ba'i dus yin no snyam nas/ bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs</text></item>
<item><p>151b8</p><section>mdo sde</section><text>gcig tu 'dug go/ /phyogs gcig tu 'dug nas tshe dang ldan pa maud gal gyi bu chen pos/ bcom ldan 'das la 'di skad ces gsol to/ /btsun pa 'di na bdag gi lugs kyis dus dus su sems can dmyal</text></item>
<item><p>152a1</p><section>mdo sde</section><text>bar rgyu bar bgyid/ yi dags kyi nang du rgyu bar bgyid/ dud 'gro'i nang du rgyu bar bgyid/ mi'i nang du rgyu bar bgyid/ lha'i nang du rgyu bar bgyid/ der slar mchis nas sems can dmyal ba rnams kyi gcad pa dang</text></item>
<item><p>152a2</p><section>mdo sde</section><text>gtub pa dang brdeg pa dang btso ba la sogs pa'i sdug bsngal gang lags pa de dag mi rnams la rjod par bgyid lags so slar mchis nas yi dags rnams kyi bkres pa dang skom pa dang 'bar ba dang bsreg pa dang btso ba la sogs pa'i</text></item>
<item><p>152a3</p><section>mdo sde</section><text>sdug bsngal rnams dang / dud 'gro rnams gcig la gcig za ba las gyur pa'i sdug bsngal rnams dang / mi rnams kyi tshol khros sha thang ba'i sdug bsngal rnams dang / lha rnams kyi 'chi 'pho dang ltung ba dang rnam par 'thor ba dang rnam</text></item>
<item><p>152a4</p><section>mdo sde</section><text>par 'jig pa'i sdug bsngal gang lags pa de dag mi rnams la brjod par bgyid de/ rgyu des na de dag skyo bar 'gyur la de ltar skyo bar gyur nas kyang gong du khyad par 'thob par 'gyur lags so/ /btsun pa bdag dud 'gro'i nang du rgyu bar</text></item>
<item><p>152a5</p><section>mdo sde</section><text>chas nas mnyan du yod pa nas mi snang bar gyur te/ rgya mtsho'i 'gram du mchis pa las/ btsun pa bdag de na mchis pa na sems can lus dpag tshad nyis stong chig brgya mchis pa de lta bu zhig mthong ste/ de bas ches chung</text></item>
<item><p>152a6</p><section>mdo sde</section><text>ba'i chu srin gzhan rnams de'i drung du lhags nas/ de'i lus dum bu rgyang grags gcig tsam dang rgyang grags gnyis tsam dang rgyang grags gsum dang dpag tshad brgya tsam gyi bar du bcad cing bcad cing za bar bgyid de/ rgyu des na</text></item>
<item><p>152a7</p><section>mdo sde</section><text>des sdug bsngal drag pa dang mi bzad pa dang tsha ba dang yid du mi 'ong ba'i tshor ba myong bar 'gyur lags so/ /de na tsha bas nyam thag nas skyabs 'tshal ba'i slad du thang la byung ste/ de thang la byung ba dang de'i las las</text></item>
<item><p>152a8</p><section>mdo sde</section><text>skyes pa'i gnod sbyin lnga brgya byung nas/ de dag gis zhag lnga brgya'i bar du sta re lnga brgyas rtsib ma zhe cig gcod par bgyid do/ /de nas gang gi tshe de dag gis thabs de lta bus de'i rtsib ma thams cad bcad pa dang de</text></item>
<item><p>152b1</p><section>mdo sde</section><text>na tsha mi bzod pas skad po che phyung ste phyir yang rgya mtsho chen po'i nang du 'gres nas/ de 'gres pa'i khrag gis rgya mtsho chen po 'khrugs shing 'dres pa khrag gi mtsho bzhin du gda'o/ /de de'i nang du mchis nas yang srog</text></item>
<item><p>152b2</p><section>mdo sde</section><text>chags de dag gis za bar bgyid de/ de skam la mchis kyang rung chab kyi nang na mchis kyang rung ste/ sdug bsngal chen po nyams su myong lags na btsun pa sems can des las ci zhig bgyis na/ las de'i rnam</text></item>
<item><p>152b3</p><section>mdo sde</section><text>par smin pas dud 'gro'i nang du skyes la/ de lta bu'i sdug bsngal rnyed par gyur lags de nas bcom ldan 'das kyis tshe dang ldan pa maud gal gyi bu la bka' stsal pa/ maud gal gyi bu sems can de ni sdig pa'i las byed</text></item>
<item><p>152b4</p><section>mdo sde</section><text>byed pa yin te/ des sdig pa'i las mang du byas so/ /maud gal gyi bu sngon byung ba 'das pa'i dus na/ nyan thos dang rang sangs rgyas kyi sa las 'das pa/ yang dag par rdzogs pa'i sangs rgyas ri bo zhes bya ba 'jig rten du byung</text></item>
<item><p>152b5</p><section>mdo sde</section><text>ste/ de'i tshe khyim bdag gcig gis yang dag par rdzogs pa'i sangs rgyas ri bo'i bstan pa la dad pa rnyed nas/ des de nyid las chos thos te phyir mi 'ong ba'i 'bras bu mngon sum du byas so/ /de'i chung ma ni gzugs bzang zhing lta</text></item>
<item><p>152b6</p><section>mdo sde</section><text>na sdug la mdzes pa zhig ste/ khyim thab kyis de la smras pa/ bzang mo bdag gis ni bcom ldan 'das las tshangs par spyod pa'i gzhi lnga mnos zin kyis gal te khyod 'di nyid na 'dug na yang / ngas khyod la zas dang gos</text></item>
<item><p>152b7</p><section>mdo sde</section><text>sbyin par bya'o/ /'on te skyes pa gzhan 'dod na yang bdag gis khyod de la sbyin par bya'o/ /des smras pa/ jo bo bdag la skyes pa gzhan cang mi 'tshal gyis/ bdag ni jo bo nyid kyi bsnyen bkur bgyid do ces zhes byas so/ /</text></item>
<item><p>152b8</p><section>mdo sde</section><text>bud med de ni byad gzugs bzang ba'i phyir skye bo mang pos yid smon du bya ba zhig ste/ gnas de nyid na sna la gtogs pa zhig 'dug pa des bsams pa/ ma la bdag bud med de dang phrad par bya ba'i thabs lta ji yod snyam</text></item>
<item><p>153a1</p><section>mdo sde</section><text>nas/ phyi zhig na des gser dngul mang po khyer te dbang po dag dang chas te dge bsnyen de'i thad du song nas smras pa/ khyim bdag kho bo rgyal po'i sku don zhig la ga zhig du 'gro dgos te rdzas 'di dag bdag gis</text></item>
<item><p>153a2</p><section>mdo sde</section><text>der bskur mi nus kyi/ bdag de nas phyir ma log gi bar du re shig khyod la gdams so zhes byas so/ /khyim bdag de ni rang bzhin gyis drang po zhig ste/ des rdzas de dag dbang po'i mdun du blangs so/ /de nas sna la gtogs pa</text></item>
<item><p>153a3</p><section>mdo sde</section><text>des de'i lag du rdzas de dag gtad de/ rang gi khyim du song nas thang cig tsam lon pa dang dge bsnyen de'i thad du song ste smras pa/ khyim bdag ngas khyod la rdzas gtams pa de dag phyir byin cig ces byas pa dang / dge bsnyen des de'i</text></item>
<item><p>153a4</p><section>mdo sde</section><text>rdzas dpang po med bzhin du phyir byin no/ /de nas des rdzas de dag rang gi khyim du bzhag nas phyir yang dpang po rnams khrid de dge bsnyen de'i thad du song nas smras pa/ khyim bdag kho bos rgyal po'i dkor khyod la gtams pa de dag phyir</text></item>
<item><p>153a5</p><section>mdo sde</section><text>byin cig ces byas pa dang des smras pa/ de ni bdag gis khyod la phyir byin zin no/ /sna la gtogs pa des smras pa/ ngas khyod las cung zad kyang blangs pa med do zhes byas nas/ sna la gtogs pa des dpang po de rnams la</text></item>
<item><p>153a6</p><section>mdo sde</section><text>smras pa/ khyed dge bsnyen 'di'i byed stangs la ltos shig /bdag gis dpang po rnams kyi mdun du 'di la rdzas gtad nas 'dis bdag gcig po'i lag du ga la byin zhes smras nas/ des de rgyal po'i pho brang du khrid de shags</text></item>
<item><p>153a7</p><section>mdo sde</section><text>kyis pham par byas nas rang gi khyim du khrid de 'breng rlon gyis gzhus nas dam rab tu byas nas de'i rtsib ma thams cad bcom nas de de kho na'i rkyen gyis shi'o/ /de nas sna la gtogs pa des mi de bu yang med pas khyim rdzas thams</text></item>
<item><p>153a8</p><section>mdo sde</section><text>cad kyang bsdus/ chung ma de yang rang gi khyim du khrid nas smras pa/ bzang mo khyod kyi phyir bdag gis bya ba ma yin pa 'di lta bu byas pa yin gyis/ da ni khyim 'dir da ni khyod kyi khyim thab yin no/ /khyod ni nga'i chung ma yin no</text></item>
<item><p>153b1</p><section>mdo sde</section><text>zhes byas so/ /de nas dge bsnyen gyi chung mas smras pa/ bdag gis 'di'i rus bu'i mchod pa yang ma bgyis par khyod dang lhan cig tu ji ltar 'du bar bgyis/ re shig bdag gis sngar 'di'i rus bu la mchod pa bgyis</text></item>
<item><p>153b2</p><section>mdo sde</section><text>la de'i 'og tu gdod jo bo ji ltar dgyes pa bzhin du bgyi'o zhes byas nas/ de thos ma thag tu sna la gtogs pa des dge bsnyen de'i rus bu dur khrod du khyer te/ rus bu bsregs nas phyogs gcig tu 'dug pa dang</text></item>
<item><p>153b3</p><section>mdo sde</section><text>bud med des me 'bar ba de'i nang du mchongs nas de yang de nyid du shi'o/ /de nas sna la gtogs pa de rgyu des sems khongs su chud de bdag gis bya ba ma yin pa 'di lta bu ci dang ci bya bya/ bdag bud med dang phrad pa la yang</text></item>
<item><p>153b4</p><section>mdo sde</section><text>ma phan la 'di la yang bdag gis mi rigs pa 'di lta bu byas kyis med do snyam mo/ /dge slong dag ji snyam du sems/ de'i tshe sna la gtogs par gyur pa gang yin pa de ni chu srin de nyid yin te/ des dge bsnyen</text></item>
<item><p>153b5</p><section>mdo sde</section><text>de 'breng rlon gyis gzhus te rtsib ma rnams bcom nas/ de yang de'i rkyen gyis shi bar gyur pa'i las de'i rnam par smin pas sna la gtogs pa de sems can dmyal ba'i nang du skyes te/ de der lo mang po lo stong phrag</text></item>
<item><p>153b6</p><section>mdo sde</section><text>mang por sems can dmyal ba'i sdug bsngal myong nas shi 'phos te dus las 'das nas dud 'gro'i nang du skyes te/ dud 'gro'i nang nas shi 'phos shing dud 'gro'i nang 'ba' shig tu skyes nas sdug bsngal de lta bu sha</text></item>
<item><p>153b7</p><section>mdo sde</section><text>stag rnyed do/ /de nas bcom ldan 'das la tshe dang ldan pa maud gal gyi bus 'di skad ces gsol to/ /btsun pa sems can de sdug bsngal de las nam thar bar 'gyur lags/ bcom ldan 'das kyis bka' stsal pa/</text></item>
<item><p>153b8</p><section>mdo sde</section><text>maud gal gyi bu ma 'ongs pa'i dus na nyan thos dang rang sangs rgyas kyi sa las 'das pa yang dag par rdzogs pa'i sangs rgyas yid bzang zhes bya ba 'jig rten du 'byung bar 'gyur te/ de'i ring la sems can 'di'i las de</text></item>
<item><p>154a1</p><section>mdo sde</section><text>zad de/ mir skyes nas de'i bstan pa la rab tu byung ste nyon mongs pa thams cad spangs nas dgra bcom pa nyid mngon sum du byed par 'gyur te der 'di'i sdug bsngal mthar thug par 'gyur ro/ /de nas de thos ma thag</text></item>
<item><p>154a2</p><section>mdo sde</section><text>tu skye bo mang po de dag skyo ba chen po skyes te/ bcom ldan 'das kyis de dag gi yid skyo bar gyur par thugs su chud nas de dang 'thun pa'i chos bstan te/ des na stan de nyid la 'khod bzhin du kha cig gis ni dro bar gyur pa bskyed</text></item>
<item><p>154a3</p><section>mdo sde</section><text>do/ /kha cig gis ni rtse mo dang bden pa dang 'thun pa'i bzod pa dang 'jig rten gyi chos kyi mchog dang mthong ba'i snyoms par 'jug pa bskyed do/ /kha cig gis ni rgyun du zhugs pa'i 'bras bu mngon sum du byas so/ /kha cig</text></item>
<item><p>154a4</p><section>mdo sde</section><text>gis ni lan gcig phyir 'ong ba'i 'bras bu mngon sum du byas so/ /kha cig gis ni phyir mi 'ong ba'i 'bras bu mngon sum du byas so/ /kha cig gis ni rab tu byung nas dgra bcom pa nyid mngon sum du byas so/ /kha cig gis</text></item>
<item><p>154a5</p><section>mdo sde</section><text>ni 'khor los sgyur ba'i rgyal por 'gyur ba'i sa bon bskyed do/ /kha cig gis ni stobs kyi 'khor los sgyur bar 'gyur ba dang / kha cig gis ni brgya byin du 'gyur ba dang / kha cig gis ni tshangs par 'gyur ba dang / kha cig gis ni nyan</text></item>
<item><p>154a6</p><section>mdo sde</section><text>thos kyi byang chub dang / kha cig gis ni rang sangs rgyas kyi byang chub dang / kha cig gis ni bla na med pa yang dag par rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol chos</text></item>
<item><p>154a7</p><section>mdo sde</section><text>la 'bab dge 'dun la bab par byas te bkod do/ /gcod pa phyi ma ni/ gleng gzhi mnyan du yod pa na bzhugs te/ tshe dang ldan pa maud gal gyi bu ni lugs kyis dus dus su sems can dmyal bar rgyu bar byed/ yi dags</text></item>
<item><p>154a8</p><section>mdo sde</section><text>kyi nang du rgyu bar byed/ dud 'gro'i nang du rgyu bar byed/ mi'i nang du rgyu bar byed/ lha'i nang du rgyu bar byed de/ phyir 'ongs nas sems can dmyal ba rnams kyi gcad pa dang gtub pa dang brdeg pa dang btso ba la sogs pa'i sdug</text></item>
<item><p>154b1</p><section>mdo sde</section><text>bsngal gang yin pa de dag mi rnams la rjod par byed do/ /phyir 'ongs nas yi dags rnams kyi bkres pa dang skom pa dang 'bar ba dang bsreg pa dang btso ba la sogs pa'i sdug bsngal rnams dang / dud 'gro rnams kyi gcig la gcig za ba las</text></item>
<item><p>154b2</p><section>mdo sde</section><text>gyur pa'i sdug bsngal rnams dang / mi rnams kyi tshol khros sha thang ba'i sdug bsngal rnams dang / lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang yin pa de dag mi rnams la rjod par byed</text></item>
<item><p>154b3</p><section>mdo sde</section><text>de/ de dag gis de thos nas skyo bar 'gyur la/ skyo bar gyur nas kyang gong du khyad par thob par 'gyur ro/ /de nas phyi zhig na tshe dang ldan pa maud gal gyi bu chen po yi dags kyi nang du rgyu bar chas nas mnyan du yod pa nas mi snang bar gyur te/</text></item>
<item><p>154b4</p><section>mdo sde</section><text>de rgya mtsho'i 'gram du 'greng ba dang des der yi dags lus che la ro smad ni tha mal par 'dug /rked pa yan chad ni lus gnyis su 'dug ste/ de yang 'bar zhing rab tu 'bar la kun du rab tu 'bar te/ phan tshun du rgyu ba de la de'i las las skyes pa'i</text></item>
<item><p>154b5</p><section>mdo sde</section><text>lcags kyi mche ba can gyi seng ge dang stag dang gzig dang dred la sogs pa de'i drung du lhags nas/ de'i sha rnams bcad cing bcad cing za bar byed pa dang / las las skyes pa'i mi dag kyang lhags nas ral gri rnon po dag gis ro stod</text></item>
<item><p>154b6</p><section>mdo sde</section><text>gcod par byed de/ de'i ro stod gcig gcad na gcig shos 'byung bar 'gyur la gcig shos bcad na yang gcig 'byung bar 'gyur te/ rgyu des na des sdug bsngal drag pa dang mi zad pa dang tsha ba dang yid du mi 'ong ba'i tshor ba myong la skad po</text></item>
<item><p>154b7</p><section>mdo sde</section><text>ches 'thon cing / phan tshun du 'bros te las las skyes pa'i mi de dag kyang de'i phyi bzhin 'brang ba zhig mthong nas/ tshe dang ldan pa maud gal gyi bu chen pos bsams pa/ sems can 'dis las ci zhig byas na las de'i rnam par smin</text></item>
<item><p>154b8</p><section>mdo sde</section><text>pas sdug bsngal 'di lta bu myong zhigu snyam nas/ des bltas na yang dag par rdzogs pa'i sangs rgyas 'od srung gi gsung rab la rab tu byung ste/ dge slong zhal ta byed par gyur nas/ des dge slong dbyar gnas bcas pa rnams kyi gos dang rnyed</text></item>
<item><p>155a1</p><section>mdo sde</section><text>pa rnams bcad de dgun gnas bcas pa rnams la phul/ dgun gnas bcas pa rnams kyi gos dang rnyed pa rnams bcad de dbyar gnas bcas pa rnams la phul/ gnyis ga las bcad de kha cig ni bdag nyid kyis spyad/ kha cig</text></item>
<item><p>155a2</p><section>mdo sde</section><text>ni gzhan dag la phul ba mthong ngo / /de nas tshe dang ldan pa maud gal gyi bu chen pos bsams pa/ 'di'i las ni bdag gis kyang yang dag par mngon sum du mthong mod kyi 'on kyang skye bo phal po che skyo ba bskyed pa'i phyir bdag gis bcom ldan</text></item>
<item><p>155a3</p><section>mdo sde</section><text>'das la zhu'o snyam nas rgya mtsho'i 'gram nas mi snang bar gyur te mnyan du yod par song ba dang / de'i tshe bcom ldan 'das 'khor brgya phrag du ma'i gung la bzhugs te chos ston to/ /de nas tshe dang ldan pa maud gal gyi bu chen pos/ bcom</text></item>
<item><p>155a4</p><section>mdo sde</section><text>ldan 'das 'khor brgya phrag du ma la chos ston pa mthong ngo / /mthong nas kyang des bsams pa 'di ni bdag gis bcom ldan 'das la yi dags kyi lung bstan pa zhu ba'i dus yin no snyam nas/ bcom ldan 'das ga la ba der song ste phyin nas/</text></item>
<item><p>155a5</p><section>mdo sde</section><text>bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas tshe dang ldan pa maud gal gyi bu chen pos/ bcom ldan 'das la 'di skad ces gsol to/ /btsun pa 'di na bdag gi</text></item>
<item><p>155a6</p><section>mdo sde</section><text>lugs kyis dus dus su sems can dmyal bar rgyu bar bgyid yi dags kyi nang du rgyu bar bgyid dud 'gro'i nang du rgyu bar bgyid mi'i nang du rgyu bar bgyid lha'i nang du rgyu bar bgyid de/ slar mchis nas sems can dmyal ba rnams</text></item>
<item><p>155a7</p><section>mdo sde</section><text>kyi gcad pa dang gtub pa dang brdeg pa dang btso ba la sogs pa'i sdug bsngal gang lags pa de dag mi rnams la brjod par bgyid pa lags so/ /slar mchis nas yi dags rnams kyi bkres pa dang skom pa dang</text></item>
<item><p>155a8</p><section>mdo sde</section><text>'bar ba dang bsreg pa dang btso ba la sogs pa'i sdug bsngal rnams dang / dud 'gro rnams kyi gcig la gcig za ba las sdug bsngal rnams dang mi rnams kyi tshol khros sha thang ba'i sdug bsngal rnams dang lha</text></item>
<item><p>155b1</p><section>mdo sde</section><text>rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang lags pa de dag mi rnams la rjod par bgyid de/ rgyu des na de dag skyo bar 'gyur la skyo bar gyur nas kyang gong du khyad par</text></item>
<item><p>155b2</p><section>mdo sde</section><text>'thob par 'gyur lags so/ /btsun pa bdag yi dags kyi nang du rgyu zhing mchi ba las/ yi dags lus che la ro smad ni tha mal par mchis rked pa yan chad ni lus gnyis su mchis te/ de yang 'bar zhing rab tu 'bar</text></item>
<item><p>155b3</p><section>mdo sde</section><text>la kun du 'bar te/ phan tshun du rgyu la de'i las las skyes pa'i lcags kyi mche ba can gyi seng ge dang stag dang gzig dang dred la sogs pa de'i drung du lhags nas de'i sha rnams bcad cing bcad cing za bar bgyid pa dang las</text></item>
<item><p>155b4</p><section>mdo sde</section><text>las skyes pa'i mi dag kyang lhags nas/ ral gri rnon po dag gis ro stod gcod par bgyid de/ de'i ro stod gcig bcad na gcig shos 'byung bar 'gyur la/ gcig shos bcad na yang gcig 'byung bar 'gyur te/ rgyu des na des</text></item>
<item><p>155b5</p><section>mdo sde</section><text>sdug bsngal drag pa dang mi bzad pa dang / tsha ba dang / yid du mi 'ong ba'i tshor ba myong la skad po che 'thon cing phan tshun 'bros te/ las las skyes pa'i mi de dag kyang de'i phyi bzhin 'brang ba zhig mthong lags na/ btsun</text></item>
<item><p>155b6</p><section>mdo sde</section><text>pa yi dags des las ci bgyis na las de'i rnam par smin pas sdug bsngal de lta bu rnyed par gyur lags/ de nas bcom ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu sems</text></item>
<item><p>155b7</p><section>mdo sde</section><text>can de ni sdig pa byed byed pa yin te/ des sdig pa mang du byas so/ /maud gal gyi bu sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas</text></item>
<item><p>155b8</p><section>mdo sde</section><text>rig pa dang zhabs su ldan pa bde bar gshegs pa 'jig rten mkhyen pa skyes bu gdul bya'i kha lo bsgyur ba lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i bstan pa la</text></item>
<item><p>156a1</p><section>mdo sde</section><text>sems can 'di rab tu byung nas zhal ta byed par gyur te/ des der dge slong dbyar gnas bcas pa rnams kyi gos dang rnyed pa rnams bcad de dgun gnas pa rnams la phul/ dgun gnas bcas pa rnams kyi gos</text></item>
<item><p>156a2</p><section>mdo sde</section><text>dang rnyed pa rnams bcad de dbyar gnas bcas pa rnams la phul gnyi ga las bcad de kha cig ni bdag nyid kyis spyad/ kha cig ni gzhan dag la phul lo/ /maud gal gyi bu ji snyam du sems de'i tshe zhal ta byed par gyur pa gang</text></item>
<item><p>156a3</p><section>mdo sde</section><text>yin pa de ni yi dags 'di kho na yin te/ des der dbyar gnas bcas pa rnams kyi gos dang rnyed pa rnams bcad de dgun gnas pa rnams la phul/ dgun gnas bcas pa rnams kyi gos dang rnyed pa rnams bcad de dbyar gnas</text></item>
<item><p>156a4</p><section>mdo sde</section><text>pa rnams la phul ba'i las de'i rnam par smin pas ni rked pa yan chad lus gnyis su 'dug par gyur te/ las las skyes pa'i mi rnams de'i drung du lhags nas/ de dag gis ral gri rnon pos de'i ro stod gcod par byed de/ de'i</text></item>
<item><p>156a5</p><section>mdo sde</section><text>ro stod gcig bcad na gcig shos 'byung bar 'gyur la/ gcig shos bcad na yang gcig 'byung bar 'gyur ro/ /des gnyi ga las bcad de kha cig ni bdag nyid kyis spyad/ kha cig ni gzhan dag la phul ba'i las de'i rnam</text></item>
<item><p>156a6</p><section>mdo sde</section><text>par smin pas ni lcags kyi mche ba can gyi seng ge dang stag dang gzig dang dred la sogs pa byung nas/ de dag gis de'i sha rnams bcad cing bcad cing za bar gyur to/ /de nas bcom ldan 'das la tshe dang ldan pa maud gal gyi bu chen pos</text></item>
<item><p>156a7</p><section>mdo sde</section><text>'di skad ces gsol to/ /btsun pa sems can de sdug bsngal de las nam thar bar 'gyur lags/ bcom ldan 'das kyis bka' stsal pa/ maud gal gyi bu ma 'ongs pa'i dus na nyan thos dang rang sangs rgyas kyi</text></item>
<item><p>156a8</p><section>mdo sde</section><text>sa las 'das pa/ yang dag par rdzogs pa'i sangs rgyas gzhan gyis mi thub pa zhes bya ba 'jig rten du 'byung bar 'gyur te/ de'i ring la sems can de'i las zad nas mir skye bar 'gyur la/ de nyid kyi bstan pa la rab</text></item>
<item><p>156b1</p><section>mdo sde</section><text>tu byung ste nyon mongs pa thams cad spangs nas dgra bcom pa nyid mngon sum du byed par 'gyur te/ der de'i sdug bsngal mthar thug par 'gyur ro/ /de nas de thos ma thag tu skye bo de dag skyo ba chen po skyes te/ bcom ldan 'das</text></item>
<item><p>156b2</p><section>mdo sde</section><text>kyis de dag yid skyo bar gyur pa thugs su chud nas de dang 'thun pa'i chos bstan te/ de nas 'khor de dag gi nang nas kha cig gis ni dro bar gyur pa bskyed do/ /kha cig gis ni rtse mo dang bden pa dang 'thun pa'i bzod pa dang 'jig rten gyi</text></item>
<item><p>156b3</p><section>mdo sde</section><text>chos kyi mchog dang mthong ba'i snyoms par 'jug pa bskyed do/ /kha cig gis ni rgyun du zhugs pa'i 'bras bu mngon sum du byas so/ /kha cig gis ni lan gcig phyir 'ong ba'i 'bras bu mngon sum du byas so/ /kha cig</text></item>
<item><p>156b4</p><section>mdo sde</section><text>gis ni phyir mi 'ong ba'i 'bras bu mngon sum du byas so/ /kha cig gis ni rab tu byung nas dgra bcom pa nyid mngon sum du byas so/ /kha cig gis ni 'khor los sgyur ba'i rgyal por 'gyur ba'i sa bon bskyed do/ /kha cig gis ni</text></item>
<item><p>156b5</p><section>mdo sde</section><text>stobs kyi 'khor los sgyur bar 'gyur ba dang kha cig gis ni brgya byin du 'gyur ba dang kha cig gis ni tshangs par 'gyur ba dang kha cig gis ni nyan thos kyi byang chub dang kha cig ni rang sangs rgyas kyi byang chub dang kha cig gis ni bla na med</text></item>
<item><p>156b6</p><section>mdo sde</section><text>pa yang dag par rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol/ chos la 'bab dge 'dun la bab par byas te bkod do// //za ba zhes bya ba ni/</text></item>
<item><p>156b7</p><section>mdo sde</section><text>gleng gzhi mnyan du yod pa na bzhugs te/ tshe dang ldan pa maud gal gyi bu ni lugs kyis dus dus su sems can dmyal ba rnams su rgyu bar byed yi dags kyi nang du rgyu bar byed dud 'gro'i nang du rgyu bar byed mi'i nang du rgyu bar byed lha'i nang</text></item>
<item><p>156b8</p><section>mdo sde</section><text>du rgyu bar byed de/ phyir 'ongs nas sems can dmyal ba rnams kyi gcad pa dang gtub pa dang brdeg pa dang btso ba la sogs pa'i sdug bsngal gang yin pa de dag mi rnams la brjod par byed do/ /phyir 'ongs nas yi dags kyi bkres pa</text></item>
<item><p>157a1</p><section>mdo sde</section><text>dang skom pa dang 'bar ba dang bsreg pa dang btso ba la sogs pa'i sdug bsngal rnams dang dud 'gro rnams kyi gcig la gcig za ba las gyur pa'i sdug bsngal rnams dang mi rnams kyi tshol khros sha thang ba'i sdug bsngal</text></item>
<item><p>157a2</p><section>mdo sde</section><text>rnams dang lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang yin pa de dag mi rnams la rjod par byed de/ de dag gis de thos nas skyo bar 'gyur la skyo bar gyur nas kyang gong du khyad par thob par</text></item>
<item><p>157a3</p><section>mdo sde</section><text>'gyur ro/ /de nas phyi zhig na tshe dang ldan pa maud gal gyi bu chen po yi dags kyi nang du rgyu bar chas nas/ mnyan du yod pa nas mi snang bar gyur te/ ri byin t+ya'i nags khung du phyin pa dang / des der yi dags 'bar zhing rab tu 'bar la kun du rab tu</text></item>
<item><p>157a4</p><section>mdo sde</section><text>'bar te me lce gcig tu 'bar la de gal te thang la 'gro na ni de'i las las skyes pa'i lcags kyi mche ba can gyi seng ge dang stag dang gzig dang dred la sogs pa 'byung bar 'gyur te/ de dag gis de'i sha rnams bcad cing bcad cing za bar byed de/</text></item>
<item><p>157a5</p><section>mdo sde</section><text>rgyu des na des sdug bsngal drag pa dang mi bzad pa dang tsha ba dang yid du mi 'ong ba'i tshor ba myong la phan tshun du rgyug pa zhig mthong ngo / /mthong nas kyang sems pa la zhugs te/ sems can 'dis las ci zhig byas na las</text></item>
<item><p>157a6</p><section>mdo sde</section><text>de'i rnam par smin pas sdug bsngal 'di lta bu nyams su myong bar 'gyur zhi gu snyam nas/ des bltas na yang dag par rdzogs pa'i sangs rgyas 'od srung gi gsung rab la rab tu byung ste/ dge slong zhal ta byed par gyur nas de dge</text></item>
<item><p>157a7</p><section>mdo sde</section><text>'dun gyi zhal ta byed pa na/ dge 'dun gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi dkor la ci dga' mgur spyad la gzhan dag la yang byin pa mthong ngo / /de nas tshe dang ldan pa maud gal gyi bu chen</text></item>
<item><p>157a8</p><section>mdo sde</section><text>pos bsams pa 'di'i las ni bdag gis kyang yang dag par mngon sum du mthong mod kyi/ 'on kyang skye bo phal po che skyo ba bskyed pa'i phyir bdag gis bcom ldan 'das la zhu'o snyam mo/ /ri byin t+ya'i nags khung nas mi snang bar gyur te</text></item>
<item><p>157b1</p><section>mdo sde</section><text>mnyan du yod par song ba dang / de'i tshe bcom ldan 'das 'khor brgya phrag du ma'i gung la bzhugs te chos ston to/ /de nas tshe dang ldan pa maud gal gyi bu chen pos/ bcom ldan 'das 'khor brgya phrag du ma la chos ston pa mthong ngo / /mthong nas</text></item>
<item><p>157b2</p><section>mdo sde</section><text>kyang des bsams pa/ 'di ni bdag gis bcom ldan 'das la yi dags kyi lung bstan pa zhu ba'i dus yin no snyam nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig</text></item>
<item><p>157b3</p><section>mdo sde</section><text>tu 'dug go/ /phyogs gcig tu 'dug nas tshe dang ldan pa maud gal gyi bu chen pos bcom ldan 'das la 'di skad ces gsol to/ /btsun pa 'di na bdag gi lugs kyis dus dus su sems can dmyal bar rgyu bar bgyid yi dags kyi nang</text></item>
<item><p>157b4</p><section>mdo sde</section><text>du rgyu bar bgyid dud 'gro'i nang du rgyu bar bgyid mi'i nang du rgyu bar bgyid lha'i nang du rgyu bar bgyid de/ slar mchis nas sems can dmyal ba rnams kyis gcad pa dang gtub pa dang brdeg pa dang btso ba la sogs pa'i sdug bsngal gang lags</text></item>
<item><p>157b5</p><section>mdo sde</section><text>pa de dag mi rnams la rjod par bgyid lags so/ /slar mchis nas yi dags rnams kyi bkres pa dang bskom pa dang 'bar ba dang bsreg pa dang btso ba la sogs pa'i sdug bsngal rnams dang / dud 'gro rnams kyi gcig la gcig</text></item>
<item><p>157b6</p><section>mdo sde</section><text>za ba las gyur pa'i sdug bsngal rnams dang / mi rnams kyi tshol khros sha thang ba'i sdug bsngal rnams dang lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang lags pa de dag mi</text></item>
<item><p>157b7</p><section>mdo sde</section><text>rnams la rjod par bgyid de rgyu des na de dag skyo bar 'gyur la/ de ltar skyo bar gyur nas kyang gong du khyad par thob par 'gyur lags so/ /btsun pa bdag yi dags kyi nang du rgyu bar chas nas mnyan du yod pa nas mi snang</text></item>
<item><p>157b8</p><section>mdo sde</section><text>bar gyur te/ ri byin t+ya'i nags khung du mchis pa las/ btsun pa bdag gis der yi dags lus che la 'bar zhing kun du 'bar te/ kun du rab tu 'bar la me lce gcig tu 'bar zhing tshig pa dang de thang la mchi ba na/</text></item>
<item><p>158a1</p><section>mdo sde</section><text>de'i las las skyes pa'i lcags kyi mche ba can gyi seng ge dang stag dang gzig dang dred la sogs pa 'byung bar 'gyur te/ de dag gal te chab kyi nang du mchis na ni lcags kyi mche ba can gyi chu srin rnams</text></item>
<item><p>158a2</p><section>mdo sde</section><text>'byung bar 'gyur/ gal te de nam mkha' la mchis na ni lcags kyi mchu can gyi bya rog rnams dang / chun lag rnams 'byung bar 'gyur te de dag gis de'i sha bcad cing bcad cing za bar bgyid de/ rgyu des na des sdug bsngal</text></item>
<item><p>158a3</p><section>mdo sde</section><text>drag pa dang mi bzad pa dang tsha ba dang yid du mi 'ong ba'i tshor ba nyams su myong nas phan tshun rgyug pa zhig mthong lags na/ btsun pa sems can des las ci zhig bgyis na las de'i rnam par smin pas sdug bsngal de lta</text></item>
<item><p>158a4</p><section>mdo sde</section><text>bu rnyed par gyur lags/ bcom ldan 'das kyis bka' stsal pa/ maud gal gyi bu sems can de ni sdig pa byed byed pa yin te des sdig pa'i las mang du byas so/ /maud gal gyi bu sngon byung ba 'das pa'i dus na/ bskal pa bzang</text></item>
<item><p>158a5</p><section>mdo sde</section><text>po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu gdul bya'i kha lo sgyur ba/ bla na med pa lha dang mi rnams</text></item>
<item><p>158a6</p><section>mdo sde</section><text>kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i gsung rab la sems dad de rab tu byung nas/ dge slong zhal ta byed par gyur te des der sbyin bdag dang sbyin pa po mang po dag la bskul</text></item>
<item><p>158a7</p><section>mdo sde</section><text>nas dge 'dun dang mchod rten gyi phyir bslangs te/ des dge 'dun gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi dkor ma thub nas thams cad ci dga' mgur spyad la gzhan dag la</text></item>
<item><p>158a8</p><section>mdo sde</section><text>yang byin te/ des der dge 'dun las bcad nas bdag nyid kyis kyang ci dga' mgur spyad la gzhan dag la yang byin pa'i las de'i rnam par smin pas yi dags kyi nang du skyes nas/ der nam mkha' la gnas pa dang</text></item>
<item><p>158b1</p><section>mdo sde</section><text>chu na gnas pa dang thang la gnas pa'i srog chags rnams kyis bza' bar gyur to/ /de nas de thos ma thag tu skyo bo mang po de dag skyo ba chen po skyes te/ bcom ldan 'das kyis de dag gi yid skyo bar gyur pa thugs su chud nas</text></item>
<item><p>158b2</p><section>mdo sde</section><text>de dang 'thun pa'i chos bstan te/ des na der kha cig gis ni dro bar gyur pa bskyed do/ /kha cig gis ni rtse mo dang bden pa dang 'thun pa'i bzod pa dang 'jig rten gyi chos kyi mchog dang mthong ba'i snyoms par 'jug pa bskyed</text></item>
<item><p>158b3</p><section>mdo sde</section><text>do/ /kha cig gis ni rgyun du zhugs pa'i 'bras bu mngon sum du byas so/ /kha cig gis ni lan gcig phyir 'ong ba'i 'bras bu mngon sum du byas so/ /kha cig gis ni phyir mi 'ong ba'i 'bras bu mngon sum du</text></item>
<item><p>158b4</p><section>mdo sde</section><text>byas so/ /kha cig gis ni rab tu byung nas dgra bcom pa nyid mngon sum du byas so/ /kha cig gis ni 'khor los sgyur ba'i rgyal por 'gyur ba'i sa bon bskyed do/ /kha cig gis ni stobs kyi 'khor los</text></item>
<item><p>158b5</p><section>mdo sde</section><text>sgyur bar 'gyur ba dang kha cig gis ni brgya byin du 'gyur ba dang kha cig gis ni tshangs par 'gyur ba dang kha cig gis ni nyan thos kyi byang chub dang kha cig gis ni rang sangs rgyas kyi byang chub dang kha cig gis ni bla</text></item>
<item><p>158b6</p><section>mdo sde</section><text>na med pa yang dag par rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol chos la 'bab dge 'dun la bab par byas te bkod do// //dga' byed ces bya</text></item>
<item><p>158b7</p><section>mdo sde</section><text>ba ni/ gleng gzhi mnyan du yod pa na bzhugs te/ tshe dang ldan pa dga' byed ni lugs kyis dus dus su sems can dmyal bar rgyu bar byed yi dags kyi nang du rgyu bar byed dud 'gro'i nang du rgyu bar byed mi'i nang du rgyu bar byed</text></item>
<item><p>158b8</p><section>mdo sde</section><text>lha'i nang du rgyu bar byed de/ phyir 'ongs nas sems can dmyal ba rnams kyi gcad pa dang gtub pa dang brdeg pa dang btso ba la sogs pa'i sdug bsngal gang yin pa de dag mi rnams la brjod par byed do/ /phyir 'ongs nas</text></item>
<item><p>159a1</p><section>mdo sde</section><text>yi dags rnams kyi bkres pa dang skom pa dang 'bar ba dang bsreg pa dang btso ba la sogs pa'i sdug bsngal rnams dang dud 'gro rnams kyi gcig la gcig za ba las gyur pa'i sdug bsngal rnams dang mi rnams kyi tshol</text></item>
<item><p>159a2</p><section>mdo sde</section><text>khros sha thang ba'i sdug bsngal rnams dang lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang yin pa de dag mi rnams la rjod par byed de/ de dag gis de thos nas skyo bar 'gyur la skyo bar</text></item>
<item><p>159a3</p><section>mdo sde</section><text>gyur nas kyang gong du khyad par thob par 'gyur ro/ /de nas phyi zhig na tshe dang ldan pa dga' byed yi dags kyi nang du rgyu bar chas nas mnyan du yod pa nas mi snang bar gyur te rgya mtsho'i 'gram du phyin pa dang / des der yi dags mo sgren</text></item>
<item><p>159a4</p><section>mdo sde</section><text>mor 'dug la rang gi skras yogs pa sdong po me reg ma 'dra la dmus long du 'dug pa de'i kha sna nas srin bu mang po byung ba dang des dpag tshad du mar dri mnam pas gang bar byed de/ phan tshun rgyug la de gang dang gang du 'gro ba de dang der khyi sngo</text></item>
<item><p>159a5</p><section>mdo sde</section><text>bkra can dag gis bcad nas rgyu des na des sdug bsngal drag pa dang mi bzad pa dang tsha ba dang yid du mi 'ong ba'i tshor ba myong ste/ skad po che 'thon pa phan tshun rgyug pa zhig mthong ngo / /mthong nas kyang tshe dang ldan pa dga' byed kyis</text></item>
<item><p>159a6</p><section>mdo sde</section><text>bsams pa/ sems can 'dis las ci zhig byas zhig gu snyam ste/ des bltas na yang dag par rdzogs pa'i sangs rgyas 'od srung gi bstan pa la rab tu byung ste/ dge slong ma 'thab skrol can kha tsas ngan pa zhig tu gyur nas/ des</text></item>
<item><p>159a7</p><section>mdo sde</section><text>der dge slong ma mang mo zhig la yang dag pa ma yin pa'i skur pa btab ste/ de dag gi rnyed pa'i bar chad byas pa mthong ngo / /de nas tshe dang ldan pa dga' byed kyis bsams pa 'di'i las kyi 'bras bu ni bdag gis kyang mngon sum du</text></item>
<item><p>159a8</p><section>mdo sde</section><text>mthong mod kyi 'on kyang skye bo mang po skyo ba bskyed pa'i phyir bdag gis bcom ldan 'das la zhu'o snyam nas/ de rgya mtsho'i 'gram nas mi snang bar gyur te mnyan du yod par song ba dang / de'i tshe bcom ldan 'das 'khor brgya phrag du ma'i</text></item>
<item><p>159b1</p><section>mdo sde</section><text>gung la bzhugs te chos ston to/ /de nas tshe dang ldan pa dga' byed kyis/ bcom ldan 'das 'khor brgya phrag du ma la chos ston pa mthong ngo / /mthong nas kyang des bsams pa 'di ni bdag gis bcom ldan 'das la yi dags</text></item>
<item><p>159b2</p><section>mdo sde</section><text>kyi lung bstan pa zhu ba'i dus yin no snyam nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas tshe dang ldan pa</text></item>
<item><p>159b3</p><section>mdo sde</section><text>dga' byed kyis bcom ldan 'das la 'di skad ces gsol to/ /btsun pa 'di na bdag gi lugs kyis dus dus su sems can dmyal bar rgyu bar bgyid yi dags kyi nang du rgyu bar bgyid dud 'gro'i nang du rgyu bar bgyid mi'i nang du rgyu bar bgyid</text></item>
<item><p>159b4</p><section>mdo sde</section><text>lha'i nang du rgyu bar bgyid de/ slar mchis nas sems can dmyal ba rnams kyi gcad pa dang gtub pa dang brdeg pa dang btso ba la sogs pa'i sdug bsngal gang lags pa de dag mi rnams la brjod par bgyid lags so/ /slar</text></item>
<item><p>159b5</p><section>mdo sde</section><text>mchis nas yi dags rnams kyi bkres pa dang skom pa dang 'bar ba dang bsreg pa dang btso ba la sogs pa'i sdug bsngal rnams dang / dud 'gro rnams kyi gcig la cig za ba las gyur pa'i sdug bsngal rnams dang / mi rnams kyi</text></item>
<item><p>159b6</p><section>mdo sde</section><text>tshol khros sha thang ba'i sdug bsngal rnams dang lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang lags pa de dag mi rnams la rjod par bgyid de/ rgyu des na de dag skyo bar 'gyur la de ltar skyo bar</text></item>
<item><p>159b7</p><section>mdo sde</section><text>gyur nas kyang gong du khyad par thob par 'gyur lags so/ /btsun pa bdag yi dags kyi nang du rgyu bar chas nas mnyan du yod pa nas mi snang bar gyur te/ rgya mtsho'i 'gram du mchis na/ btsun pa bdag gis der yi dags</text></item>
<item><p>159b8</p><section>mdo sde</section><text>mo sgren mor mchis la rang gi skras yog pa sdong po me reg ma 'dra la dmus long du mchis pa de'i kha sna nas srin bu mang po byung ba dang des dpag tshad du ma'i dri ma mnam pas gang bar bgyid de phan tshun rgyug la de gang dang gang du</text></item>
<item><p>160a1</p><section>mdo sde</section><text>mchis pa de dang der khyi sngo bkra ba dag gis bcad nas/ rgyu des na des sdug bsngal drag pa dang mi bzad pa dang tsha ba dang yid du mi 'ong ba'i tshor ba myong ste skad po che 'thon la phan tshun rgyug pa zhig mthong lags na/</text></item>
<item><p>160a2</p><section>mdo sde</section><text>btsun pa yi dags mo des las ci bgyis na las de'i rnam par smin pas sdug bsngal de lta bu rnyed par gyur lags/ bcom ldan 'das kyis bka' stsal pa/ dga' byed yi dags mo de ni sdig pa'i las byed byed pa yin te</text></item>
<item><p>160a3</p><section>mdo sde</section><text>des sdig pa'i las mang du byas so/ /dga' byed sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa/</text></item>
<item><p>160a4</p><section>mdo sde</section><text>bde bar gshegs pa 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i tshe bA rA nA sIr</text></item>
<item><p>160a5</p><section>mdo sde</section><text>khyim bdag phyug cing nor mang la longs spyod che ba yongs su 'dzin pa yangs shing rgya che ba rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des thabs zlar bab pa las chung ma blangs nas/</text></item>
<item><p>160a6</p><section>mdo sde</section><text>de de dang lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags nas/ de zla ba dgu 'am bcu lon pa dang / bu mo gzugs bzang zhing lta na sdug la mdzes pa zhig btsas te/ de'i</text></item>
<item><p>160a7</p><section>mdo sde</section><text>btsas ston rgyas par byas nas rigs dang 'thun pa'i ming btags te 'o ma dang zho dang mar dang zhun mar dang mar gyi nying khus bskyed bsrings nas/ de gang gi tshe cher skyes pa de'i tshe/ des yang dag par rdzogs pa'i sangs rgyas</text></item>
<item><p>160a8</p><section>mdo sde</section><text>'od srung gi bstan pa la dad pa rnyed nas/ des pha ma la gsol te/ rab tu byung nas des sde snod gsum bslabs te rigs pa dang grol ba'i spobs pa dang ldan pa'i chos smra ba/ gos dang zas dang mal ca dang stan dang nad gsos dang sman zong rnams rnyed</text></item>
<item><p>160b1</p><section>mdo sde</section><text>par gyur nas/ des sbyin bdag dang sbyin pa po rnams la bskul te/ gtsug lag khang mchod rten dang bcas pa rnam pa thams cad yongs su rdzogs par byed du bcug nas/ sangs rgyas la sogs pa dge slong ma'i dge 'dun la phul te/ dge</text></item>
<item><p>160b2</p><section>mdo sde</section><text>slong ma rnams la yo byad thams cad kyis bsnyen bkur byas pa las/ de byad gzugs dang lang tsho dang cho rigs kyi rgyags pas dregs nas tshul khrims srung ma nus te/ des dge 'dun gyi dkor dang mchod rten gyi dkor dang 'tsho ba nar</text></item>
<item><p>160b3</p><section>mdo sde</section><text>ma dang phyogs bzhi'i dge 'dun gyi dkor ji dga' mgur spyad nas dge slong ma rnams kyis tshor te/ de dge slong ma'i gtsug lag khang nas bskrad nas de khro ba'i kun nas dkris pa chen po skyes te/ khro ba'i dbang du gyur nas slob pa dang mi</text></item>
<item><p>160b4</p><section>mdo sde</section><text>slob pa'i dge slong ma mang mo zhig la tshig rtsub cing brlang ba'i zug rngu dag gis spyos te/ khyim khyim du yang 'di dag ni tshul khrims 'chal pa dang sdig pa'i chos can yin no zhes de dag gi bsngags pa ma yin pa brjod la/ de dag gi</text></item>
<item><p>160b5</p><section>mdo sde</section><text>rnyed pa dang bkur sti yod pa'i bar chad kyang byas sdang mig gis kyang bltas so/ /dga' byed ji snyam du sems/ de'i tshe dge slong mar gyur pa gang yin pa de ni da ltar yi dags mo de yin te/ des der slob pa dang mi slob pa'i dge slong ma</text></item>
<item><p>160b6</p><section>mdo sde</section><text>rnams kyi rnyed pa dang bkur sti'i bar chad byas pa'i las de'i rnam par smin pas yi dags su skyes so/ /des dge slong ma de rnams la tshig rtsub cing brlang ba'i zug rngus spyos pa'i las de'i rnam par smin pas ni kha sna nas</text></item>
<item><p>160b7</p><section>mdo sde</section><text>srin bu mang po byung bar gyur to/ /des khyim khyim du de dag gi bsngags pa ma yin pa brjod pa'i las de'i rnam par smin pas ni dpag tshad du mar dri mnam pas gang bar gyur to/ /des dge slong ma rnams la sdang mig gis</text></item>
<item><p>160b8</p><section>mdo sde</section><text>bltas pa'i las de'i rnam par smin pas ni dmus long du gyur to/ /des dge 'dun gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi dkor ji dga' mgur spyad pa'i las de'i rnam</text></item>
<item><p>161a1</p><section>mdo sde</section><text>par smin pas ni khyi sngo bkra dag gis bza' bar gyur te des ni las de lta bu byas so/ /de nas de thos ma thag tu skye bo mang po de dag skyo ba chen po skyes te bcom ldan 'das kyis de dag gi yid skyo bar gyur par thugs</text></item>
<item><p>161a2</p><section>mdo sde</section><text>su chud nas de dang 'thun pa'i chos bstan te/ des na der kha cig gis ni dro bar gyur pa bskyed do/ /kha cig gis ni rtse mo dang bden pa dang 'thun pa'i bzod pa dang 'jig rten gyi chos kyi mchog dang mthong ba'i snyoms par 'jug pa bskyed do/ /</text></item>
<item><p>161a3</p><section>mdo sde</section><text>kha cig gis ni rgyun du zhugs pa'i 'bras bu mngon sum du byas so/ /kha cig gis ni lan cig phyir 'ong ba'i 'bras bu mngon sum du byas so/ /kha cig gis ni phyir mi 'ong ba'i 'bras bu mngon sum du byas so/ /kha cig gis ni rab tu</text></item>
<item><p>161a4</p><section>mdo sde</section><text>byung nas dgra bcom pa nyid mngon sum du byas so/ /kha cig gis 'khor los sgyur ba'i rgyal por 'gyur ba'i sa bon bskyed do/ kha cig gis ni brgya byin du 'gyur ba dang / kha cig gis ni tshangs par 'gyur ba dang kha cig gis ni nyan thos kyi byang chub</text></item>
<item><p>161a5</p><section>mdo sde</section><text>dang kha cig gis ni rang sangs rgyas kyi byang chub dang kha cig gis ni bla na med pa yang dag par rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol chos la 'bab dge 'dun</text></item>
<item><p>161a6</p><section>mdo sde</section><text>bab par byas te bkod do// //las brgya tham pa/ bam po bcu gsum pa/ snag bu zhes bya ba ni/ gleng gzhi mnyan du yod pa na bzhugs te/ tshe dang ldan pa maud gal gyi bu ni lugs</text></item>
<item><p>161a7</p><section>mdo sde</section><text>kyis dus dus su sems can dmyal bar rgyu bar byed yi dags kyi nang du rgyu bar byed dud 'gro'i nang du rgyu bar byed mi'i nang du rgyu bar byed lha'i nang du rgyu bar byed de/ phyir 'ongs nas sems can dmyal ba rnams kyi gcad pa dang</text></item>
<item><p>161a8</p><section>mdo sde</section><text>gtub pa dang brdeg pa dang btso ba la sogs pa'i sdug bsngal gang yin pa de dag mi rnams la rjod par byed do/ /phyir 'ongs nas yi dags rnams kyi bkres pa dang skom pa dang 'bar ba dang bsreg pa dang btso ba</text></item>
<item><p>161b1</p><section>mdo sde</section><text>la sogs pa'i sdug bsngal rnams dang / dud 'gro rnams kyi gcig la gcig za ba las gyur pa'i sdug bsngal rnams dang mi rnams kyi tshol khros sha thang ba'i sdug bsngal rnams dang / lha rnams kyi 'chi 'pho dang</text></item>
<item><p>161b2</p><section>mdo sde</section><text>ltung ba dang rnam par 'thor ba dang rnam par 'jig pa'i sdug bsngal gang yin pa de dag mi rnams la rjod par byed de/ de dag gis de thos nas skyo bar 'gyur la skyo bar gyur nas kyang gong du khyad par thob par 'gyur ro/ /de nas phyi zhig</text></item>
<item><p>161b3</p><section>mdo sde</section><text>na tshe dang ldan pa maud gal gyi bu chen po yi dags kyi nang du rgyu bar chas nas mnyan du yod pa nas mi snang bar gyur te/ rgya mtsho'i 'gram du phyin pa dang des der sha'i snag bu 'dra ba la gtsang khang phyur po tsam zhig 'dug ste/</text></item>
<item><p>161b4</p><section>mdo sde</section><text>de sa la 'dug na ni de la thog thag nas srog chags khab kyi mchu can sha stag za zhing 'dug la srog chags de dag za ches pas de gal te nam mkha' la 'phags na yang de'i lus thams cad mer 'bar te/ rgyu des na des</text></item>
<item><p>161b5</p><section>mdo sde</section><text>sdug bsngal drag pa dang mi bzad pa dang tsha ba dang yid du mi 'ong ba myong zhing 'dug pa zhig mthong nas/ tshe dang ldan pa maud gal gyi bu chen pos bsams pa/ sems can 'dis las ci zhig byas na/ las de'i rnam par</text></item>
<item><p>161b6</p><section>mdo sde</section><text>smin pas sdug bsngal 'di lta bu myong bar gyur pa zhi gu snyam ste/ des bltas na yang dag par rdzogs pa'i sangs rgyas 'od srung gi bstan pa la rab tu byung nas dge slong zhal ta byed par gyur te/ des der dge 'dun</text></item>
<item><p>161b7</p><section>mdo sde</section><text>gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi dkor gang zag gcig pus spyad pa dang / kha cig ni nye du rnams la yang byin/ kha cig ni khros nas mes bsregs pa'i las</text></item>
<item><p>161b8</p><section>mdo sde</section><text>de'i rnam par smin pa des na sdug bsngal de lta bu dag rnyed par gyur par mthong ngo / /de nas tshe dang ldan pa maud gal gyi bu chen pos bsams pa 'di'i las ni bdag gis kyang yang dag par mngon sum du mthong mod kyi 'on kyang skye bo</text></item>
<item><p>162a1</p><section>mdo sde</section><text>phal po che skyo ba bskyed pa'i phyir bdag gis bcom ldan 'das la zhu'o snyam nas/ rgya mtsho'i 'gram nas mi snang bar gyur te mnyan du yod par song ba dang de'i tshe bcom ldan 'das 'khor brgya phrag du ma'i gung la bzhugs te chos</text></item>
<item><p>162a2</p><section>mdo sde</section><text>ston to/ /de nas tshe dang ldan pa maud gal gyi bu chen pos bsams pa/ 'di ni bdag gis skye bo mang po skyo ba bskyed pa'i phyir bcom ldan 'das la zhu ba'i dus yin no snyam nas/ bcom ldan 'das ga la ba der song ste phyin nas bcom</text></item>
<item><p>162a3</p><section>mdo sde</section><text>ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas tshe dang ldan pa maud gal gyi bu chen pos bcom ldan 'das la 'di skad ces gsol to/ /btsun pa 'di na bdag gi lugs</text></item>
<item><p>162a4</p><section>mdo sde</section><text>kyis dus dus su sems can dmyal bar rgyu bar bgyid/ yi dags kyi nang du rgyu bar bgyid dud 'gro'i nang du rgyu bar bgyid mi'i nang du rgyu bar bgyid lha'i nang du rgyu bar bgyid de/ slar mchis nas sems can dmyal ba rnams kyi gcad</text></item>
<item><p>162a5</p><section>mdo sde</section><text>pa dang gtub pa dang brdeg pa dang btso ba la sogs pa'i sdug bsngal gang lags pa de dag mi rnams la rjod par bgyid lags so/ /slar mchis na yi dags rnams kyi bkres pa dang skom pa dang 'bar ba dang bsreg pa dang btso ba la</text></item>
<item><p>162a6</p><section>mdo sde</section><text>sogs pa'i sdug bsngal rnams dang dud 'gro rnams kyi gcig la gcig za ba las gyur pa'i sdug bsngal rnams dang / mi rnams kyi tshol khros sha thang ba'i sdug bsngal rnams dang lha rnams kyi 'chi 'pho dang ltung ba dang rnam par</text></item>
<item><p>162a7</p><section>mdo sde</section><text>'thor ba dang rnam par 'jig pa'i sdug bsngal gang lags pa de dag mi rnams la rjod par bgyid de rgyu des na de dag skyo bar 'gyur la/ de ltar skyo bar gyur nas kyang gong du khyad par thob par 'gyur lags so/ /btsun pa</text></item>
<item><p>162a8</p><section>mdo sde</section><text>bdag yi dags kyi nang du rgyu bar chas nas mnyan du yod pa nas mi snang bar gyur te/ rgya mtsho'i 'gram du mchis na/ btsun pa bdag gis der sems can sha'i snag bu 'dra ba la gtsang khang phyur po tsam zhig mchis te de sa la</text></item>
<item><p>162b1</p><section>mdo sde</section><text>mchis na ni/ de la thog thag nas srog chags khab kyi mchu can sha stag 'tshal zhing mchis la/ srog chags de dag 'tshal ches pas de gal te nam mkha' la 'phags na yang / de'i lus thams cad zhugs su 'bar te/</text></item>
<item><p>162b2</p><section>mdo sde</section><text>rgyu des na des sdug bsngal drag pa dang mi bzad pa dang tsha ba dang yid du mi 'ong ba myong zhing mchis pa zhig mthong lags na/ btsun pa sems can des las ci bgyis na las de'i rnam par smin pas sdug bsngal de lta bu rnyed par gyur</text></item>
<item><p>162b3</p><section>mdo sde</section><text>lags/ bcom ldan 'das kyis bka' stsal pa/ maud gal gyi bu sems can de ni sdig pa'i las byed byed pa yin te des sdig pa'i las mang du byas so/ /maud gal gyi bu sngon byung ba 'das pa'i dus na sems can de yang dag</text></item>
<item><p>162b4</p><section>mdo sde</section><text>par rdzogs pa'i sangs rgyas 'od srung gi bstan pa la rab tu byung ste dge slong zhal ta byed par gyur nas/ des der dge 'dun gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi dkor gang zag gcig pus</text></item>
<item><p>162b5</p><section>mdo sde</section><text>spyad la/ kha cig ni bsags te bzhag pa las de phyi zhig na nad kyis thebs nas des nor de dag nye du rnams la sbyin par byas pa dang / de dge slong dag gis mthong nas bkag pa las de 'di snyam du sems te/ gal te 'di dag gis bkag</text></item>
<item><p>162b6</p><section>mdo sde</section><text>pa lta na/ bdag gis ci nas de dag la yang mi phan la bdag la yang mi phan par bya'o snyam mo/ /de nas de khros pas nor de dag thams cad mes bsregs so/ /de'i 'og tu de de nas shi 'phos te shi nas yi dags su skyes te/ des</text></item>
<item><p>162b7</p><section>mdo sde</section><text>der dge 'dun gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi dkor gang zag gcig pus spyad pa'i las de'i rnam par smin pas ni/ lus sha'i snag bu 'dra la gtsang khang phyur po tsam du gyur</text></item>
<item><p>162b8</p><section>mdo sde</section><text>nas srog chags khab kyi mchu can dag gis bza' bar gyur to/ /des der dge 'dun gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi dkor mes bsregs pa'i las de'i rnam par smin</text></item>
<item><p>163a1</p><section>mdo sde</section><text>pas ni gal te steng gi nam mkha' la 'phags na yang lus mer 'bar bar 'gyur te/ sems can des las de lta bu byas pas na las de'i rnam par smin pas sdug bsngal de lta bu nyams su myong ngo / /de nas</text></item>
<item><p>163a2</p><section>mdo sde</section><text>de thos ma thag tu skye bo phal po che de dag skyo ba chen po skyes te/ bcom ldan 'das kyis de dag gi yid skyo bar gyur pa thugs su chud nas/ de dang 'thun pa'i chos bstan te des na der kha cig gis ni dro bar gyur pa bskyed do/ /kha cig gis</text></item>
<item><p>163a3</p><section>mdo sde</section><text>ni rtse mo dang bden pa dang 'thun pa'i bzod pa dang 'jig rten gyi chos kyi mchog dang mthong ba la snyoms par 'jug pa bskyed do/ /kha cig gis ni rgyun du zhugs pa'i 'bras bu mngon sum du byas so/ /kha cig gis ni lan cig phyir 'ong</text></item>
<item><p>163a4</p><section>mdo sde</section><text>ba'i 'bras bu mngon sum du byas so/ /kha cig gis ni phyir mi 'ong ba'i 'bras bu mngon sum du byas so/ /kha cig gis ni rab tu byung nas dgra bcom pa nyid mngon sum du byas so/ /kha cig gis ni 'khor los sgyur ba'i rgyal</text></item>
<item><p>163a5</p><section>mdo sde</section><text>por 'gyur ba'i sa bon bskyed do/ /kha cig gis ni stobs kyi 'khor los sgyur bar 'gyur ba dang kha cig gis ni brgya byin du 'gyur ba dang kha cig gis ni tshangs par 'gyur ba dang kha cig gis ni nyan thos kyi byang chub dang kha</text></item>
<item><p>163a6</p><section>mdo sde</section><text>cig gis ni rang sangs rgyas kyi byang chub dang kha cig gis ni bla na med pa yang dag par rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol chos la 'bab dge 'dun</text></item>
<item><p>163a7</p><section>mdo sde</section><text>la bab par byas te bkod do// //bur 'du shes zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na bram ze rgas shing 'khogs la btugs pa zhig</text></item>
<item><p>163a8</p><section>mdo sde</section><text>'dug pa las/ de don zhig la rgyal bu rgyal byed kyi tshal du song ba dang bram ze des bcom ldan 'das 'khor brgya phrag du ma'i gung la bzhugs te chos ston pa mthong ngo / /mthong nas kyang bram ze de bcom</text></item>
<item><p>163b1</p><section>mdo sde</section><text>ldan 'das la bu'i 'du shes skyes te/ de bu'i 'du shes kyis bcom ldan 'das kyi thad du song nas bcom ldan 'das kyi mgul nas 'jus so/ /de nas dge slong dag gis bram ze des bcom ldan 'das kyi mgul nas</text></item>
<item><p>163b2</p><section>mdo sde</section><text>'jus pa mthong nas bkag go/ /de nas der bcom ldan 'das kyis dge slong rnams la bka' stsal pa/ dge slong dag bram ze 'di ni bu la byams pa'i phyir/ nga'i mgul nas 'jus pa yin gyis ma dgag shig /gal</text></item>
<item><p>163b3</p><section>mdo sde</section><text>te bram ze 'di nga'i mgul nas 'jur ma bcug na kha nas khrag dron po byung ste 'chi bar 'gyur ro/ /de nas bram ze des bcom ldan 'das kyi mgul nas 'khyud zin nas chos mnyan pa'i phyir/ bcom ldan 'das kyi spyan sngar 'dug go/ /</text></item>
<item><p>163b4</p><section>mdo sde</section><text>de nas bcom ldan 'das kyis de'i bsam pa dang bag la nyal dang khams dang rang bzhin dang shes pa thugs su chud nas de dang 'thun pa'i chos bstan te/ des na bram ze des stan de nyid la 'dug bzhin du 'jig tshogs la lta ba'i ri'i</text></item>
<item><p>163b5</p><section>mdo sde</section><text>rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ des bden pa mthong nas stan las langs te bla gos phrag pa gcig tu gzar nas bcom ldan 'das ga la ba de logs su thal mo</text></item>
<item><p>163b6</p><section>mdo sde</section><text>sbyar ba btud de bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/ bdag kyang bcom ldan 'das</text></item>
<item><p>163b7</p><section>mdo sde</section><text>kyi thad du tshangs par spyod pa spyad par 'tshal lo/ /de nas de la bcom ldan 'das kyis dge slong tshur shog ces bya ba'i tshig gis/ dge slong tshur shog tshangs par spyod cig ces bka' stsal nas/ tshig de skad ces bka' stsal</text></item>
<item><p>163b8</p><section>mdo sde</section><text>pa'i mod la/ skra dang kha spu bregs nas zhag bdun lon pa tsam du gyur/ spyod lam ni bsnyen par rdzogs nas lo brgya lon pa lta bur 'dug par gyur/ lag na ni lhung gzed dang chu snod thogs par gyur to/ /'dir smras pa/ de bzhin gshegs</text></item>
<item><p>164a1</p><section>mdo sde</section><text>pas tshur zhes bka' stsal pa/ /de na skra bregs lus la snam sbyar gyon/ /sangs rgyas kyi ni dgongs pas gos bgos nas/ /mod la dbang po rab tu zhi bar gnas/ /de nas bcom ldan 'das kyis de la lung phog nas/</text></item>
<item><p>164a2</p><section>mdo sde</section><text>des brtson pa dang bsgrub pa dang 'bad pas nyon mongs pa thams cad spangs nas/ dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa nam mkha'</text></item>
<item><p>164a3</p><section>mdo sde</section><text>dang lag mthil du 'dra ba'i sems dang ldan pa tsan dan sbangs pa lta bur bsil bar gyur pa rig pas sgo nga'i sbubs bcom pa rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur</text></item>
<item><p>164a4</p><section>mdo sde</section><text>ste la rgyab kyis phyogs pa/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag gis sangs rgyas bcom ldan 'das la gsol pa/ btsun pa gzigs</text></item>
<item><p>164a5</p><section>mdo sde</section><text>lags/ mi stong phrag du mas bcom ldan 'das mthong yang sus kyang bu la byams pa'i tshul gyis bcom ldan 'das la bu dang phrad do zhes mchi zhing brgyugs te mgul nas 'ju ba ma bgyis lags so/ /bcom ldan 'das</text></item>
<item><p>164a6</p><section>mdo sde</section><text>kyis bka' stsal pa/ bram ze 'di ni nga 'das ma thag pa'i tshe rabs lnga brgyar phar gyur pas na/ sngon gyi bag chags de kho nas 'di nga la bu la byams pa'i tshul gyis bu dang phrad do zhes zer zhing nga'i mgul nas 'jus pa yin</text></item>
<item><p>164a7</p><section>mdo sde</section><text>no/ /dge slong dag gis gsol pa/ btsun pa gal te bram ze 'di bcom ldan 'das kyi 'das ma thag pa'i tshe rabs lnga brgyar yab du gyur pa lags na/ ci'i slad du da ltar yang yab du ma gyur lags/ bcom ldan</text></item>
<item><p>164a8</p><section>mdo sde</section><text>'das kyis bka' stsal pa/ byang chub sems dpa' rnams ni sbyin pa la sred pa dang nges par 'byung ba la sred pa yin na/ tshe rabs thams cad du 'dis nga'i sbyin pa'i bar chad byas nas der ngas smon lam btab pa/ phyin cad</text></item>
<item><p>164b1</p><section>mdo sde</section><text>'di nga'i phar ma gyur cig ces byas pa dang / gzhan yang zas gtsang gis kyang kye ma bdag sangs rgyas kyi yab du gyur cig ces smon lam btab pa'i phyir ro/ /dge slong dag gis gsol pa/ btsun pa zas gtsang gis smon lam gang</text></item>
<item><p>164b2</p><section>mdo sde</section><text>du btab lags/ bcom ldan 'das kyis bka' stsal pa/ dge slong dag sngon byung ba 'das pa'i dus na bskal pa dgu bcu rtsa gcig pa la/ yang dag par rdzogs pa'i sangs rgyas rnam par gzigs shes bya ba 'jig</text></item>
<item><p>164b3</p><section>mdo sde</section><text>rten du byung ste/ de tshong dpon zhig gis bshos gsol nas smon lam btab pa/ dge ba'i rtsa ba 'dis bdag gang dang gang du skye ba de dang der phyug cing nor mang la longs spyod che ba'i rigs su skye bar shog cig /skyes bu rin</text></item>
<item><p>164b4</p><section>mdo sde</section><text>po che 'di lta bu yang bdag gi bur gyur nas bdag gis de kho na mnyes par byas te mi mnyes par byed par ma gyur cig ces/ des der smon lam btab bo zhes bka' stsal nas/ dge slong dag gis sangs rgyas bcom ldan 'das</text></item>
<item><p>164b5</p><section>mdo sde</section><text>la zhus pa/ btsun pa bram ze 'dis las ci zhig bgyis na/ las de'i rnam par smin pas dbul por yang gyur la rgas na gdong rab tu byung lags/ bcom ldan 'das kyis bka' stsal pa/ byang chub sems dpa'</text></item>
<item><p>164b6</p><section>mdo sde</section><text>rnams ni sbyin pa la sred pa dang nges par 'byung ba la sred pa yin na/ 'dis dus thams cad du nga'i sbyin pa'i bar chad dang rab tu 'byung ba'i bar chad byas te/ 'dis dus thams cad du nga'i sbyin pa'i bar chad dang rab tu 'byung ba'i</text></item>
<item><p>164b7</p><section>mdo sde</section><text>bar chad byas pa'i las de'i rnam par smin pas 'di dbul por gyur la rgas la gdod rab tu byung ngo / /gsol pa/ btsun pa bram ze 'dis las ci zhig bgyis na las de'i rnam par smin pas/ bcom ldan 'das mnyes par</text></item>
<item><p>164b8</p><section>mdo sde</section><text>bgyis te bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis lags/ bcom ldan 'das kyis bka' stsal pa/ yang dag par rdzogs pa'i sangs rgyas</text></item>
<item><p>165a1</p><section>mdo sde</section><text>'od srung gi bstan pa la rab tu byung ste/ der 'dis tshe gcig tu tshangs par spyod pa spyad nas 'chi kar smon lam btab pa yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang</text></item>
<item><p>165a2</p><section>mdo sde</section><text>yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon</text></item>
<item><p>165a3</p><section>mdo sde</section><text>sum du byed par gyur cig ces byas pa des na/ /dge slong dag ji snyam du sems/ de'i tshe de'i dus na/ yang dag par rdzogs pa'i sangs rgyas 'od srung gi bstan pa la rab tu byung bar gyur pa gang yin pa de ni bram ze 'di nyid yin</text></item>
<item><p>165a4</p><section>mdo sde</section><text>te/ des der tshe gcig tu tshangs par spyod pa spyad nas 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag</text></item>
<item><p>165a5</p><section>mdo sde</section><text>gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pa des na/ dge</text></item>
<item><p>165a6</p><section>mdo sde</section><text>slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ 'dis nga mnyes par byas te mi mnyes par ma byas la nga nyid kyi</text></item>
<item><p>165a7</p><section>mdo sde</section><text>bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so// //zhing pa zhes bya ba ni/ gling gzhi mnyan du yod pa na bzhugs te/</text></item>
<item><p>165a8</p><section>mdo sde</section><text>de'i tshe mnyan du yod pa na bram ze dbul po zhing las kyis 'tsho ba zhig gnas te/ bram ze de'i zhing rgyal bu rgyal byed kyi tshal nas thag mi ring ba zhig na 'dug la/ bram ze de yang sgrub phod pa zhig ste de nang par sngar thong gshol</text></item>
<item><p>165b1</p><section>mdo sde</section><text>thogs nas zhing gi steng du song ngo / /de'i chung ma bram ze mo de yang bram ze de'i bza' ba dang bca' ba rnams khyer te/ zhing gi steng du song nas de gnyis ga zan zos te bram ze mo ni khyim du song ngo / /bram ze de ni zhing de nyid na zhing las byed</text></item>
<item><p>165b2</p><section>mdo sde</section><text>cing 'dug pa las/ de phyem red khyim du 'gro ba na bram ze dang bram ze mo de gnyis kyis/ bcom ldan 'das dang nyan thos chen po rnams mnyan du yod pa nas yang dang yang du phyi nang du gshegs pa mthong ngo / /mthong nas kyang de</text></item>
<item><p>165b3</p><section>mdo sde</section><text>gnyis bcom ldan 'das dang nyan thos chen po rnams la shin du dga' ba skyes te/ de gnyis dga' bar gyur nas phan tshun gcig la gcig smras pa bdag cag gnyis da ltar sdug bsngal bar gyur pa ci yang rung ba de dag thams</text></item>
<item><p>165b4</p><section>mdo sde</section><text>cad ni sngon bsod nams ma byas pa'i phyir te/ gal te da ltar yang bdag cag gnyis kyis dge ba'i las ci yang ma byas na ni/ bdag cag gnyis 'di nas shi 'phos nas kyang dbul po 'ba' shig du 'gyur ro zhes zer ro/ /</text></item>
<item><p>165b5</p><section>mdo sde</section><text>de nas bram zes smras pa/ bzang mo bdag cag gnyis nor gang gis sbyin pa dag sbyin zhing bsod nams dag byed par 'gyur ba'i nor de lta bu bdag cag gnyis la ci yang yod dam/ chung mas smras pa/ jo bo de skad</text></item>
<item><p>165b6</p><section>mdo sde</section><text>ma gsung shig dge sbyong gau ta ma 'di ni rkang gnyis kyi nang na bsod nams kyi zhing yin te/ 'di la ni bkur sti chung ngu byas pa tsam gyis kyang 'bras bu shin du che bar 'gyur gyis dge sbyong gau ta ma 'di la bdag cag gnyis</text></item>
<item><p>165b7</p><section>mdo sde</section><text>kyis bshos dbul bar bya'o/ /'di la phul na bdag cag gnyis dbul ba'i rgyun chad par 'gyur ro/ /bram zes smras pa khyod ci dga' ba bzhin du byas/ song la bza' ba dang bca' ba gtsang ma bzang po mang</text></item>
<item><p>165b8</p><section>mdo sde</section><text>po dag bshams te/ nang par phyir byung nas gang gi tshe dge sbyong gau ta ma mnyan du yod par bsod snyoms la gshegs pa de'i tshe/ bdag cag gnyis kyis zhing gi steng na 'dug bzhin du bshos dbul lo/ /</text></item>
<item><p>166a1</p><section>mdo sde</section><text>bram ze mos smras pa/ jo bo ji ltar dgyes pa bzhin du bgyi'o zhes byas nas/ bram ze mo de rang gi khyim du song ste bza' ba dang bca' ba gtsang ma bzang po mang po bshams te/ nang par sngar langs nas zhing gi steng du song ste/</text></item>
<item><p>166a2</p><section>mdo sde</section><text>rgyal bu rgyal byed kyi tshal logs su kha ltas nas/ bcom ldan 'das gshegs pa la stod cing 'dug go/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang ye shes la</text></item>
<item><p>166a3</p><section>mdo sde</section><text>mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag</text></item>
<item><p>166a4</p><section>mdo sde</section><text>bdun la spyod yul ba/ rnam par thar pa brgyad la bsam gtan pa/ mthar kyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs</text></item>
<item><p>166a5</p><section>mdo sde</section><text>pa rnams ni chos nyid kyis nyin dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud su ni dar su ni phongs shing 'dug su ni nyam nga bar gyur su ni gnod pa dang</text></item>
<item><p>166a6</p><section>mdo sde</section><text>ldan su ni phongs pa dang nyam nga ba dang gnod pa dang ldan su ni ngan song du gzhol su ni ngan song du 'bab su ni ngan song du bab su ni ngas ngan song nas phyung ste mtho ris dang thar pa dang 'bras bu la gzhag par bya/ su ni nyes par spyod pa'i</text></item>
<item><p>166a7</p><section>mdo sde</section><text>'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par</text></item>
<item><p>166a8</p><section>mdo sde</section><text>bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/ su la ni sangs rgyas byung bas brgyan pa'i</text></item>
<item><p>166b1</p><section>mdo sde</section><text>'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /</text></item>
<item><p>166b2</p><section>mdo sde</section><text>de nas bcom ldan 'das kyis dgongs pa/ bram ze de dang bram ze'i chung ma gnyis gdul ba'i dus la bab bo snyam dgongs nas/ snga dro sham thabs dang chos gos gsol te lhung bzed bsnams nas mnyan du yod pa logs su chas</text></item>
<item><p>166b3</p><section>mdo sde</section><text>te gshegs pa dang / bram ze dang bram ze mo de gnyis kyis bcom ldan 'das thag ring po zhig nas mthong ngo / /mthong nas kyang bcom ldan 'das ga la ba der logs su song ste phyin nas bcom ldan 'das kyi zhabs la</text></item>
<item><p>166b4</p><section>mdo sde</section><text>mgo bos phyag 'tshal te/ bcom ldan 'das la 'di skad ces gsol to/ /bcom ldan 'das zhing 'di nyid du bdag cag gnyis kyis phul ba'i bshol zhal gcig gsol du ci gnang zhes byas nas/ bcom</text></item>
<item><p>166b5</p><section>mdo sde</section><text>ldan 'das kyis de bza' bran gnyis la cang mi gsung bas gnang ngo / /de nas bram ze des bcom ldan 'das cang mi gsung bas gnang bar rig nas/ bcom ldan 'das kyi gdan bshams te bcom ldan 'das gdan</text></item>
<item><p>166b6</p><section>mdo sde</section><text>bshams pa la bzhugs su gsol zhes byas so/ /de nas bcom ldan 'das gdan bshams pa la bzhugs te/ bram ze de dang bram ze mo de gnyis kyis sangs rgyas bcom ldan 'das bde bar bzhugs par rig</text></item>
<item><p>166b7</p><section>mdo sde</section><text>nas/ rang gi lag nas bza' ba dang bca' ba gtsang ma bzang po mang pos tshim par byas nas ci bzhed pa bstabs so/ /rang gi lag nas bza' ba dang bca' ba gtsang ma bzang po mang po rnam grangs du mas tshim par byas te</text></item>
<item><p>166b8</p><section>mdo sde</section><text>ci bzhed pa bstabs nas/ bcom ldan 'das bshos gsol zin te/ stsang sder ni gyu phyag ni bcabs par rig nas chos mnyan pa'i phyir spyan sngar 'dug go/ /de nas bcom ldan 'das kyis de gnyis kyi rkyen du 'tsham pa'i chos bstan nas</text></item>
<item><p>167a1</p><section>mdo sde</section><text>gshegs so/ /bcom ldan 'das gshegs nas ring po ma lon par bram ze de dang bram ze mo de gnyis kyis smon lam btab pa/ kye ma dge ba'i rtsa ba 'dis bdag cag gnyis kyi dbul ba'i rgyun chad par gyur cig /bdag</text></item>
<item><p>167a2</p><section>mdo sde</section><text>cag gnyis kyi zhing 'di las nas kyi myu gu skyes pa thams cad kyang gser gyi myu gur snang bar gyur la/ de dag kyang de kho na bzhin du gyur cig / gzhan du ma gyur cig ces byas nas/ bram ze dang bram ze mo de gnyis kyis/ de skad ces brjod pa'i</text></item>
<item><p>167a3</p><section>mdo sde</section><text>mod la zhing de las skyes pa'i nas kyi myu gu thams cad gser du mthong ngo / /mthong nas kyang bram ze mo des smras pa/ jo bo bdag cag gnyis kyi smon lam ni grub na/ rgyal po la ma gsol bar bdag cag gnyis kyis longs spyad par mi nus</text></item>
<item><p>167a4</p><section>mdo sde</section><text>so zhes byas so/ /de nas bram ze des de thos ma thag tu rgyal po gsal rgyal ga la ba der song ste phyin nas rgyal po la gsol pa/ lha bdag cag gi nas zhing las gser gyi myu gu skyes kyis lhas sku skal bzhes pa'i rigs so zhes byas</text></item>
<item><p>167a5</p><section>mdo sde</section><text>nas/ rgyal po gsal rgyal gyis bsams pa/ ma la bram ze 'di ma smyos sam snyam pa dang / rgyal pos bltas na blo gsal zhing dbang po zhi bar 'dug par mthong ngo / /mthong nas kyang yang bsams pa/ ma la de ltar gyur kyang srid dam</text></item>
<item><p>167a6</p><section>mdo sde</section><text>snyam nas des rgyal po'i zhabs 'bring ba rnams btang ste/ de dag der dong na gser gyi myu gu ma mthong nas/ de dag phyir log ste rgyal po la gsol pa/ lha bram ze de ni sems la dbang ma mchis te de na gser gyi myu gu ga la mchis zhes</text></item>
<item><p>167a7</p><section>mdo sde</section><text>byas so/ /de nas bram ze des yang lan gcig song nas rgyal po gsal rgyal la gsol pa/ lha bdag gis ni gser gyi myu gu de dag nges par mthong gis lha sku skal bzhes par gsol zhes byas so/ /de nas rgyal pos</text></item>
<item><p>167a8</p><section>mdo sde</section><text>bsams pa/ yang na ni bram ze 'di sngon bsod nams byas pa zhig yin no/ /yang na ni 'dis da ltar zhing bzang po zhig la sa bon btab bo snyam nas/ rgyal po de nyid bram ze de'i zhing gi steng du song nas des kyang de na yod pa'i gser</text></item>
<item><p>167b1</p><section>mdo sde</section><text>gyi myu gu ma mthong nas/ de nas bram ze de la smras pa/ bram ze gal te khyod kyis gser gyi myu gu rnams mthong na/ khyod kyis ji tsam yongs su btang ba nga la byin cig ces byas so/ /de nas de thos ma thag tu bram ze des zhing thog gi</text></item>
<item><p>167b2</p><section>mdo sde</section><text>skal ba bcad de 'di ni lha'i bgyi'o/ /'di ni bdag gi bgyi'o zhes byas pa dang de skad brjod pa'i mod la rgyal po des kyang gser gyi myu gu mthong nas/ mthong ma thag tu rgyal po de ya mtshan du gyur te/ de ya mtshan du gyur nas bram ze</text></item>
<item><p>167b3</p><section>mdo sde</section><text>de la smras pa/ bram ze khyod kyis las ci zhig byas na des khyod kyi dpal 'di lta bu thob par gyur/ bram zes gsol pa/ lha bdag gis dge sbyong gau ta ma la bshos gsol to/ /rgyal pos smras pa/ bram ze khyod kyis ni zhing bzang</text></item>
<item><p>167b4</p><section>mdo sde</section><text>po la sa bon btab kyis song la 'jigs shing bag tsha ba med par spyod cig /sbyin pa dag kyang byin cig bsod nams dag kyang gyis shig ces smras nas rgyal po song ngo / /de nas bram ze des bsams pa/ bdag gis dpal 'di lta bu</text></item>
<item><p>167b5</p><section>mdo sde</section><text>thob pa ci yang rung ba de dag thams cad ni bcom ldan 'das las brten te thob pa yin gyis/ bdag gis de kho na'i bka' drin bsab dgos so snyam nas/ des khyim gyi 'byor pa rgya chen po bshams nas/ sangs rgyas la</text></item>
<item><p>167b6</p><section>mdo sde</section><text>sogs pa dge slong gi dge 'dun zla ba gsum gyi bar du spyan drangs te/ yo byad thams cad sbyar nas mjug tu sangs rgyas la sogs pa dge slong gi dge 'dun bshos gsol te/ re re la ras zung re phul nas chos mnyan pa'i</text></item>
<item><p>167b7</p><section>mdo sde</section><text>phyir spyan sngar 'dug go/ /de nas bcom ldan 'das kyis de'i bsam pa dang bag la nyal dang khams dang shes pa dang rang bzhin thugs su chud nas/ de dang 'thun pa'i chos bstan te/ des na bram ze 'khor dang bcas pas stan</text></item>
<item><p>167b8</p><section>mdo sde</section><text>de nyid la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te bden pa mthong nas bram ze des bsams pa bdag khyim na 'dug pa</text></item>
<item><p>168a1</p><section>mdo sde</section><text>btang la/ bcom ldan 'das kyi bstan pa la rab tu byung ste chu bo rnams las brgal bar bya ba dang sbyor ba rnams las yang dag par 'da' bar bya ba'i phyir brtson pa dang / bsgrub pa dang 'bad par bya'o snyam nas/ sbyin</text></item>
<item><p>168a2</p><section>mdo sde</section><text>pa dag byin zhing / bsod nams dag byas te bcom ldan 'das kyi bstan pa la rab tu byung ngo / /de nas des brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/ de dgra</text></item>
<item><p>168a3</p><section>mdo sde</section><text>bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i</text></item>
<item><p>168a4</p><section>mdo sde</section><text>sbubs bcom pa/ rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la rgyab kyis phyogs pa/ dbang po dang nye dbang dang bcas pa'i lha rnams kyis mchod cing</text></item>
<item><p>168a5</p><section>mdo sde</section><text>rjed pa dang gus par smra ba'i gnas su gyur to/ /de nas dge slong dag gis bcom ldan 'das la zhus pa/ btsun pa bram ze 'dis las ci zhig bgyis na/ las de'i rnam par smin pas zhing las skyes pa'i nas kyi myu gu</text></item>
<item><p>168a6</p><section>mdo sde</section><text>rnams gser gyi myu gur mthong la/ 'dis bcom ldan 'das kyang mnyes par byas te mi mnyes par ma bgyis/ bcom ldan 'das kyi bstan pa la yang rab tu byung nas nyon mongs pa thams cad spangs te dgra bcom pa nyid</text></item>
<item><p>168a7</p><section>mdo sde</section><text>mngon sum du bgyis lags/ bcom ldan 'das kyis bka' stsal pa/ dge slong dag 'das pa'i las kyi shas kyang yod la/ da ltar gyi las kyi shas kyang yod de/ 'das pa'i las gang zhe na/ dge slong dag</text></item>
<item><p>168a8</p><section>mdo sde</section><text>sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes</text></item>
<item><p>168b1</p><section>mdo sde</section><text>bu gdul bya'i kha lo sgyur ba bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i gsung rab la bram ze 'di rab tu byung nas/ des der tshe gcig du tshangs par spyod pa spyad de 'chi</text></item>
<item><p>168b2</p><section>mdo sde</section><text>kar smon lam btab pa/ 'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang yon tan gyi tshogs ci yang ma thob kyis/ yang dag par rdzogs pa'i sangs rgyas 'od srung</text></item>
<item><p>168b3</p><section>mdo sde</section><text>gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams</text></item>
<item><p>168b4</p><section>mdo sde</section><text>cad spangs te dgra bcom pa nyid mngon sum du byed par gyur cig ces byas so/ /dge slong dag ji snyam du sems/ de'i tshe de'i dus na dge slong du gyur pa gang yin pa de ni bram ze 'di kho na yin te/ des der tshe gcig tu tshangs par</text></item>
<item><p>168b5</p><section>mdo sde</section><text>spyod pa spyad nas 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes</text></item>
<item><p>168b6</p><section>mdo sde</section><text>par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pa des na/ dge slong dag nga yang dag par rdzogs pa'i sangs rgyas</text></item>
<item><p>168b7</p><section>mdo sde</section><text>'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas 'dis nga mnyes par byas te/ mi mnyes par ma byas la nga nyid kyi bstan pa la rab tu byung nas nyon mongs pa thams</text></item>
<item><p>168b8</p><section>mdo sde</section><text>cad spangs te dgra bcom pa nyid mngon sum du byas pa 'di ni sngon gyi las yin no/ /da ltar gyi las gang zhe na/ 'dis nga la zhal zas phul nas smon lam btab ste/ 'phral kho nar bdag gi dbul ba'i rgyun</text></item>
<item><p>169a1</p><section>mdo sde</section><text>chad par gyur cig /bdag gi nas kyi myu gu 'di rnams kyang gser gyi myu gur snang bar gyur la de dag kyang de kho na bzhin du gyur cig / gzhan du ma gyur cig ces byas pa 'di ni da ltar gyi las yin no// //</text></item>
<item><p>169a2</p><section>mdo sde</section><text>shi ba zhes bya ba ni/ gleng gzhi rgyal po'i khab na bzhugs te/ de'i tshe rgyal po'i khab na bram ze zhig gnas pa des thabs zlar bab pa las chung ma blangs nas/ de de dang lhan cig tu rtse zhing dga' la dga' mgur spyod do/ /de nas phyi</text></item>
<item><p>169a3</p><section>mdo sde</section><text>zhig na de'i chung ma la bu chags nas de zla ba dgu 'am bcu lon pa dang khye'u gzugs bzang zhing blta na sdug la mdzes pa zhig btsas nas de'i btsas ston rgyas par byas te/ rigs dang 'thun par ming btags nas/ 'o ma dang zho dang</text></item>
<item><p>169a4</p><section>mdo sde</section><text>mar dang zhun mar dang mar gyi nying khus bskyed bsrings so/ /de nas de gang gi tshe cher skyes pa de'i tshe yi ge dang bram ze'i spyod lam dang spyod pa dang \u0f00 zhes bya ba dang b+ho zhes bya ba dang gtsang sbra dang cho ga dang thal ba blang ba dang ril ba thogs pa</text></item>
<item><p>169a5</p><section>mdo sde</section><text>dang nges brjod kyi rig byed dang mchod sbyin gyi rig byed dang snyan tshig gi rig byed dang srid srung gi rig byed dang mchod sbyin bya ba dang mchod sbyin byed du gzhug pa dang sbyin pa dang blang ba dang kha ton bya ba dang kha ton slob du gzhug pa'i thabs</text></item>
<item><p>169a6</p><section>mdo sde</section><text>bslabs nas las rnam pa drug la mkhas pa'i bram zer gyur te/ de mthar kyis rig pa'i gnas bcwa brgyad la byang bar gyur to/ /bram ze de yang phyi zhig na sangs rgyas la dad pa dang chos dang dge 'dun la dad par gyur te/ skyabs su 'gro</text></item>
<item><p>169a7</p><section>mdo sde</section><text>ba dang bslab pa'i gzhi rnams blangs so/ /de nas phyi zhig na des sangs rgyas la sogs pa dge slong gi dge 'dun bza' ba dang bca' ba gtsang ma bzang po mang pos tshim par byas nas/ chos mnyan pa'i phyir spyan sngar 'dug</text></item>
<item><p>169a8</p><section>mdo sde</section><text>go/ /bcom ldan 'das kyis kyang de dang 'tsham pa'i chos bstan nas gshegs so/ /de nas phyi zhig na bram ze de nad kyis thebs nas/ de rtsa ba dang sdong bu dang lo ma dang me tog dang 'bras bu'i sman dag gis rim</text></item>
<item><p>169b1</p><section>mdo sde</section><text>gror byas kyang sos par byed ma nus nas shi'o/ /de shi 'phos te dus las 'das nas sum bcu rtsa gsum pa'i lha'i nang du skyes so/ /de nas bu des kyang pha'i rus bu de bya rgod kyi phung po'i ri las thag mi ring ba zhig tu phyung ste/</text></item>
<item><p>169b2</p><section>mdo sde</section><text>bsregs nas de dur khrod de nyid na 'dug cing mya ngan byed la sdug bsngal zhing smre sngags 'don te brang rdung zhing pha cig pha cig ces cho nges 'debs te phan tshun 'khyam zhing 'dug go/ /lha'i bu 'am lha'i bu mo skyes ma thag pa na chos</text></item>
<item><p>169b3</p><section>mdo sde</section><text>nyid kyis sems rnam pa gsum skye bar 'gyur te/ gang nas shi 'phos gang du skyes las gang gi skyes snyam mo/ /de nas mi las shi 'phos pa dang sum bcu rtsa gsum pa'i lhar skyes pa dang bcom ldan 'das la sogs pa</text></item>
<item><p>169b4</p><section>mdo sde</section><text>dge slong gi dge 'dun la bkur sti byas te skyabs su song ba dang bslab pa'i gzhi rnams bsrungs par des mthong ngo / /de nas sngon bram zer gyur pa'i lha'i bu de 'di snyam du sems te/ bdag zhag lon nas gzod bcom ldan</text></item>
<item><p>169b5</p><section>mdo sde</section><text>'das la lta ba dang bsnyen bkur byed du 'gro ba ni bdag gi cha ma yin gyis/ bdag zhag ma lon par bcom ldan 'das la blta ba dang bsnyen bkur bya ba'i phyir 'gro'o snyam mo/ /de nas sngon bram zer gyur pa'i lha'i bu rna</text></item>
<item><p>169b6</p><section>mdo sde</section><text>ca gdub 'khor dag cing 'gul ba thogs pa lus do shal dang se mo dos brgyan pa nor bu rin po che sna tshogs kyis spras pa'i cod pan can lus gur gum dang ta ma'i lo ma dang sprig ka la sogs pas byugs pa des/</text></item>
<item><p>169b7</p><section>mdo sde</section><text>de nyid kyi mtshan mo lha'i me tog ud pa la dang pad ma dang ku mu da dang pad ma dkar po dang man dA ra ba rnams kyis thu ba bkang ste/ sum cu rtsa gsum pa'i lha'i nang nas mi snang bar gyur te/ bcom ldan 'das kyi</text></item>
<item><p>169b8</p><section>mdo sde</section><text>spyan sngar phyin nas/ bcom ldan 'das la lha'i me tog ud pa la dang pad ma dang ku mu da dang pad ma dkar po dang man dA ra ba rnams kyis gtor te/ bcom ldan 'das kyi zhabs la mgo bos phyag 'tshal nas/</text></item>
<item><p>170a1</p><section>mdo sde</section><text>chos mnyan pa'i phyir spyan sngar 'dug go/ /de nas bcom ldan 'das kyis de'i bsam pa dang bag la nyal dang khams dang shes pa dang rang bzhin thugs su chud nas de dang 'thun pa'i chos bstan te/ des na sngon bram zer</text></item>
<item><p>170a2</p><section>mdo sde</section><text>gyur pa'i lha'i bu des 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ des bden pa mthong nas/ bcom ldan 'das kyi zhabs la mgo bos phyag</text></item>
<item><p>170a3</p><section>mdo sde</section><text>'tshal te/ bcom ldan 'das la lan gsum bskor ba byas nas/ bcom ldan 'das kyi thad nas mi snang bar gyur te/ des bltas na bu de dur khrod na 'dug cing shin du mya ngan byed la sdug bsngal zhing smre sngags 'don te/ brang rdung</text></item>
<item><p>170a4</p><section>mdo sde</section><text>zhing pha cig pha cig ces cho nge 'don te/ phan tshun du 'khyam zhing 'dug pa mthong ngo / /mthong nas kyang bu'i thad du song ste smras pa/ bu nga ni mya ngan byar med par gyur gyis nga'i phyir ha cang mya ngan ma byed cig /bus smras</text></item>
<item><p>170a5</p><section>mdo sde</section><text>pa/ khyod su zhig /lha'i bus smras pa/ nga ni khyod kyi pha yin no/ /bus smras pa/ khyod gang du skyes/ lha'i bus smras pa/ lha'i nang du skyes so/ /bus smras pa/ khyod kyis las ci zhig byas/ lha'i bus smras</text></item>
<item><p>170a6</p><section>mdo sde</section><text>pa/ sangs rgyas la sogs pa dge slong gi dge 'dun la bkur sti byas te/ skyabs su 'gro ba dang bslab pa'i gzhi rnams bsrungs so/ /bu nga'i mya ngan ma byed par khyod bdag gi mya ngan byos la/ bcom ldan 'das la</text></item>
<item><p>170a7</p><section>mdo sde</section><text>skyabs su song shig dang / de las khyod kyi legs pa thams cad 'byung bar 'gyur ro zhes byas nas/ lha'i bu de de nyid du mi snang bar gyur te sum bcu rtsa gsum pa'i lha'i nang du song ngo / /bram ze'i khye'u des kyang pha'i ngag</text></item>
<item><p>170a8</p><section>mdo sde</section><text>mnyan nas pha'i mya ngan spangs te/ bcom ldan 'das la yang dga' bar gyur nas/ bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/ chos mnyan pa'i phyir bcom ldan 'das kyi spyan</text></item>
<item><p>170b1</p><section>mdo sde</section><text>sngar 'dug go/ /de nas bcom ldan 'das kyis de'i bsam pa dang bag la nyal dang khams dang shes pa dang rang bzhin thugs su chud nas de dang 'thun pa'i chos bstan te/ des na bram ze des 'jig tshogs la lta ba'i ri'i rtse mo mthon</text></item>
<item><p>170b2</p><section>mdo sde</section><text>po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ des bden pa mthong nas stan las langs te bla gos phrag pa gcig tu gzar nas/ bcom ldan 'das ga la ba de logs su thal mo</text></item>
<item><p>170b3</p><section>mdo sde</section><text>sbyar ba btud de bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob du rung na bdag kyang bcom ldan 'das</text></item>
<item><p>170b4</p><section>mdo sde</section><text>kyi thad du tshangs par spyod pa spyad par 'tshal lo/ /de nas de la bcom ldan 'das kyis dge slong tshur shog ces bya ba'i tshig gis rab tu phyung ste bsnyen par rdzogs par mdzad nas de la lung yang phog go/ /des kyang brtson pa</text></item>
<item><p>170b5</p><section>mdo sde</section><text>dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam</text></item>
<item><p>170b6</p><section>mdo sde</section><text>mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa/ srid pa'i</text></item>
<item><p>170b7</p><section>mdo sde</section><text>rnyed pa dang chags pa dang bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong dag gis bcom ldan 'das la gsol pa/ btsun</text></item>
<item><p>170b8</p><section>mdo sde</section><text>pa gzigs lags/ bram ze'i khye'u ma dad pa 'di phas dad pa phun sum tshogs pa la bzhag ste/ 'di rab tu byung nas bcom ldan 'das mnyes par bgyis te mi mnyes par ma bgyis la nyon mongs pa thams cad spangs te/</text></item>
<item><p>171a1</p><section>mdo sde</section><text>dgra bcom pa nyid mngon sum du bgyis lags so/ /bcom ldan 'das kyis bka' stsal pa/ da ltar 'ba' shig ma yin te/ 'das pa'i dus na yang bram ze'i khye'u 'di ma dad pa las phas ji ltar dad pa phun sum tshogs</text></item>
<item><p>171a2</p><section>mdo sde</section><text>pa la bzhag pa dang 'di rab tu byung nas tshe gcig tu tshangs par spyod pa spyad pa de nyon cig /dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas</text></item>
<item><p>171a3</p><section>mdo sde</section><text>rig pa dang zhabs su ldan pa bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i</text></item>
<item><p>171a4</p><section>mdo sde</section><text>tshe bA rA Na sI na bram ze zhig gnas pa las/ phyi zhig na de'i chung ma la bu chags nas/ de zla ba dgu 'am bcu lon pa dang khye'u zhig btsas te/ gang gi tshe cher skyes pa de'i tshe yi ge dang bram ze'i spyod lam dang spyod pa dang \u0f00 zhes</text></item>
<item><p>171a5</p><section>mdo sde</section><text>bya ba dang b+ho zhes bya ba dang gtsang sbra dang cho ga dang thal ba blang ba dang ril ba thogs pa dang nges brjod kyi rig byed dang mchod sbyin gyi rig byed dang snyan tshig gi rig byed dang srid srung gi rig byed dang mchod sbyin bya ba dang mchod sbyin byed du gzhug</text></item>
<item><p>171a6</p><section>mdo sde</section><text>pa dang sbyin pa dang blang ba dang kha don bya ba dang kha don slob du gzhug pa'i thabs bslabs nas/ las rnam pa drug la mkhas pa'i bram zer gyur te/ de mthar kyis rig pa'i gnas bcwa brgyad la byang bar gyur to/ /de nas phyi zhig</text></item>
<item><p>171a7</p><section>mdo sde</section><text>na de'i pha sangs rgyas la mngon par dga' bar gyur/ chos dang dge 'dun la mngon par dga' bar gyur nas skyabs su 'gro ba dang bslab pa'i gzhi rnams bzung ngo / /de nas phyi zhig na de shi 'phos te dus las 'das nas lha'i nang du skyes so/ /</text></item>
<item><p>171a8</p><section>mdo sde</section><text>bram ze'i khye'u de ni shin du mya ngan byed cing smre sngags 'don te/ brang rdung zhing pha cig pha cig ces cho nge 'don te phan tshun 'khyam zhing 'dug go/ /de nas de'i phas de tshor nas de'i thad du song ste smras pa/ bu cig nga ni mya ngan byar med par gyur</text></item>
<item><p>171b1</p><section>mdo sde</section><text>gyis mya ngan ma byed cig /bus smras pa/ khyod su zhig /des smras pa/ nga ni khyod kyi pha yin no/ /bus smras pa khyod gang du skyes/ des smras pa/ lha'i nang du skyes so/ /bus smras pa/ khyod kyis las ci zhig byas/ des smras pa/</text></item>
<item><p>171b2</p><section>mdo sde</section><text>yang dag par rdzogs pa'i sangs rgyas 'od srung la bsnyen bkur byas te/ skyabs su 'gro ba dang bslab pa'i gzhi rnams bsrungs so/ /da khyod kyis nga'i mya ngan ma byed par khyod bdag gi mya ngan byos la/ yang dag par rdzogs pa'i sangs rgyas</text></item>
<item><p>171b3</p><section>mdo sde</section><text>'od srung la skyabs su song shig dang / de las khyod kyi legs pa thams cad 'byung bar 'gyur ro zhes byas nas lha'i bu de mi snang bar gyur to/ /bram ze'i khye'u des kyang pha'i ngag mnyan te/ yang dag par rdzogs pa'i sangs rgyas 'od srung gi bstan</text></item>
<item><p>171b4</p><section>mdo sde</section><text>pa la rab tu byung nas/ des tshe gcig tu tshangs par spyod pa spyad de 'chi kar smon lam btab pa/ 'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang bdag gis yon tan gyi</text></item>
<item><p>171b5</p><section>mdo sde</section><text>tshogs ci yang ma thob kyis yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig mi mnyes par byed par ma gyur cig /</text></item>
<item><p>171b6</p><section>mdo sde</section><text>de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig /ces byas so/ /dge slong dag ji snyam du sems/ de'i tshe de'i dus na bram zer gyur pa gang yin pa de ni bram</text></item>
<item><p>171b7</p><section>mdo sde</section><text>ze 'di nyid yin no/ /de'i tshe bur gyur pa gang yin pa de ni bu 'di nyid yin te/ de'i tshe yang 'dis pha las brten te dad pa rnyed nas tshe gcig tu tshangs par spyod pa spyad do/ /da ltar yang 'dis pha de nyid las brten nas dad pa rnyed de/</text></item>
<item><p>171b8</p><section>mdo sde</section><text>nga'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so// //las brgya tham pa/ bam po bcu bzhi pa/ ko ka li ka zhes bya ba ni/ gleng gzhi rgyal po'i khab na bzhugs</text></item>
<item><p>172a1</p><section>mdo sde</section><text>te/ de'i tshe tshe dang ldan pa ko ka li ka sab kang ri la 'jigs byed ma'i tshal ri dgas kyi nags na gnas te/ sab kang ri la gnas pa'i bram ze dang khyim bdag rnams kyis de la bkur sti byas bla mar byas ri mor byas mchod</text></item>
<item><p>172a2</p><section>mdo sde</section><text>par byas te/ gos dang zas dang mal cha dang stan dang nad gsos dang sman zong rnams rnyed par gyur nas/ des der dge slong 'ongs so cog la yo byad thams cad kyis bsnyen bkur byed do/ /de'i tshe tshe dang ldan pa shA ri'i bu dang maud gal gyi bu</text></item>
<item><p>172a3</p><section>mdo sde</section><text>gnyis ljongs rgyu zhing dong ba las sab kang ri la phyin te/ 'jigs byed ma'i tshal ri dgas kyi nags na gnas so/ /de nas dge slong ko ka li kas/ tshe dang ldan pa shA ri'i bu dang maud gal gyi bu gnyis ljongs rgyu zhing song song ba las sab kang</text></item>
<item><p>172a4</p><section>mdo sde</section><text>ri la phyin te/ 'jigs byed ma'i tshal ri dgas kyi nags na 'dug go zhes thos so thos nas kyang tshe dang ldan pa shA ri'i bu dang maud gal gyi bu gnyis ga la ba der song ste phyin nas/ tshe dang ldan pa shA ri'i bu dang maud gal gyi bu gnyis kyi rkang</text></item>
<item><p>172a5</p><section>mdo sde</section><text>pa la mgo bos phyag 'tshal te phyogs gcig tu 'dug go/ /phyogs gcig tu 'dug nas dge slong ko ka li kas tshe dang ldan pa shA ri'i bu dang maud gal gyi bu gnyis la 'di skad ces smras so/ /bdag gis btsun pa khyed gnyis la</text></item>
<item><p>172a6</p><section>mdo sde</section><text>yo byad thams cad kyis bsnyen bkur bgyis/ khyed kyis thugs khral chung ngur bzhugs shig /de gnyis kyis smras pa tshe dang ldan pa sab kang ri 'di ni shin du 'jigs pa yin te 'dir gnas mi phod kyis/ bdag cag</text></item>
<item><p>172a7</p><section>mdo sde</section><text>gnyis ni dgon pa rab tu dben pa'i gnas ga ge mo zhig tu song ste gnas par bya'o/ /ko ka li kas smras pa/ der bzhud na yang bdag gis yo byad thams cad kyis bsnyen bkur bgyis/ khyed gnyis kyis bdag la</text></item>
<item><p>172a8</p><section>mdo sde</section><text>gnang bar mdzod cig /tshe dang ldan pa shA ri'i bu dang maud gal gyi bus smras pa/ gal te khyod shA ri'i bu dang maud gal gyi bu gnyis dgon pa'i gnas ga ge mo zhig na 'dug go zhes sab kang ri 'dir su la yang mi zer</text></item>
<item><p>172b1</p><section>mdo sde</section><text>na ni bdag cag gnyis 'dug par bya'o/ /gal te khyod kyis 'ga' zhig la byas na ni bdag cag gnyis kyis khyod la ma sbran par gnas de nas gud du 'gro'o/ /ko ka li kas smras pa/ su la yang mi mchis gnang bar mdzod</text></item>
<item><p>172b2</p><section>mdo sde</section><text>cig /de nas de gnyis de la cang mi smra bas khas blangs so/ /de gnyis kyis de la khas blangs nas dgon pa'i gnas der song ste/ 'khod nas ko ka li ka de de gnyis la yo byad thams cad kyis bsnyen bkur byed pa la zhugs</text></item>
<item><p>172b3</p><section>mdo sde</section><text>so/ /de nas de'i tshe sab kang ri de nyid na khyim bdag cig gnas te/ khyim bdag de dge slong ko ka li ka la mngon par dga' bar gyur nas/ de de la yo byad thams cad kyis bsnyen bkur byed do/ /de nas phyi zhig na khyim bdag</text></item>
<item><p>172b4</p><section>mdo sde</section><text>de'i chung ma la bu chags nas/ de zla ba dgu 'am bcu lon pa dang / khye'u gzugs bzang zhing blta na sdug la mdzes pa zhig btsas te/ de gang gi tshe cher skyes pa de'i tshe/ dge slong ko ka li ka de nyid las brten nas</text></item>
<item><p>172b5</p><section>mdo sde</section><text>bcom ldan 'das kyi bstan pa la dad pa rnyed de/ skyabs su 'gro ba dang bslab pa'i gzhi rnams blangs so/ /de nas phyi zhig na de'i blo skyes pa/ bdag khyim na gnas pa btang la bcom ldan 'das kyi bstan pa la</text></item>
<item><p>172b6</p><section>mdo sde</section><text>rab tu byung ngo snyam ste/ tshe dang ldan pa ko ka li ka ga la ba der song nas smras pa/ btsun pa ko ka li ka bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos</text></item>
<item><p>172b7</p><section>mdo sde</section><text>po 'thob du rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /ko ka li kas smras pa/ gzhon nu khyod pha ma gnyis kyis gnang ngam/ des smras pa ma gnang ngo / /ko ka li</text></item>
<item><p>172b8</p><section>mdo sde</section><text>kas smras pa/ bu sangs rgyas rnams dang sangs rgyas kyi nyan thos rnams ni/ pha ma gnyis kyis ma gnang bar rab tu 'byin par yang mi mdzad/ bsnyen par rdzogs par yang mi mdzad kyis/ song la pha ma gnyis la gsol</text></item>
<item><p>173a1</p><section>mdo sde</section><text>cig dang de'i 'og tu khyod kyi sla bar 'gyur ro/ /de nas 'phags pa ji ltar dgyes pa de bzhin du 'tshal lo zhes byas nas/ de pha ma'i thad du song ste smras pa/ yab yum bdag bcom ldan 'das kyi bstan pa la rab tu</text></item>
<item><p>173a2</p><section>mdo sde</section><text>'byung bar mdzad du gsol/ /pha ma gnyis kyis smras pa/ bdag cag ni khyod shi ste 'bral bar 'gyur yang srid kyi/ khyod gson bzhin du gnang bar ni mi byed do/ /de nas phyi zhig na tshe dang ldan pa ko ka li ka ljongs dag du don</text></item>
<item><p>173a3</p><section>mdo sde</section><text>bsgrub pa zhig byung nas/ des lhan cig gnas pa dang nye gnas rnams tshe dang ldan pa shA ri'i bu dang maud gal gyi bu gnyis la gtad de/ btsun pa gnyis bdag ni ljongs dag du bgyi ba cung zad cig la mchis/ dge slong 'di dag btsun pa gnyis kyis lung</text></item>
<item><p>173a4</p><section>mdo sde</section><text>dbog pa dang yid la bgyid pa'i lung dang zhu ba'i gnas stsal du gsol zhes byas nas/ des de gnyis la 'khor rnams gtad de ljongs rgyu zhing song ngo / /de song nas tshe dang ldan pa shA ri'i bu dang maud gal gyi bu gnyis kyis bsams pa/ dge slong 'di dag</text></item>
<item><p>173a5</p><section>mdo sde</section><text>la nges par 'byed pa'i cha bzhi'i dge ba cung zad yod dam med chi gu snyam ste/ de gnyis kyis bltas nas yod par gyur te/ bdag cag gnyis kho na la rag las par mthong nas/ dge slong de dag la tshe dang ldan pa maud gal gyi bus ni rdzu 'phrul gyi</text></item>
<item><p>173a6</p><section>mdo sde</section><text>cho 'phrul gyis bskul/ tshe dang ldan pa shA ri'i bus ni rjes su bstan pa'i cho 'phrul gyis bskul nas/ de dag gis brtson pa dang bsgrub pa dang 'bad pas nyon mongs pa thams cad spangs te dgra bcom pa nyid mngon sum du byas so/ /</text></item>
<item><p>173a7</p><section>mdo sde</section><text>de dag gis dgra bcom pa nyid thob nas khyim bdag gi bu des kyang pha ma la gsol te/ gtsug lag khang du song nas de dge slong de dag gi thad du song ste/ smras pa/ btsun pa ko ka li ka gar mchis/ de dag gis smras pa/ de ci</text></item>
<item><p>173a8</p><section>mdo sde</section><text>la dgos/ khye'us smras pa/ bdag de las rab tu 'byung bar 'tshal lo/ /dge slong de dag gis de la smras pa/ khyod la ko ka li ka ci dgos/ tshe dang ldan pa shA ri'i bu dang maud gal gyi bu 'di gnyis ni mchog gi zung / zung bzang po yin</text></item>
<item><p>173b1</p><section>mdo sde</section><text>gyis de gnyis las rab tu 'byung bar gyis shig ces byas so/ /de nas de thos ma thag tu khye'u de dga' ches nas/ tshe dang ldan pa shA ri'i bu dang maud gal gyi bu gnyis ga la ba der song ste phyin nas/ de gnyis kyi rkang pa la mgo bos phyag 'tshal</text></item>
<item><p>173b2</p><section>mdo sde</section><text>te/ chos mnyan pa'i phyir tshe dang ldan pa shA ri'i bu'i mdun du 'dug go/ /tshe dang ldan pa shA ri'i bus kyang de'i bsam pa dang bag la nyal ba dang khams dang shes pa dang rang bzhin rtogs nas de dang 'thun pa'i chos bstan te/ des na khye'u de</text></item>
<item><p>173b3</p><section>mdo sde</section><text>stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ des bden pa mthong nas stan las langs te/ bla gos phrag pa gcig tu</text></item>
<item><p>173b4</p><section>mdo sde</section><text>gzar nas tshe dang ldan pa shA ri'i bu ga la ba de logs su thal mo sbyar ba btud de/ tshe dang ldan pa shA ri'i bu la 'di skad ces smras so/ /btsun pa shA ri'i bu bdag legs par gsungs pa'i chos 'dul ba la rab tu 'byung ba dang bsnyen par</text></item>
<item><p>173b5</p><section>mdo sde</section><text>rdzogs shing dge slong gi dngos po 'thob du rung na/ bdag kyang bcom ldan 'das kyi thad du tshangs par spyod pa spyad par 'tshal lo zhes byas nas/ btsun pa shA ri'i bus smras pa/ bu khyod la pha ma gnyis kyis gnang ngam/ des smras pa/</text></item>
<item><p>173b6</p><section>mdo sde</section><text>btsun pa shA ri'i bu bdag ni gnang lags so/ /de nas tshe dang ldan pa shA ri'i bus khye'u de rab tu phyung ste bsnyen par rdzogs par byas nas de la lung yang phog go/ /des kyang brtson pa dang bsgrub pa dang 'bad pas nyon mongs pa thams cad</text></item>
<item><p>173b7</p><section>mdo sde</section><text>spangs nas dgra bcom pa nyid mngon sum du byas te/ des dgra bcom pa nyid thob nas pha ma gnyis bden pa rnams la bkod do/ /sbyin pa dang sbyin pa'i bgo bsha' la yang btsud do/ /de nas phyi zhig na lha rnams kyis sab kang</text></item>
<item><p>173b8</p><section>mdo sde</section><text>ri la sgra bsgrags te/ kye khyed kyi grong 'dab na dge slong shA ri'i bu dang maud gal gyi bu gnyis 'khod bzhin du khyod bsnyen bkur bya ba'i phyir de gnyis kyi thad du ma dong na/ khyed kyis ci rnyed ci zhig ni legs par rnyed ces byas so/ /</text></item>
<item><p>174a1</p><section>mdo sde</section><text>de nas sab kang ri la gnas pa'i skye bo mang po rnams kyi sgra thos nas sde tshan nas sde tshan dang / pha tshan nas pha tshan dang / dga' sde nas dga' sder 'dus shing tshogs te sab kang ri las byung nas tshe dang ldan pa shA ri'i</text></item>
<item><p>174a2</p><section>mdo sde</section><text>bu dang maud gal gyi bu gnyis ga la ba der song ste lhags nas rkang pa la phyag 'tshal te bkur sti byed pa la bzhugs so/ /de nas tshe dang ldan pa shA ri'i bu dang maud gal gyi bu gnyis kyis bsams pa/ bdag cag gnyis kyi rnyed</text></item>
<item><p>174a3</p><section>mdo sde</section><text>pa dang bkur sti byung gis gcad dgos so/ /bdag cag gnyis kyis kyang ko ka li ka la dam bcas te/ gal te khyod kyis bdag cag gnyis dgon pa 'di na gnas so zhes su la yang ma bsnyad na ni bdag cag gnyis dgon pa'i</text></item>
<item><p>174a4</p><section>mdo sde</section><text>gnas 'dir gnas par bya'o/ /de ste bdag cag gnyis kyi rnyed pa dang bkur sti zhig byung bar gyur na ni/ bdag cag gnyis kyis khyod la yang ma sbran par dgon pa'i gnas 'di nas 'gro'o zhes byas zin no snyam nas dgon pa'i</text></item>
<item><p>174a5</p><section>mdo sde</section><text>gnas de nas dong ngo / /ko ka li ka'i slob ma dang / nye gnas de dag gis smras pa/ bdag cag kyang slob dpon gnyis dang thabs gcig tu mchi'o/ /shA ri'i bus smras pa/ khyed ni rgyal po'i khab du deng shig kho bo cag gnyis ni</text></item>
<item><p>174a6</p><section>mdo sde</section><text>logs shig nas 'dul bar bya ba'i don byed cing 'gro dgos la/ thams cad der dong na zas kyis kyang brel bar gyur na mi rung ngo zhes byas so/ /de nas de thos ma thag tu dge slong de dag lam gud nas rgyal po'i khab du dong ste 'khod do/ /</text></item>
<item><p>174a7</p><section>mdo sde</section><text>tshe dang ldan pa shA ri'i bu dang maud gal gyi bu gnyis ni lam gzhan zhig du zhugs te de gnyis chas pa na char pa khad kyis dal nas bab bo/ /ri rgab de na ri'i phug cig yod de/ der ma he rdzi mo zhig sngar nang du song ba las de mi gnyis</text></item>
<item><p>174a8</p><section>mdo sde</section><text>kyis nyal so byas nas/ de gnyis de nas phyir song ba'i 'og tu dge slong shA ri'i bu dang maud gal gyi bu gnyis der 'ongs nas phug sgo na 'khod do/ /de nas de dag dgon pa'i gnas de nas dong ba'i 'og tu/ dge slong ko ka li ka yang rang</text></item>
<item><p>174b1</p><section>mdo sde</section><text>gi gtsug lag khang der 'ongs te/ de der 'ongs na slob ma dang nye gnas rnams mi snang nas des dge slong gzhan dag la dris pa/ bdag gi slob ma dang nye gnas de dag gar dong / de dag gis smras pa/ dge slong shA ri'i bu dang maud gal gyi bu gnyis dang</text></item>
<item><p>174b2</p><section>mdo sde</section><text>lhan cig tu dong ngo / /de nas de thos ma thag tu/ dge slong ko ka li ka shas cher khros te/ de gnyis kyis bdag la ma bzlugs par song ba'i steng du bdag gi 'khor rnams kyang kha drangs te song ngo zhes zer ro/ /de de na 'dug pa na khyim</text></item>
<item><p>174b3</p><section>mdo sde</section><text>bdag de yang thad du 'ongs nas ko ka li kas khyim bdag de la dris pa/ khyim bdag khyod kyi bu de gar song / khyim bdag gis smras pa/ rab tu byung ngo / /su'i thad du rab tu byung / khyim bdag gis smras pa/ shA ri'i bu'i thad du rab tu</text></item>
<item><p>174b4</p><section>mdo sde</section><text>byung ngo / /de nas de thos ma thag tu de lhag par yang de gnyis la rab tu khros so/ /gzhan yang sab kang ri la gnas pa'i bram ze rnams kyis snying na ba'i tshig gis zher btab ste/ btsun pa ko ka li ka dge slong shA ri'i bu dang maud gal</text></item>
<item><p>174b5</p><section>mdo sde</section><text>gyi bu gnyis 'dir byon pa lta zhig na khyod kyis bdag cag la ma sbran to zhes byas so/ /de nas de yul yul por gyur nas des bsams pa/ de gnyis kyis bdag gi 'khor khrid de song mod kyi/ bdag gis kyang rang gi 'khor yal</text></item>
<item><p>174b6</p><section>mdo sde</section><text>bar gtang du mi rung gis/ bdag song la rang gi 'khor rnams bkug ste phyir 'ong bar bya'o snyam nas/ sham thabs bgos te lhung bzed thogs nas/ dge slong shA ri'i bu dang maud gal gyi bu gnyis gar dong ba'i lam de nyid du chas</text></item>
<item><p>174b7</p><section>mdo sde</section><text>nas de mthar kyis phug de kho na'i sgor phyin te/ dge slong ko ka li kas dge slong shA ri'i bu dang maud gal gyi bu gnyis phug sgo de nyid na 'khod pa mthong nas de de gnyis kyi thad du song ste/ rkang pa la phyag 'tshal nas kun dga' ba'i gtam</text></item>
<item><p>174b8</p><section>mdo sde</section><text>byas te phyogs gcig tu 'dug go/ /de nas de rnams kyi skad ma he rdzi mo des thos nas phug nas phyir byung ste song ngo / /de nas de la ko ka li ka khum phrig zos nas tshe dang ldan pa de yang mtshan brtags la mkhas pa zhig ste/ des bltas</text></item>
<item><p>175a1</p><section>mdo sde</section><text>na ma he rdzi mo de la mi gnyis kyis nyal po byas par rig go/ /de nas de mthong ma thag tu de la 'di lta bu'i sdig pa'i lta ba'i rnam pa skyes te/ 'di gnyis ni sdig pa la dga' ba sdig pa'i chos dang ldan no zhes tshig rtsub cing</text></item>
<item><p>175a2</p><section>mdo sde</section><text>brlang bas zhe bcad nas/ rgyal po'i khab du song ste 'od ma'i tshal du zhugs nas lhung bzed dang chos gos bzhag ste/ dge slong mthong ngo cog la yang dag pa ma yin pa'i phyar ka btang ste/ de gnyis ni sdig pa la dga' ba sdig</text></item>
<item><p>175a3</p><section>mdo sde</section><text>pa'i chos dang ldan pa yin no zhes zer ro/ /de nas skabs de dge slong dag gis thos nas bcom ldan 'das la gsol to/ /de nas der bcom ldan 'das kyis dge slong ko ka li ka la bka' stsal pa/ ko ka li ka ko ka li ka khyod</text></item>
<item><p>175a4</p><section>mdo sde</section><text>dge slong shA ri'i bu dang maud gal gyi bu gnyis shin du des pa bye brag phyed pa tshangs pa mtshungs par spyod pa la sems dga' bar gyis shig /khyod yun ring por gnod pa dang mi phan pa dang sdug bsngal bar gyur ta re/ des gsol pa/</text></item>
<item><p>175a5</p><section>mdo sde</section><text>bdag ni bcom ldan 'das la dad cing glo ba ches kyis kyang dge slong shA ri'i bu dang maud gal gyi bu gnyis ni sdig pa la dga' ba sdig pa'i sems dang ldan pa lags so/ /de bzhin du lan gnyis lan gsum gyi bar du bcom ldan</text></item>
<item><p>175a6</p><section>mdo sde</section><text>'das kyis dge slong ko ka li ka la bka' stsal pa/ ko ka li ka /ko ka li ka khyod dge slong shA ri'i bu dang maud gal gyi bu gnyis shin du des pa bye brag phyed pa tshangs pa mtshungs par spyod pa la sems dga' bar gyis shig /khyod</text></item>
<item><p>175a7</p><section>mdo sde</section><text>yun ring por gnod pa dang mi phan pa dang sdug bsngal bar gyur ta re/ des gsol pa/ bdag ni bcom ldan 'das la dad cing glo ba ches kyis kyang dge slong shA ri'i bu dang maud gal gyi bu gnyis ni sdig pa la dga' ba sdig pa'i dbang du gyur</text></item>
<item><p>175a8</p><section>mdo sde</section><text>pa lags so/ /de nas dge slong ko ka li kas lan gnyis lan gsum gyi bar du bcom ldan 'das kyis bka' stsal pa ltar ma byas nas stan las langs te song ngo / /de nas song ma thag tu dge slong ko ka li ka de'i lus thams</text></item>
<item><p>175b1</p><section>mdo sde</section><text>cad 'bras yungs 'bru tsam sha stag gis gang bar gyur to/ /de nas de'i 'og tu 'bras rgya sran tsam dang rgya shug gi 'bru tsam dang skyu ru ra tsam dang bil ba'i 'bras bu tsam dang ka pid ta'i 'bras bu tsam sha stag gis gang bar gyur to/ /</text></item>
<item><p>175b2</p><section>mdo sde</section><text>de nas dge slong ko ka li ka'i kha nas khrag dron po skyug cing bdag ni tshig go bdag ni tshig go zhes zer te lus thams cad nas rnag khrag 'dzag cing 'bab bzhin du lus dang bral te/ shi ba'i 'og tu ngan song ngan 'gro log par</text></item>
<item><p>175b3</p><section>mdo sde</section><text>ltung ba sems can dmyal ba chen po pad ma ltar gas pa chen por skyes so/ /de der skyes nas cher gyur te lus dpag tshad mang po dang ldan pas khyab par 'dug go/ /de nas de'i las las skyes pa'i mi dag gis kha nas lce phyung ste/</text></item>
<item><p>175b4</p><section>mdo sde</section><text>lcags kyi sa gzhi 'bar zhing rab tu 'bar la kun du rab tu 'bar ba'i steng du lcags kyi phur pa 'bar zhing rab tu 'bar la kun du rab tu 'bar te me lce gcig tu 'bar ba sha stag gis brgyangs nas de'i lce de la rmon pa dor lnga brgya byung ste/ thams</text></item>
<item><p>175b5</p><section>mdo sde</section><text>cad kyang 'bar zhing rab tu 'bar la kun du rab tu 'bar te me lce gcig tu 'bar ba sha stag go/ /las las skyes pa'i rmon glang de dag gi rmig pa yang spu gri'i so 'dra ste/ 'bar zhing rab tu 'bar la kun tu rab tu 'bar te/ me lce gcig tu</text></item>
<item><p>175b6</p><section>mdo sde</section><text>'bar ba sha stag ste/ de dag gis phyogs gang dang gang du gom pa bor ba'i phyogs de dang der kun du gcod cing kun du btub la kun du dmyal bar byed do/ /de'i kho ra khor yug nas kyang lcags kyi mche ba can gyi khyi dang seng ge dang stag dang gzig</text></item>
<item><p>175b7</p><section>mdo sde</section><text>dang dom dang dred la sogs pa dag lhags nas/ lus las sha rnams bcad cing bcad cing za bar byed do/ /steng gi nam mkha' las kyang lcags kyi mchu can gyi bya rgod dang bya rog dang chun lag rnams lhags nas sha rnams bcad cing bcad cing</text></item>
<item><p>175b8</p><section>mdo sde</section><text>za bar byed de/ gzhi des na des sdug bsngal drag pa dang mi bzad pa dang tsha ba'i tshor ba nyams su myong ste skad ngan chen po 'don to/ /de nas lha kha dog 'phags pa gsum nam sros pa na/ bcom ldan 'das ga la ba der dong ste lhags</text></item>
<item><p>176a1</p><section>mdo sde</section><text>nas bcom ldan 'das kyi zhabs la mgo bos phyag 'tshal te phyogs gcig tu 'khod do/ /phyogs gcig tu 'khod nas lha cig gis bcom ldan 'das la 'di skad ces gsol to/ /btsun pa lha sbyin gyi phyogs su gtogs</text></item>
<item><p>176a2</p><section>mdo sde</section><text>pa'i dge slong ko ka li ka ni gum lags so/ /lha gcig gis gsol pa/ btsun pa dge slong des ni shA ri'i bu dang maud gal gyi bu gnyis la sdang ba'i sems bskyed pas sems can dmyal ba chen po pad ma ltar gas pa chen por skyes</text></item>
<item><p>176a3</p><section>mdo sde</section><text>lags so/ /lha gcig gis ni de'i tshe tshigs su bcad de smras pa/ skyes bu gcig cig skyes pa na/ /kha nas sta re byung bar gyur/ /nyes par smra ba'i tshig brjod pa/ /des ni bdag nyid gcod par byed/ /gang zhig dmad 'os skye bo</text></item>
<item><p>176a4</p><section>mdo sde</section><text>bsngags pa dang / /bsngags par 'os pa'i skye bo dmod byed pa/ /des ni kha nas rtsod pa de bsags te/ /rtsod pa des na bde ba myong mi 'gyur/ /'di na cho los bdag skugs pham pa'i tshe/ /rtsod pa gang yin de ni chung ba yin/ /bde bar gshegs</text></item>
<item><p>176a5</p><section>mdo sde</section><text>pa la sems sdang ba yi/ /rtsod pa gang yin de ni shin du che/ /ngag dang yid kyis sdig byas 'phags la dmad/ /des na lo grangs dung phyur phrag 'bum dang / /bye ba phrag ni sum bcu rtsa lnga'i bar/ /sems can dmyal ba nyams su myong</text></item>
<item><p>176a6</p><section>mdo sde</section><text>bar 'gyur/ /lha gsum gyis de skad ces smras nas de nyid du mi snang bar gyur to/ /de nas bcom ldan 'das mtshan mo de 'das nas/ dge slong gi dge 'dun gyi gung la gdan bshams pa la bzhugs so/ /bzhugs nas</text></item>
<item><p>176a7</p><section>mdo sde</section><text>kyang dge slong rnams la bka' stsal pa/ dge slong dag mdang sum nam sros na lha kha dog 'phags pa gsum nga ga la ba der 'ongs te lhags nas/ nga'i rkang pa la mgo bos phyag 'tshal te phyogs gcig tu 'khod do/ /phyogs</text></item>
<item><p>176a8</p><section>mdo sde</section><text>gcig tu 'khod nas lha gcig gis nga la gsol pa/ btsun pa lha sbyin phyogs su gtogs pa'i dge slong ko ka li ka ni gum lags so/ /lha gcig gis gsol pa/ btsun pa dge slong des ni shA ri'i bu dang</text></item>
<item><p>176b1</p><section>mdo sde</section><text>maud gal gyi bu gnyis la sdang ba'i sems bskyed pas sems can dmyal ba chen po pad ma ltar gas pa chen por skyes lags so/ /lha gcig gis ni de'i tshe tshigs su bcad de smras pa/ skyes bu gcig cig</text></item>
<item><p>176b2</p><section>mdo sde</section><text>skyes pa na/ /kha nas sta re byung bar gyur/ /nyes par smra ba'i tshig brjod pa/ /des ni bdag nyid gcod par byed/ /gang zhig dmad 'os skye bo bsngags pa dang / /bsngags par 'os pa'i skye bo dmod byed pa/ /des</text></item>
<item><p>176b3</p><section>mdo sde</section><text>ni kha nas rtsod pa de bsags te/ /rtsod pa des na bde ba myong mi 'gyur/ /'di na cho los bdag skugs pham pa'i tshe/ /rtsod pa gang yin de ni chung ba yin/ /bde bar gshegs pa la sems sdang ba yi/ /rtsod</text></item>
<item><p>176b4</p><section>mdo sde</section><text>pa gang yin de ni shin du che/ /ngag dang yid kyis sdig byas 'phags la dmad/ /des na lo grangs dung phyur phrag 'bum dang / /bye ba phrag ni sum bcu rtsa lnga'i bar/ /sems can dmyal ba nyams su myong bar 'gyur/ /</text></item>
<item><p>176b5</p><section>mdo sde</section><text>zhes smras so/ /dge slong dag gzhan yang khyed kyis sems can dmyal ba chu bur can du skyes pa'i sems can rnams kyi tshe'i tshad nyan par 'dod dam/ dge slong rnams kyis gsol pa/ bcom ldan 'das kyis sems</text></item>
<item><p>176b6</p><section>mdo sde</section><text>can dmyal ba chu bur can du skyes pa'i sems can rnams kyi tshe'i tshad bstan pa'i dus ni bcom ldan 'das 'di lags so/ /bde bar gshegs pa dus ni 'di lags so zhes gsol to/ /bcom ldan 'das kyis bka'</text></item>
<item><p>176b7</p><section>mdo sde</section><text>stsal pa bzhin du/ dge slong rnams kyis mnyan nas/ dge slong dag 'o na legs par nyon la shin du yid la zung shig dang ngas bshad do/ /dge slong dag dper na/ yul ko sa la'i til gyi bang ba/ til khal bcu</text></item>
<item><p>176b8</p><section>mdo sde</section><text>tshad nyi shu shong ba til gyis bkang ste/ byur bur sbyur ba de las mi la la zhig gis lo brgya brgya lon zhing til 'bru gcig gud du bor na/ dge slong dag yul ko sa la'i til gyi bang ba til khal bcu tshad nyi shu pa de ni/ thabs</text></item>
<item><p>177a1</p><section>mdo sde</section><text>de lta bus ches myur du yongs su zad cing mthar thug par 'gyur gyi/ sems can dmyal ba chu bur can du skyes pa'i sems can rnams kyi tshe'i tshad ni zad par 'gyur ro zhes nga mi zer ro/ /chu bur can nyi shu'i tshad</text></item>
<item><p>177a2</p><section>mdo sde</section><text>ji tsam pa ni chu bur rdol gcig gi tshad do/ /chu bur rdol nyi shu'i tshad ji tsam pa ni so thams thams gcig gi tshad do/ /so thams thams nyi shu'i tshad ji tsam pa ni kyi hud zer gcig gi tshad do/ /kyi hud zer nyi shu'i tshad ji tsam</text></item>
<item><p>177a3</p><section>mdo sde</section><text>pa ni a chu zer gcig gi tshad do/ /a chu zer nyi shu'i tshad ji tsam pa de ni ud pa la ltar gas pa gcig gi tshad do/ /ud pa la ltar gas pa nyi shu'i tshad ji tsam pa ni pad ma ltar gas pa gcig gi tshad do/ /pad ma ltar gas pa</text></item>
<item><p>177a4</p><section>mdo sde</section><text>nyi shu'i tshad ji tsam pa ni pad ma ltar gas pa chen po gcig gi tshad yin te/ lha sbyin gyi phyogs su gtogs pa'i dge slong ko ka li kas/ dge slong shA ri'i bu dang maud gal gyi bu gnyis la/ sems sdang bar byas pas</text></item>
<item><p>177a5</p><section>mdo sde</section><text>der skyes so/ /dge slong dag de bas na tha na sdong dum me reg ma la yang snying na ba med par bya na rnam par shes pa dang ldan pa lta ci smos shes dge slong khyod kyis de ltar bslab par bya'o/ /dge slong dag gzhan yang gang zag gis</text></item>
<item><p>177a6</p><section>mdo sde</section><text>gang zag gi tshod ma bzung shig /dge slong dag gang zag gis gang zag gi tshod bzung na nyams par 'gyur ro/ /dge slong dag nga 'am nga dang 'dra bas ni gang zag gi tshod gzung du rung ngo / /dge slong dag de bas na/ gang zag gis</text></item>
<item><p>177a7</p><section>mdo sde</section><text>gang zag gi tshod bzung bar bya na/ gang zag des ni gang zag de la rgyu rnam pa brgyad kyis brtag par bya ste/ spyod pa dang spyod yul dang mdza' bo dang grogs po dang 'tsho ba dang thos pa dang lus kyi las dang ngag gi las las brtags</text></item>
<item><p>177a8</p><section>mdo sde</section><text>par bya'o/ /de ltar brtags na de la snying na bar gyur pa gang yin pa de phyir ldog par 'gyur ro/ /dge slong dag de bas na 'di ltar bslab par bya ste/ tha na sdong dum me reg ma la yang bdag cag gis sems sdang bar mi bya na/</text></item>
<item><p>177b1</p><section>mdo sde</section><text>rnam par shes pa dang ldan pa la lta ci smos zhes dge slong dag khyed kyis de ltar bslab par bya'o/ /de skad ces bka' stsal nas/ de'i skabs su dge slong shA ri'i bu dang maud gal gyi bu gnyis kyis bsams pa/ bdag cag</text></item>
<item><p>177b2</p><section>mdo sde</section><text>gnyis kyis dge slong ko ka li ka brtag par bya'o snyam ste 'od ma'i tshal nas mi snang bar gyur nas/ sems can dmyal ba pad ma ltar gas pa chen por song ste de gnyis der phyin nas bltas na dge slong ko ka li ka de lta bur 'dug</text></item>
<item><p>177b3</p><section>mdo sde</section><text>pa mthong ngo / /mthong nas kyang de kho na la snying brtse ba'i sems nye bar bzhag ste ko ka li ka ga la ba der dong ngo / /de nas ko ka li kas dge slong shA ri'i bu dang maud gal gyi bu gnyis thag ring po zhig nas mthong ngo / /mthong</text></item>
<item><p>177b4</p><section>mdo sde</section><text>nas kyang de de gnyis la lhag par snying na bar gyur te/ bdag 'dir skyes na yang sdig pa la dga' ba sdig pa'i chos dang ldan pa 'di gnyis kyis ma btang ngo snyam mo/ /de nas de sems 'khrugs ma thag tu de'i lce la rmon pa dor stong</text></item>
<item><p>177b5</p><section>mdo sde</section><text>byung ngo / /de nas de gnyis kyis bsams pa/ kyi hud mi blun po 'di ni gsor med do snyam nas/ sems can dmyal ba chen po pad ma ltar gas pa chen po nas mi snang bar gyur te 'od ma'i tshal du song ngo / /de gnyis der phyin nas tshangs</text></item>
<item><p>177b6</p><section>mdo sde</section><text>pa mtshungs par spyod pa rnams skyo ba bskyed pa'i phyir de na de'i gnod pa ci 'dra ba de dag de kho na bzhin du bsnyad do/ /de nas de thos ma thag tu skye bo phal po che rnams shas cher skyo ba skyes so/ /de nas de gnyis kyis de dag skyo bar gyur pa</text></item>
<item><p>177b7</p><section>mdo sde</section><text>sems kyis rig nas de dang 'thun pa'i chos bstan te/ des na 'khor de dag las kha cig gis ni dro bar gyur pa bskyed do/ /kha cig gis ni rtse mo dang bden pa dang 'thun pa'i bzod pa dang 'jig rten gyi chos kyi mchog dang mthong</text></item>
<item><p>177b8</p><section>mdo sde</section><text>ba'i snyoms par 'jug pa bskyed do/ /kha cig gis ni rgyun du zhugs pa'i 'bras bu mngon sum du byas so/ /kha cig gis ni lan cig phyir 'ong ba'i 'bras bu mngon sum du byas so/ /kha cig gis ni phyir mi 'ong ba'i 'bras bu mngon sum du</text></item>
<item><p>178a1</p><section>mdo sde</section><text>byas so/ /kha cig gis ni rab tu byung nas dgra bcom pa nyid mngon sum du byas so/ /kha cig gis ni 'khor los sgyur ba'i rgyal por 'gyur ba'i sa bon bskyed do/ /kha cig gis ni stobs kyi 'khor los sgyur bar</text></item>
<item><p>178a2</p><section>mdo sde</section><text>'gyur ba dang / kha cig gis ni brgya byin du 'gyur ba dang / kha cig gis ni tshangs par 'gyur ba dang / kha cig gis ni nyan thos kyi byang chub dang / kha cig gis ni rang sangs rgyas kyi byang chub dang / kha cig gis ni bla na med</text></item>
<item><p>178a3</p><section>mdo sde</section><text>pa yang dag par rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol/ chos la 'bab/ dge 'dun la bab par byas te bkod do/ /de nas dge slong rnams kyis bcom ldan</text></item>
<item><p>178a4</p><section>mdo sde</section><text>'das la gsol pa/ btsun pa gzigs lags/ dge slong ko ka li kas dge slong shA ri'i bu dang maud gal gyi bu gnyis la sems sdang bar bgyis nas/ sems can dmyal bar gzhol bar gyur lags so/ /bcom</text></item>
<item><p>178a5</p><section>mdo sde</section><text>ldan 'das kyis bka' stsal pa/ da ltar 'ba' shig ma yin te 'das pa'i dus na yang 'dis 'di gnyis kho na la sems sdang bar byas pas ji ltar sems can dmyal bar gzhol bar gyur pa de nyon cig /dge slong dag</text></item>
<item><p>178a6</p><section>mdo sde</section><text>sngon byung ba 'das pa'i dus na grong khyer 'thab med ces bya ba na/ rgyal po sde chen po zhes bya ba rgyal po byed de/ rgyal po sde chen po de'i mdun na 'don bram ze mkhas shing gsal la yid gzhungs pa dang bstan bcos thams cad kyi pha rol tu</text></item>
<item><p>178a7</p><section>mdo sde</section><text>phyin pa zhig 'dug pa de yul thams cad du bkur sti bya ba dang bla mar bya ba dang mchod par bya ba dang dgra bcom par bkur bar gyur te/ rnyed pa'i mchog dang grags pa'i mchog dang ldan par gyur to/ /de'i tshe nags khrod gcig na drang srong g.yog 'khor lnga brgya dang</text></item>
<item><p>178a8</p><section>mdo sde</section><text>ldan pa zhig gnas te/ de la bram ze'i khye'u mkhas shing gsal la yid gzhungs pa dang bstan bcos thams cad kyi pha rol tu phyin pa gnyis shig 'khod do/ /de nas phyi zhig na drang srong des bsams pa bdag gis dka' thub kyi tshal</text></item>
<item><p>178b1</p><section>mdo sde</section><text>'di na 'dug bzhin du skye bo mang po la phan par byed mi nus kyis ma la bdag gis grong mdab du gnas bca' bar bya'o snyam nas/ gnas de nyid nas thag mi ring ba zhig du yal ga dang lo ma'i spyil po phub nas 'dug ste/ de de na bkur sti</text></item>
<item><p>178b2</p><section>mdo sde</section><text>bya ba dang bla mar bya ba dang ri mor bya ba dang mchod pa bya ba'i gnas su gyur to/ /de nas drang srong de yang rgas nas gnas de dag du 'gro mi nus so/ /de'i tshe bram ze'i khye'u de gnyis ni der 'gro zhing rgyal po rnams dang blon po chen po rnams dang phyug</text></item>
<item><p>178b3</p><section>mdo sde</section><text>po rnams dang khyim bdag rnams dang pho brang 'khor gyi mi rnams dang tshong dpon rnams dang ded dpon rnams kyi thad du 'gro ste/ de gnyis der bkur sti bya ba dang bla mar bya ba dang ri mor bya ba dang mchod par bya ba dang dgra bcom par bkur bar gyur</text></item>
<item><p>178b4</p><section>mdo sde</section><text>to/ /de nas phyi zhig na mdun na 'don de'i sems skyes pa/ sngon bdag yul 'di thams cad du bkur sti bya ba dang bla mar bya ba dang ri mor bya ba dang mchod pa bya ba'i gnas yin na/ da ni bdag gi rnyed pa dang bkur sti gang yin pa de bram ze'i khye'u</text></item>
<item><p>178b5</p><section>mdo sde</section><text>'di gnyis la 'phos na/ da yang 'di gnyis med na ni phyir yang bdag gi rnyed pa dang bkur sti snga mkho bzhin du 'ong bar 'gyur gyis bdag gis 'di gnyis la yang dag pa ma yin pa'i kha phyar gtang ba dang / de gnyis bsnyen bkur med par 'gyur</text></item>
<item><p>178b6</p><section>mdo sde</section><text>du dogs pas gud du 'gro bar 'gyur ro snyam nas/ mdun na 'don des thog thag tu yang dag pa ma yin pa'i phyar ka btang te/ 'di gnyis ni 'dod pa la spyod pa yin gyi/ 'di gnyis ni tshangs par spyod pa ma yin no zhes zer ro/ /de nas de</text></item>
<item><p>178b7</p><section>mdo sde</section><text>gnyis kyi yang dag pa ma yin pa'i skur pa de drang srong des mthong nas mdun na 'don de bkag ste/ bram ze khyod kyis bram ze'i khye'u 'di gnyis la sems sdang bar ma byed cig /khyod yun ring por gnod pa dang mi phan pa dang / sdug</text></item>
<item><p>178b8</p><section>mdo sde</section><text>bsngal bar gyur ta re zhes byas so/ /de ltar drang srong des de yang dang yang du bkag kyang bzlog par ma nus nas des de gnyis la sems sdang bar byas pas sems can dmyal bar gzhol bar gyur to/ /dge slong dag ji snyam du sems/</text></item>
<item><p>179a1</p><section>mdo sde</section><text>de'i tshe de'i dus na drang srong rgan por gyur pa/ byang chub sems dpa'i spyod pa la gnas pa gang yin pa de ni nga nyid yin no/ /de'i tshe bram ze'i khye'ur gyur pa gang yin pa de gnyis ni shA ri'i bu dang maud gal gyi bu 'di</text></item>
<item><p>179a2</p><section>mdo sde</section><text>gnyis kho na yin no/ /de'i tshe mdun na 'don du gyur pa gang yin pa de ni ko ka li ka 'di nyid yin te/ de'i tshe yang 'di ngas bkag bzhin du/ 'di gnyis la sems sdang bar byas pas sems can dmyal bar gzhol bar gyur to/ /de ltar</text></item>
<item><p>179a3</p><section>mdo sde</section><text>yang ngas bkag bzhin du shA ri'i bu dang maud gal gyi bu gnyis la sems sdang bar byas pas sems can dmyal bar gzhol bar gyur to/ /de nas dge slong rnams kyis bcom ldan 'das la zhus pa/ btsun pa shA ri'i bu dang maud gal gyi bu</text></item>
<item><p>179a4</p><section>mdo sde</section><text>gnyis kyis las ci bgyis na las de'i rnam par smin pas dge slong des mang po'i nang du bden pa ma lags pa dang yang dag pa ma lags pa dang gsog dang brdzun gyi tshig dang gzhi ma mchis par pham pa'i chos kyis bskur pa btab</text></item>
<item><p>179a5</p><section>mdo sde</section><text>lags/ bcom ldan 'das kyis bka' stsal pa/ dge slong dag 'di gnyis gyis sngon gyi las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang me'i khams</text></item>
<item><p>179a6</p><section>mdo sde</section><text>dang rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' shig la rnam par smin par 'gyur ro/ /lus can dag gi las rnams</text></item>
<item><p>179a7</p><section>mdo sde</section><text>ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na grong khyer rdul ldan zhes bya ba'i gnas gcig cig</text></item>
<item><p>179a8</p><section>mdo sde</section><text>na/ dka' thub can g.yog 'khor lnga brgya dang ldan pa gnyis shig 'khod de/ grong khyer de na skye bo'i tshogs thams cad kyis bsnyen bkur bya ba dang bla mar bya ba dang ri mor bya ba dang mchod par bya ba dang dgra</text></item>
<item><p>179b1</p><section>mdo sde</section><text>bcom par bkur bar gyur te/ rnyed pa'i mchog dang grags pa'i mchog dang ldan par gyur to/ /de'i tshe ri'i sul zhig na drang srong mngon par shes pa lnga dang ldan pa rdzu 'phrul che ba mthu che ba g.yog 'khor lnga brgya</text></item>
<item><p>179b2</p><section>mdo sde</section><text>dang ldan pa zhig gnas te/ de yang bdag nyid che ba byams pa'i bdag nyid can snying rje dang ldan pa/ sems can la mnyes gshin pa sems can la phan pa la zhugs pa zhig ste/ des bsams pa/ dgon pa'i gnas</text></item>
<item><p>179b3</p><section>mdo sde</section><text>na 'dug bzhin du ni bdag gis sems can la phan par byed mi nus kyis/ ma la bdag grong khyer rdul ldan du rten bcas te 'dug par bya gor ma chag bdag der 'dug pa dang skye bo phal po che la phan par byed nus par 'gyur ro</text></item>
<item><p>179b4</p><section>mdo sde</section><text>snyam nas dgon pa'i gnas der ji srid du dga' ba de srid du gnas nas/ g.yog 'khor lnga brgya dang chas te/ ri dgas kyi lpags pa dang shing shun gyi gos dang mkhar ba dang ril ba dang dgang gzar dang blugs gzar</text></item>
<item><p>179b5</p><section>mdo sde</section><text>rnams khyer te grong khyer rdul ldan du phyin nas/ de nags khrod cig tu gnas bcas te yal ga dang lo ma'i spyil po phub nas 'dug go/ /de nas grong khyer rdul ldan na gnas pa'i skye bo mang pos de lus mdzes pa dang</text></item>
<item><p>179b6</p><section>mdo sde</section><text>sems mdzes pa dang g.yog 'khor mdzes par mthong ngo / /mthong nas kyang skye bo phal che ba de dag drang srong de la shas cher dga' ba skyes so/ /de dag dga' ba skyes nas drang srong de la bkur sti byed bla mar byed ri mor</text></item>
<item><p>179b7</p><section>mdo sde</section><text>byed mchod par byed de yo byad thams cad kyis kyang bsnyen bkur byed do/ /drang srong des kyang der 'ong ba de dag la dus dus su chos ston to/ /de dag gis kyang de las chos thos nas kha cig ni drang srong de nyid</text></item>
<item><p>179b8</p><section>mdo sde</section><text>kyi thad du rab tu byung ste/ bsam gtan bzhi dang mngon par shes pa lnga bskyed do/ /kha cig ni khyim na gnas bzhin du dge ba bcu'i las kyi lam yang dag par blangs te gnas la drang srong de'i thad du yang</text></item>
<item><p>180a1</p><section>mdo sde</section><text>dus dus su blta ba'i phyir 'ongs te/ de phyin cad dka' thub can de dag gi thad du ni mi 'ong ngo / /de nas phyi zhig na dka' thub can de dag gis bsams pa/ sngan cad ni grong khyer rdul ldan du gnas pa'i</text></item>
<item><p>180a2</p><section>mdo sde</section><text>skye bo mang po rnams bdag cag la bkur sti byed bla mar byed ri mor byed mchod par byed de rnyed pa'i mchog dang grags pa'i mchog dang shin du ldan na/ drang srong 'di 'ongs nas bdag cag gi rnyed pa dang bkur sti chad par gyur</text></item>
<item><p>180a3</p><section>mdo sde</section><text>gyis bdag cag gis ci nas kyang drang srong 'di g.yog 'khor dang bcas pa yul 'dir mi 'dug par bya'o/ /'di med na bdag cag gi rnyed pa dang bkur sti phyir yang snga mkho bzhin du 'gyur ro snyam nas/ bram ze'i khye'u rnams</text></item>
<item><p>180a4</p><section>mdo sde</section><text>la smras pa/ bram ze'i khye'u dag shes par gyis shig /drang srong 'di 'ongs nas bdag cag gi rnyed pa dang bkur sti chad par gyur gyis/ bdag cag gis grong khyer thog thag tu 'di'i yang dag pa ma yin pa'i phyar ka btang</text></item>
<item><p>180a5</p><section>mdo sde</section><text>ste/ drang srong 'di ni 'dod pa spyod pa yin gyi 'di ni tshangs par spyod pa ma yin gyis/ khyed 'di la bkur sti byed par ma sems shig ces byas pa dang / de skur pa btab pas 'jigs shing skrag nas yang na ni yul gzhan du</text></item>
<item><p>180a6</p><section>mdo sde</section><text>'gro bar 'gyur yang na ni bdag cag 'chi bar byed par 'gyur ro/ /'di med na bdag cag gi rnyed pa dang bkur sti phyir yang snga mkho bzhin du 'ong bar 'gyur ro zhes byas nas de gnyis g.yog 'khor dang bcas pa grong khyer</text></item>
<item><p>180a7</p><section>mdo sde</section><text>rdul ldan du dong nas lam po che dang srang dang bzhi mdo dang sum mdo dag tu 'khod nas drang srong de'i yang dag pa ma yin pa'i phyar ka gtong bar byed de/ drang srong 'di ni tshul khrims 'chal pa sdig pa'i chos dang ldan par 'dod pa la</text></item>
<item><p>180a8</p><section>mdo sde</section><text>spyod pa yin gyi 'di ni tshangs par spyod pa ma yin te/ 'di ni khyed la sgyus 'drid pa yin gyis khyed 'di la ha cang bkur sti byed par ma sems shig ces byas so/ /de nas de thos ma thag tu skye bo phal po che de dag drang srong de la mi</text></item>
<item><p>180b1</p><section>mdo sde</section><text>dga' bar gyur te/ 'di ni 'dod pa spyod pa yin gyi 'di ni tshangs par spyod pa ma yin no zhes mi dga' bar gyur nas/ de phyin cad de la bkur sti mi byed bla mar mi byed ri mor mi byed mchod par mi byed la blta ba'i phyir yang</text></item>
<item><p>180b2</p><section>mdo sde</section><text>'gro bar mi byed do/ /de nas drang srong gis bsams pa/ sngan cad ni skye bo mang po 'di dag bdag la bkur sti byed bla mar byed ri mor byed mchod par byed na/ nga ni 'di dag bdag la bkur sti mi byed/ bla mar mi byed ri mor</text></item>
<item><p>180b3</p><section>mdo sde</section><text>mi byed mchod par mi byed na 'di ni ci las gyur snyam pa dang / des bltas na dka' thub can de gnyis g.yog 'khor dang bcas pas grong khyer rdul ldan thog thag tu yang dag pa ma yin pa'i phyar ka btang bar mthong ngo / /mthong</text></item>
<item><p>180b4</p><section>mdo sde</section><text>nas kyang yang bsams pa grong khyer rdul ldan 'dir bdag yang dag pa ma yin pa'i phyar kas phog pa ci yang rung ba de dag thams cad ni rnyed pa dang / bkur sti'i gcugs las byung ba yin gyis/ ma la bdag gis 'di na ci</text></item>
<item><p>180b5</p><section>mdo sde</section><text>yod pa thams cad spangs te/ sngon gyi dgon pa'i gnas de nyid du gnas bca' bar bya'o snyam nas/ bram ze'i khye'u lnga brgya po de dag khrid de/ sngon gyi dgon pa'i gnas de nyid du song ste 'dug go/ /de nas drang srong de</text></item>
<item><p>180b6</p><section>mdo sde</section><text>song nas dka' thub can de dag gi rnyed pa dang bkur sti snga mkho bzhin du gyur te gzhi des na de dag shin du dga' bar gyur to/ /dge slong dag ji snyam du sems/ de'i tshe dka' thub can g.yog 'khor dang bcas pa gang</text></item>
<item><p>180b7</p><section>mdo sde</section><text>yin pa de gnyis ni dge slong shA ri'i bu dang maud gal gyi bu 'di gnyis kho na yin te/ der de gnyis rnyed pa dang bkur sti'i dbang du gyur nas drang srong de la yang dag pa ma yin pa'i skur pa btab pa gang yin pa'i las de'i rnam par</text></item>
<item><p>180b8</p><section>mdo sde</section><text>smin pas/ lo du ma lo 'bum phrag du mar sems can dmyal ba rnams su btsos so/ /de nas shi 'phos nas kyang gang dang gang du skyes pa de dang der yang dag pa ma yin pa'i skur pa btab pas na/ da ltar srid pa tha ma dang gnas tha mar gyur</text></item>
<item><p>181a1</p><section>mdo sde</section><text>te dgra bcom pa nyid thob pa'i bar du yang dge slong ko ka li kas mang po'i nang du mi bden pa dang yang dag pa ma yin pa dang gsog dang brdzun gyis tshig gis skur pa btab bo/ /dge slong rnams kyis gsol pa/ btsun pa dge</text></item>
<item><p>181a2</p><section>mdo sde</section><text>slong ko ka li kas las ci bgyis na/ las de'i rnam par smin pas sems can dmyal ba pad ma ltar gas pa chen por skyes la der skyes nas kyang de'i lce la rmon pa dor lnga brgya byung bar gyur lags/ de bzhin du de'i glo g.yas g.yon nas</text></item>
<item><p>181a3</p><section>mdo sde</section><text>lcags kyi mche ba can gyi khyi dang seng ge dang stag dang gzig dang dred la sogs pas sha rnams bcad cing bcad cing za bar bgyid lags/ de bzhin du steng nas kyang lcags kyi mchu can gyi bya rgod dang bya rog dang chun lag rnams kyis sha</text></item>
<item><p>181a4</p><section>mdo sde</section><text>rnams bcad cing bcad cing za bar bgyid lags/ de bzhin du glo g.yas g.yon nas lcags kyi shing shal ma li'i tshal grub par gyur la/ gal te de na tsha mi bzod de glo bsgyur na yang steng nas lcags kyi mdung thung dang mda' bo che dang rdo rje</text></item>
<item><p>181a5</p><section>mdo sde</section><text>rtse gcig pa dang mdung rtse gcig pa rnams 'bab lags/ bka' stsal pa/ des shA ri'i bu dang maud gal gyi bu gnyis la sems sdang bar byas pa'i phyir ro// //thang bcad ces bya ba ni/ gleng gzhi mnyan du yod pa</text></item>
<item><p>181a6</p><section>mdo sde</section><text>na bzhugs te/ tshe dang ldan pa maud gal gyi bu ni lugs kyis dus dus su sems can dmyal bar rgyu bar byed/ yi dags kyi nang du rgyu bar byed/ dud 'gro'i nang du rgyu bar byed mi'i nang du rgyu bar byed/ lha'i nang du rgyu bar byed de/ phyir</text></item>
<item><p>181a7</p><section>mdo sde</section><text>'ongs nas sems can dmyal ba rnams kyis bcad pa dang btub pa dang brdeg pa dang btso ba la sogs pa'i sdug bsngal gang yin pa de dag mi rnams la rjod par byed do/ /phyir 'ongs nas yi dags rnams kyi bkres pa dang skom pa</text></item>
<item><p>181a8</p><section>mdo sde</section><text>dang 'bar ba dang bsreg pa dang btso ba la sogs pa'i sdug bsngal rnams dang dud 'gro rnams kyi gcig la gcig za ba las gyur pa'i sdug bsngal rnams dang / mi rnams kyi tshol khros sha thang ba'i sdug bsngal rnams dang lha rnams</text></item>
<item><p>181b1</p><section>mdo sde</section><text>kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang yin pa de dag mi rnams la rjod par byed de/ de dag gis thos nas skyo bar gyur nas kyang gong du khyad par thob par 'gyur ro/ /de nas phyi zhig</text></item>
<item><p>181b2</p><section>mdo sde</section><text>na tshe dang ldan pa maud gal gyi bu chen po sems can dmyal ba'i nang du rgyu bar chas nas mnyan du yod pa nas mi snang bar gyur te/ sems can dmyal ba mnar med par phyin pa dang / de der sems can lus che la lus kyis</text></item>
<item><p>181b3</p><section>mdo sde</section><text>dpag tshad mang po khyab par 'dug la/ de'i las las skyes pa'i mi rnams kyis de'i kha nas lce phyung ste/ lcags kyi sa gzhi 'bar zhing rab tu 'bar la kun du rab tu 'bar te me lce gcig tu 'bar ba'i steng du brgyangs nas lcags</text></item>
<item><p>181b4</p><section>mdo sde</section><text>kyi phur pa 'bar zhing rab tu 'bar la kun du rab tu 'bar te/ me lce gcig tu 'bar ba dag gis thang bcad nas/ de'i lce de la rmon pa dor stong byung ste rmon pa de dag thams cad kyang 'bar zhing rab tu 'bar la kun tu rab tu 'bar te/ me lce gcig</text></item>
<item><p>181b5</p><section>mdo sde</section><text>tu 'bar ba sha stag la rmon glang de dag kyang las las skyes pa sha stag ste/ de rnams kyi rmig pa de dag thams cad kyang spu gri'i so 'dra la 'bar zhing rab tu 'bar la kun du rab tu 'bar te/ me lce gcig tu 'bar ba sha stag</text></item>
<item><p>181b6</p><section>mdo sde</section><text>ste/ de dag gis phyogs gang dang gang du gom pa bor ba'i phyogs de dang der kun du bcod cing kun du gtub la kun du dmyal bar byed de/ gzhi des na des sdug bsngal drag pa dang mi bzod pa dang tsha ba'i tshor ba nyams su myong</text></item>
<item><p>181b7</p><section>mdo sde</section><text>ba zhig mthong ngo / /mthong nas kyang tshe dang ldan pa maud gal gyi bu chen pos bsams pa sems can 'dis las ci byas na las de'i rnam par smin pas sdug bsngal 'di lta bu rnyed par gyur zhi gu snyam ste/ des rab kyi mtha'</text></item>
<item><p>181b8</p><section>mdo sde</section><text>las byung ba'i bsam gtan gyi bar du snyoms par zhugs kyang / sems can de'i sdug bsngal gyi mtha'i rtsad ma chod de/ sems can dmyal ba rnams nas shi 'phos shing sems can dmyal ba rnams 'ba' shig du skyes pa nyi tshe zhig</text></item>
<item><p>182a1</p><section>mdo sde</section><text>mthong bar zad do/ /mthong nas kyang bsams pa 'di'i las lung bstan pa ni bcom ldan 'das ye shes gzigs pa thogs pa med pa dang / ye shes gzigs pa mtha' yas pa mnga' ba ma gtogs pa gzhan</text></item>
<item><p>182a2</p><section>mdo sde</section><text>su zhig yod snyam nas mnar med pa nas mi snang bar gyur te mnyan du yod par phyin to/ /de'i tshe bcom ldan 'das 'khor brgya phrag du ma'i nang na bzhugs te chos ston to/ /de nas tshe dang ldan pa maud gal gyi bu chen pos bcom</text></item>
<item><p>182a3</p><section>mdo sde</section><text>ldan 'das 'khor brgya phrag du ma'i nang na chos ston cing bzhugs pa mthong ngo / /mthong nas kyang 'di snyam du sems te/ bdag gis bcom ldan 'das la sems can de'i lung bstan pa zhu ba'i dus ni 'di yin no snyam nas/</text></item>
<item><p>182a4</p><section>mdo sde</section><text>bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas tshe dang ldan pa maud gal gyi bu chen pos bcom ldan</text></item>
<item><p>182a5</p><section>mdo sde</section><text>'das la 'di skad ces gsol to/ /btsun pa 'di na bdag gi lugs kyis dus dus su sems can dmyal bar rgyu bar bgyid/ yi dags kyi nang du rgyu bar bgyid/ dud 'gro'i nang du rgyu bar bgyid/ mi'i nang du rgyu bar bgyid/</text></item>
<item><p>182a6</p><section>mdo sde</section><text>lha'i nang du rgyu bar bgyid de/ slar mchis nas sems can dmyal ba rnams kyi gcad pa dang btub pa dang brdeg pa dang btso ba la sogs pa'i sdug bsngal gang lags pa de dag mi rnams la brjod par bgyid lags so/ /</text></item>
<item><p>182a7</p><section>mdo sde</section><text>slar mchis nas yi dags rnams kyi bkres pa dang skom pa dang 'bar ba dang bsreg pa dang btso ba la sogs pa'i sdug bsngal rnams dang / dud 'gro rnams kyi gcig la gcig za ba las gyur pa'i sdug bsngal rnams dang / mi</text></item>
<item><p>182a8</p><section>mdo sde</section><text>rnams kyi tshol khros sha thang ba'i sdug bsngal rnams dang lha rnams kyi 'chi 'pho dang ltung ba dang rnam par 'thor ba dang rnam par 'jig pa'i sdug bsngal gang lags pa de dag mi rnams la rjod par bgyid de/ de dag gis de thos nas skyo bar</text></item>
<item><p>182b1</p><section>mdo sde</section><text>'gyur la skyo bar gyur nas kyang gang du khyad par thob par 'gyur lags so/ /btsun pa bdag sems can dmyal bar rgyu bar 'tshal te/ mnyan du yod pa nas mi snang bar gyur nas/ sems can dmyal ba chen po mnar ma mchis par mchis na/</text></item>
<item><p>182b2</p><section>mdo sde</section><text>btsun pa bdag gis sems can lus che ba lus kyis dpag tshad mang po khyab par mchis la/ de'i las las skyes pa'i mi rnams kyis/ de'i kha nas lce phyung ste lcags kyi sa gzhi 'bar zhing rab tu 'bar la kun du rab tu 'bar te/ me lce gcig tu</text></item>
<item><p>182b3</p><section>mdo sde</section><text>'bar bar gyur pa'i steng du brgyangs nas lcags kyi phur pa 'bar zhing rab tu 'bar la kun du rab tu 'bar te/ me lce gcig tu 'bar ba dag gis thang bcad nas/ de'i lce de la rmon pa dor stong byung ste/ rmon pa de dag thams cad kyang 'bar zhing rab tu 'bar</text></item>
<item><p>182b4</p><section>mdo sde</section><text>la kun du rab tu 'bar te/ me lce gcig tu 'bar ba sha stag la rmon glang de dag thams cad kyang las las skyes pa sha stag ste/ de rnams kyi rmig pa de dag thams cad kyang spu gri'i so 'dra la/ 'bar zhing rab tu 'bar la kun du rab tu 'bar</text></item>
<item><p>182b5</p><section>mdo sde</section><text>te/ me lce gcig tu 'bar ba sha stag ste/ de dag gis phyogs gang dang gang du gom pa bor ba'i phyogs de dang der kun du gcod cing kun du gtub la kun du dmyal bar bgyid de/ gzhi des na des sdug bsngal drag pa dang mi bzad pa dang tsha ba'i</text></item>
<item><p>182b6</p><section>mdo sde</section><text>tshor ba nyams su myong ba zhig mthong lags na/ btsun pa sems can des las ci bgyis na/ las de'i rnam par smin pas sdug bsngal de lta bu rnyed par gyur lags/ bcom ldan 'das kyis tshe dang ldan pa maud gal gyi bu la bka' stsal pa/</text></item>
<item><p>182b7</p><section>mdo sde</section><text>maud gal gyi bu sems can de ni sdig pa'i las byed byed pa yin te/ maud gal gyi bu sngon byung ba 'das pa'i dus na/ nyan thos dang rang sangs rgyas kyi sa las 'das pa/ yang dag par rdzogs pa'i sangs rgyas rig pa dang zhabs su ldan pa/</text></item>
<item><p>182b8</p><section>mdo sde</section><text>bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das bgrod pa ma nyams pa zhes bya ba 'jig rten du byung ste/ de'i</text></item>
<item><p>183a1</p><section>mdo sde</section><text>tshe dge slong sde snod gsum pa rigs pa dang grol ba'i spobs pa dang ldan pa/ chos smra ba 'khor dang ldan pa zhig rgyal po'i pho brang zhig na rten cing gnas te/ de de na bkur sti bya ba dang bla mar bya ba dang ri mor bya ba dang mchod</text></item>
<item><p>183a2</p><section>mdo sde</section><text>par bya ba'i gnas su gyur te/ gos dang zas dang mal cha dang stan dang nad gsos dang sman zong rnams rnyed par gyur to/ /de'i tshe dge slong dgra bcom pa sde snod gsum pa rigs pa dang grol ba'i spobs pa dang ldan pa chos smra ba zhig</text></item>
<item><p>183a3</p><section>mdo sde</section><text>kyang yod de/ de yang g.yog lnga brgya dang ljongs rgyu zhing song ste/ rgyal po'i pho brang de nyid du phyin nas/ skye bo mang pos de lus mdzes pa dang sems mdzes pa dang g.yog 'khor mdzes par mthong ste/ mthong ma thag tu</text></item>
<item><p>183a4</p><section>mdo sde</section><text>de la dga' bar gyur nas de yang der gos dang zas dang mal cha dang stan dang nas gsos dang sman zong rnams rnyed par gyur te/ skye bo mang po de dag de 'ba' shig la bkur sti bya bar sems kyis/ snga nas 'dug pa'i sde snod</text></item>
<item><p>183a5</p><section>mdo sde</section><text>gsum pa de la ni bkur sti mi byed do/ /de nas de'i blo skyes pa gang gi tshe dge slong 'di grong 'dab 'dir ma 'ongs pa de'i tshe na bdag rnyed pa'i mchog dang grags pa'i mchog dang ldan par gyur la 'di 'ongs nas bdag gi rnyed pa dang</text></item>
<item><p>183a6</p><section>mdo sde</section><text>bkur sti chad par gyur te/ 'di med na ni bdag gi rnyed pa dang bkur sti'i phyir yang snga mkho bzhin du 'ong bar 'gyur gyis/ bdag gis ci nas kyang 'di g.yog 'khor dang bcas pa grong mdab 'dir mi 'dug par bya'o</text></item>
<item><p>183a7</p><section>mdo sde</section><text>snyam nas/ sde snod gsum pa des grong khyer de thog thag tu yang dag pa ma yin pa'i phyar ka btang ste/ dge slong 'di dag ni tshul khrims 'chal pa sdig pa'i chos dang ldan pa yin gyis/ 'di la khyed bkur sti byed</text></item>
<item><p>183a8</p><section>mdo sde</section><text>par ma sems shig /bdag nyid tshul khrims 'chal pa dang g.yog 'khor tshul khrims 'chal pa 'di na 'dug pa ci dgos zhes byas so/ /de nas de thos ma thag tu skye bo mang po de dag dgra bcom pa de la</text></item>
<item><p>183b1</p><section>mdo sde</section><text>mi lta bar gyur te/ phyin cad sbyin par bya ba dang bkur sti bya bar mi sems so/ /de nas dgra bcom pa des bsams pa/ skye bo mang po 'di dag ci'i phyir bdag la mi lta bar gyur snyam nas des bltas na/</text></item>
<item><p>183b2</p><section>mdo sde</section><text>sde snod gsum pas thog thag tu phyar ka btang bar gyur nas/ des bsams pa/ skye bo mang po 'di dag dang sde snod gsum pa'i 'di shas cher bsod nams ma yin pa 'phel bar gyur na mi rung ngo snyam nas g.yog 'khor</text></item>
<item><p>183b3</p><section>mdo sde</section><text>dang bcas te grong mdab de nas song ngo / /de song nas sde snod gsum pa de dga' bar gyur te/ da ni bdag gi rnyed pa dang bkur sti snga mkho bzhin du 'ong bar 'gyur ro snyam mo/ /de nas phyi zhig na de nad kyis thebs nas de rtsa ba</text></item>
<item><p>183b4</p><section>mdo sde</section><text>dang sdong bu dang lo ma dang me tog dang 'bras bu'i sman dag gis rim gro byas kyang sos par byed ma nus nas shi'o/ /de shi 'phos te dus las 'das nas sems can dmyal ba chen po mnar med par skyes te/ der de'i lce</text></item>
<item><p>183b5</p><section>mdo sde</section><text>la rmon dor stong byung bar gyur to/ /dge slong dag ji snyam du sems de'i tshe sde snod gsum par gyur pa gang yin pa de ni sems can 'di nyid yin te/ des der rnyed pa dang bkur sti'i dbang du gyur cing shas cher mngon par</text></item>
<item><p>183b6</p><section>mdo sde</section><text>zhen nas dgra bcom pa de la yang dag pa ma yin pa'i skur pa btab pa'i las de'i rnam par smin pas/ sems can dmyal ba chen po mnar med par skyes nas/ de'i lce la rmon pa dor stong byung ste/ dge slong dag yang</text></item>
<item><p>183b7</p><section>mdo sde</section><text>dag par rdzogs pa'i sangs rgyas bgrod pa mi nyams pa'i ring nas da ltar nga'i ring gi bar du sems can de sems can dmyal ba rnams nas shi 'phos shing sems can dmyal ba rnams 'ba' shig du skyes te/ sdug bsngal 'di lta</text></item>
<item><p>183b8</p><section>mdo sde</section><text>bu sha stag rnyed par gyur to/ /gsol pa/ btsun pa sems can de sdug bsngal de las nam thar bar 'gyur lags/ bcom ldan 'das kyis bka' stsal pa/ dge slong dag ma 'ongs pa'i dus na nyan thos dang rang sangs</text></item>
<item><p>184a1</p><section>mdo sde</section><text>rgyas kyi sa las 'das pa/ yang dag par rdzogs pa'i sangs rgyas bla ma zhes bya ba 'jig rten du 'byung ste/ de'i gsung rab la sems can 'di sems can dmyal ba nas shi 'phos te/ mi'i lus thob nas de'i</text></item>
<item><p>184a2</p><section>mdo sde</section><text>bstan pa la rab tu 'byung ste nyon mongs pa thams cad spangs nas dgra bcom pa nyid mngon sum du byed par 'gyur ro/ /skur pa mang bar yang 'gyur te/ de gang dang gang du 'gro ba de dang der skur pa dang phrad par 'gyur te/ de de kho nas skyo bar</text></item>
<item><p>184a3</p><section>mdo sde</section><text>gyur nas phung po lhag ma med pa'i mya ngan las 'das pa'i dbyings su yongs su mya ngan las 'da' bar 'gyur te/ der de'i sdug bsngal mthar thug par 'gyur ro/ /de nas de thos ma thag tu skye bo phal po che de dag skyo ba chen po</text></item>
<item><p>184a4</p><section>mdo sde</section><text>skyes so/ /bcom ldan 'das kyis kyang de dag gi yid skyo bar gyur par thugs su chud nas de dang 'thun pa'i chos bstan te/ des na 'khor de dag gi nang nas kha cig gis ni dro bar gyur pa bskyed do/ /kha cig gis ni rtse</text></item>
<item><p>184a5</p><section>mdo sde</section><text>mo dang bden pa dang 'thun pa'i bzod pa dang 'jig rten gyi chos kyi mchog dang mthong ba'i snyoms par 'jug pa bskyed do/ /kha cig gis ni rgyun du zhugs pa'i 'bras bu mngon sum du byas so/ /kha cig gis ni lan cig phyir 'ong ba'i</text></item>
<item><p>184a6</p><section>mdo sde</section><text>'bras bu mngon sum du byas so/ /kha cig gis ni phyir mi 'ong ba'i 'bras bu mngon sum du byas so/ /kha cig gis ni rab tu byung nas dgra bcom pa nyid mngon sum du byas so/ /kha cig gis ni 'khor los sgyur ba'i rgyal por</text></item>
<item><p>184a7</p><section>mdo sde</section><text>'gyur ba'i sa bon bskyed do/ /kha cig gis ni stobs kyi 'khor los sgyur bar 'gyur ba dang / /kha cig gis ni brgya byin du 'gyur ba dang / kha cig gis ni tshangs par 'gyur ba dang / kha cig gis ni nyan thos kyi byang</text></item>
<item><p>184a8</p><section>mdo sde</section><text>chub dang / kha cig gis ni rang sangs rgyas kyi byang chub dang / kha cig gis ni bla na med pa yang dag par rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol/ chos</text></item>
<item><p>184b1</p><section>mdo sde</section><text>la 'bab dge 'dun la bab par byas te bkod do// //las brgya tham pa/ bam po bcwa lnga pa/ kham zhes bya ba ni/ gleng gzhi mnyan du yod pa na bzhugs te/ der bcom ldan 'das kyis dge slong rnams</text></item>
<item><p>184b2</p><section>mdo sde</section><text>la bka' stsal pa/ dge slong dag gal te ji ltar ngas sbyin pa'i 'bras bu yang shes la/ sbyin pa'i bgo bsha'i 'bras bu rnam par smin pa yang shes pa bzhin du/ sems can rnams kyis kyang sbyin pa'i 'bras bu yang shes la/</text></item>
<item><p>184b3</p><section>mdo sde</section><text>sbyin pa'i bgo bsha'i 'bras bu rnam par smin pa yang shes su zin na ni/ de lta na kham gyi tha ma dang kham gyi mjug lus pa gang yin pa de las kyang / gal te yon gnas len pa po rnyed na de la ma byin nam bgo bsha' ma byas kyi</text></item>
<item><p>184b4</p><section>mdo sde</section><text>bar du za bar mi byed la/ de dag gi sems kyang ser sna skyes pas kun nas dkris shing 'dug par mi 'gyur ba zhig na/ ji ltar ngas sbyin pa'i 'bras bu yang shes la/ sbyin pa'i bgo bsha'i 'bras bu rnam par smin pa yang shes</text></item>
<item><p>184b5</p><section>mdo sde</section><text>pa bzhin du sems can rnams kyis sbyin pa'i 'bras bu yang mi shes la/ sbyin pa'i bgo bsha'i 'bras bu rnam par smin pa yang mi shes pas na/ de'i phyir de dag ni kun du 'dzin pa'i sems kyis ma byin pa 'am/ bgo bsha' ma</text></item>
<item><p>184b6</p><section>mdo sde</section><text>byas par za bar byed la de dag gi sems kyang ser sna skyes pas kun nas dkris shing 'dug go/ /bcom ldan 'das kyis de skad ces bka' stsal te/ bde bar gshegs pas de skad gsungs nas/ gzhan yang ston</text></item>
<item><p>184b7</p><section>mdo sde</section><text>pas 'di skad ces bka' stsal to/ /bgo bsha' dag gi rnam par smin/ /ji ltar don chen 'gyur ba de/ /drang srong che rnams gsungs pa bzhin/ /sems can rnams kyis shes na ni/ /ma byin bar du mi za zhing / /</text></item>
<item><p>184b8</p><section>mdo sde</section><text>ser sna can du mi 'gyur la/ /de dag kun du 'dzin pa'i sems/ /nam yang skye bar mi 'gyur na/ /gang phyir byis pa gti mug gis/ /bsgribs pa kun gyis ma shes pas/ /de phyir kun du 'dzin sems kyis/ /</text></item>
<item><p>185a1</p><section>mdo sde</section><text>rtag tu ma byin za bar byed/ /de dag ser sna bskyed nas kyang / /sems ni kun nas dkris shing 'dug /de nas dge slong rnams kyis bcom ldan 'das la gsol pa/ btsun pa gzigs lags/</text></item>
<item><p>185a2</p><section>mdo sde</section><text>bcom ldan 'das ni sbyin pa dang sbyin pa'i bgo bsha'i bsngags pa gsung ba lags so/ /bcom ldan 'das kyis bka' stsal pa/ da ltar 'ba' shig ma yin te/ 'das pa'i dus na yang nga ji ltar sbyin pa dang / sbyin pa'i bgo</text></item>
<item><p>185a3</p><section>mdo sde</section><text>bsha'i bsngags pa brjod par gyur pa de nyon cig /dge slong dag sngon byung ba 'das pa'i dus na grong khyer bA rA Na sI na rgyal po zla 'od ces bya ba rgyal po byed de/ de'i ring la 'byor pa dang rgyas pa dang bde ba dang lo legs pa dang skye bo</text></item>
<item><p>185a4</p><section>mdo sde</section><text>dang mi mang pos gang ba dang rtsod pa dang 'thab pa zhi ba dang 'khrug pa dang nang 'khrug dang chom rkun dang nad dang mu ge med pa dang 'bras sA lu dang bu ram shing dang ba lang dang ma he dang ldan par 'dug ste/ gnod pa med cing tsher ma dkrugs la/ bu</text></item>
<item><p>185a5</p><section>mdo sde</section><text>gcig pa sdug pa la bya ba bzhin du chos bzhin du rgyal srid byed do/ /rgyal po de yang byams pa'i bdag nyid can snying rje dang ldan pa/ sems can la byams pa sbyin pa la dga' ba zhig go/ /de sbyin pa dag sbyin zhing bsod</text></item>
<item><p>185a6</p><section>mdo sde</section><text>nams dag byed de/ de zas 'dod pa rnams la ni zas sbyin par byed/ skom 'dod pa rnams la ni skom sbyin par byed/ gos 'dod pa rnams la ni gos sbyin par byed/ spos dang me tog phreng dang byug pa 'dod pa</text></item>
<item><p>185a7</p><section>mdo sde</section><text>rnams la ni spos dang me tog phreng dang byug pa rnams sbyin par byed do/ /nad pa la mkho ba'i nad brang bcas nas yo byad thams cad sbyar te/ skye bo dman pa dang bkren pa dang sdug pa dang mgon med pa rnams la rim gro</text></item>
<item><p>185a8</p><section>mdo sde</section><text>byed do/ /bza' ba dang bca' ba mang po sta gon byas nas/ nam mkha' la rgyu ba rnams dang chu na gnas pa rnams dang / thang la gnas pa rnams la sbyin par byed do/ /de nas phyi zhig na kA shi'i yul du than pa byung</text></item>
<item><p>185b1</p><section>mdo sde</section><text>ste/ de ltas mkhan bram ze bye brag phyed pa rnams kyis bsgo ba/ lo bcu gnyis kyi bar du char 'bab par mi 'gyur ro zhes zer ro/ /de nas char ma bab pas mu ge byung ste/ skye bo mang po de dag ci bya gtol med par</text></item>
<item><p>185b2</p><section>mdo sde</section><text>gyur to/ /de nas rgyal po zla 'od kyis dril bsgrags te/ khyed kyi nang na lo bcu gnyis kyi zan 'byor pa gang yin pa de dag ni 'di nyid du 'khod cing / mi 'byor pa de dag ni yul gzhan du deng la/ nam lo legs par gyur pa</text></item>
<item><p>185b3</p><section>mdo sde</section><text>de'i tshe phyir shog cig /yul ni phyis kyang yod la/ srog ni phyis med do zhes bsgo'o/ /de nas de thos ma thag tu skye bo mang po de dag las kha cig ni yul gzhan du dong ste 'khod do/ /kha cig ni yul la chags nas de nyid na 'khod de/ de</text></item>
<item><p>185b4</p><section>mdo sde</section><text>dag de na su la zan ji tsam yod pa de dag zos pa'i 'og tu bkres pa nyam thag nas rgyal po'i thad du song ste smras pa/ lha bdag cag ni bkres lags kyis bdag cag la 'tshal ma stsal du gsol/ de nas de thos ma thag tu rgyal po des</text></item>
<item><p>185b5</p><section>mdo sde</section><text>bsams pa/ 'dir skye bo phal po che la yun ring po zhig tu bgo bsha' bya dgos snyam nas smras pa/ khyed re shig sdod cig dang ngas mngan rnams la smras te bya'o zhes byas nas/ rgyal po des mngan rnams la smras pa/ nga dang</text></item>
<item><p>185b6</p><section>mdo sde</section><text>yul na gnas pa'i skye bo mang po 'di dag gis lo bcu gnyis kyi bar du bzar yod dam/ mngan rnams kyis smras pa/ lha stsang bang rnams g.yar sngar brims te gdod gsol bar 'tshal lo zhes smras nas/ mngan rnams</text></item>
<item><p>185b7</p><section>mdo sde</section><text>kyis tsang bang rnams g.yar sngar brims nas/ yul na 'khod pa'i skye bo mang po rnams bgrang ba la zhugs so/ /de nas lo bcu gnyis kyi bar du mi re re'i skal bar ci thob pa rtsis na/ thams cad kyis nyin gcig bzhin du</text></item>
<item><p>185b8</p><section>mdo sde</section><text>kham re re thob par 'gyur la/ rgyal pos ni kham gnyis gnyis gsol du yod par rig nas/ de dag gis rgyal po la gsol pa/ lha dgung lo bcu gnyis kyi bar du yul na gnas pa'i skye bo thams cad kyis ni gdugs</text></item>
<item><p>186a1</p><section>mdo sde</section><text>gcig bzhin du kham re re 'tshal du mchis so/ /lhas ni zhal kham gnyis gnyis gsol du mchis so zhes gsol to/ /de nas de thos ma thag tu rgyal po des yul na gnas pa'i skye bo mang po thams cad nyin gcig</text></item>
<item><p>186a2</p><section>mdo sde</section><text>cing kham re re sbyin no zhes bka' stsal to/ /skye bo mang po de dag kyang dge ba bcu'i las kyi lam la yang dag par 'dzud do/ /de nas der su yang rung 'chi bar 'gyur ba de dag kyang lha'i nang du skye bar 'gyur te/ de dag der skyes pas lha'i</text></item>
<item><p>186a3</p><section>mdo sde</section><text>gnas rnams kun du gang bar gyur to/ /de nas lha'i dbang po brgya byin gyis smras pa/ lha'i gnas rnams ni rgyu gnyis kyis kun du gang bar 'gyur te/ de bzhin gshegs pa 'byung ba dang 'khor los sgyur ba 'byung ba yin na/</text></item>
<item><p>186a4</p><section>mdo sde</section><text>ci da ltar 'jig rten du 'khor los sgyur ba byung ngam/ 'on te de bzhin gshegs pa byung zhig gu snyam du bsams nas/ des bltas na de lta ma yin te/ yang des bsams pa 'o na su'i mthus lha'i gnas rnams kun du gang</text></item>
<item><p>186a5</p><section>mdo sde</section><text>bar gyur zhig gu snyam ste/ des bltas nas rgyal po zla 'od kyi mthus de ltar gyur par rig nas/ des bsams pa/ ci 'di brgya byin du 'gyur ba 'am tshangs par 'gyur ba zhig bsgrubs snyam du bsams te/</text></item>
<item><p>186a6</p><section>mdo sde</section><text>de bltas na bla na med pa yang dag par rdzogs pa'i byang chub bsgrubs par mthong ngo / /de nas lha'i dbang po brgya byin gyis ci sems can 'di brtan po yin nam/ 'on te sems can brtan po ma yin pa re shig bdag song la 'di</text></item>
<item><p>186a7</p><section>mdo sde</section><text>brtag par bya'o/ /gal te sems can brtan po yin na ni de la mchod pa bya'o/ /de ste sems can brtan po ma yin na ni de brtan por bya'o/ /snyam nas bram ze'i cha lugs su bsgyur te/ lha bdag ni bkres kyis 'tshal ma</text></item>
<item><p>186a8</p><section>mdo sde</section><text>stsal du gsol ces smras so/ /rgyal pos bsams pa/ gal te gzhan gyi bcad de 'di la byin na ni gcig gi srog srungs la gcig gi srog ma rung bar byas par 'gyur gyis/ ma la bdag gi zan las kham gcig ni</text></item>
<item><p>186b1</p><section>mdo sde</section><text>bdag gis zos la/ kham gcig ni 'di la sbyin no snyam nas rgyal po des bram ze de la kham gcig byin te/ gcig bdag gis bza'o snyam pa dang / bram ze des smras pa/ lha bdag ni kham gcig gis 'tsho ba'i rngo mi</text></item>
<item><p>186b2</p><section>mdo sde</section><text>thog go/ /de nas de thos ma thag tu rgyal po des bsams pa gal te bdag gis 'di la kham phyi ma ma byin na bram ze 'di ltogs te/ 'chi yang srid la bdag kyang sems can gyi don la zhugs pa yin pas bdag gis rang gi srog bor te/</text></item>
<item><p>186b3</p><section>mdo sde</section><text>gzhan gyi srog bsrung bar nus so snyam nas bla na med pa yang dag par rdzogs pa'i byang chub tu smon lam btab ste/ kye ma dge ba'i rtsa ba 'dis bdag 'jig rten long ba 'dren pa med cing yongs su 'dren pa med pa ston pa med pa'i nang du de bzhin gshegs pa</text></item>
<item><p>186b4</p><section>mdo sde</section><text>dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas</text></item>
<item><p>186b5</p><section>mdo sde</section><text>bcom ldan 'das su gyur cig ces byas nas tshigs su bcad de smras pa/ sbyin pa rgya cher gyur pa 'di yis ni/ /srid gsum sangs rgyas rang byung gyur par shog /brgal nas sngon gyi rgyal ba'i dbang rnams kyis/ /skye</text></item>
<item><p>186b6</p><section>mdo sde</section><text>bo phal chen ma bsgral rnams kyang bsgral/ /zhes smras nas/ kham de lha'i dbang po brgya byin bram ze'i cha lugs can la byin no/ /de nas lha'i dbang po brgya byin gyis bsams pa/ byang chub sems dpas ni</text></item>
<item><p>186b7</p><section>mdo sde</section><text>mchog tu dka' ba byas so snyam du bsams te/ bram ze'i cha lugs mi snang bar byas nas rang bzhin gyi lus su bsgyur te smras pa/ khyod 'bad pa 'dis ci zhig sgrub/ des smras pa/ bla na med pa yang dag</text></item>
<item><p>186b8</p><section>mdo sde</section><text>par rdzogs pa'i byang chub sgrub bo/ /brgya byin gyis smras pa/ khyod kyi sems dang sems las byung ba rnams de 'dra ba las na/ khyod ni nges par bla na med pa yang dag par rdzogs pa'i byang chub tu mngon par rdzogs</text></item>
<item><p>187a1</p><section>mdo sde</section><text>par 'tshang rgya bar 'gyur gyis/ de'i tshe bdag dran par mdzod cig ces smras nas/ lha'i dbang po brgya byin gyis dbang chen gyi char phab ste/ de'i tshe 'bru thams cad rgyal nas lo legs par gyur te</text></item>
<item><p>187a2</p><section>mdo sde</section><text>kA shi'i yul snga mkho bzhin du gyur to/ /dge slong dag ji snyam du sems/ de'i tshe rgyal po zla 'od ces bya bar gyur pa byang chub sems dpa'i spyod pa la gnas pa gang yin pa de ni nga nyid yin te/ de'i tshe yang nga sbyin pa dang sbyin pa'i</text></item>
<item><p>187a3</p><section>mdo sde</section><text>bgo bsha'i bsngags pa brjod par 'gyur na/ nga da ltar sbyin pa dang sbyin pa'i 'bras bu mngon sum du mthong bar gyur pa'i tshe lta ci smos te/ de bzhin gshegs pa ltar sbyin pa dang sbyin pa'i bgo bsha'i bsngags pa brjod par ci ste mi mdzad/ las</text></item>
<item><p>187a4</p><section>mdo sde</section><text>brgya tham pa las sdom gyi tshigs su bcad pa gsum pa rdzogs s+ho// // sdom ni/ byams pa'i stobs dang rlung nag dang / /grog ma gnyis dang spyod yul dang / /dgon pa glang klu seng ge dang / /dbyen dang nags khung</text></item>
<item><p>187a5</p><section>mdo sde</section><text>thos pa rnams/ /byams pa'i stobs zhes bya ba ni/ gleng gzhi mnyan du yod pa na bzhugs te/ chos kyi 'khor lo bskor ba'i mdo dbyig dga'i rtogs pa brjod pa las/ gtan tshigs ji skad 'byung ba bzhin du rgyas par sbyar</text></item>
<item><p>187a6</p><section>mdo sde</section><text>te/ dge slong rnams kyis sangs rgyas bcom ldan 'das la gsol pa/ btsun pa bcom ldan 'das kyis dge slong lnga sde rnams dam pa'i chos kyi bcud kyis tshim par mdzad nas g.yung drung gi mthar thug pa/ grub pa dang bde</text></item>
<item><p>187a7</p><section>mdo sde</section><text>ba'i mya ngan las 'das pa la bkod pa la gzigs lags/ bcom ldan 'das kyis bka' stsal pa/ da ltar 'ba' shig ma yin te/ 'das pa'i dus na yang ngas 'di rnams rang gi sha dang khrag gis tshim par byas nas dge</text></item>
<item><p>187a8</p><section>mdo sde</section><text>ba bcu'i las kyi lam la ji ltar bkod pa de nyon cig /dge slong dag sngon byung ba 'das pa'i dus na/ grong khyer bA rA Na sI na rgyal po byams pa'i stobs zhes bya ba rgyal po byed do/ de'i ring la 'byor pa dang rgyas pa dang bde</text></item>
<item><p>187b1</p><section>mdo sde</section><text>ba dang lo legs pa dang skye bo dang mi mang pos gang ba dang rtsod pa dang 'thab pa zhi ba dang 'khrug pa dang nang 'khrug pa dang chom rkun dang nad dang mu ge med pa dang 'bras sA lu dang bu ram shing dang ba lang dang ma he dang ldan par 'dug ste/</text></item>
<item><p>187b2</p><section>mdo sde</section><text>gnod pa med cing tsher ma dkrugs la bu gcig pa sdug pa la bya ba bzhin du chos bzhin du rgyal srid byed do/ /rgyal po de yang byams pa'i bdag nyid can/ snying rje che ba/ sems can la byams pa/ sbyin pa la dga' ba zhig ste/</text></item>
<item><p>187b3</p><section>mdo sde</section><text>de sbyin pa dag sbyin zhing bsod nams dag byed de/ dge sbyong dang bram ze dang bkren pa dang sdug cing phongs pa dang slong ba rnams tshim par byed la/ bza' ba dang bca' ba mang po bshams nas/ srog chags nam mkha' la gnas pa dang chu na gnas</text></item>
<item><p>187b4</p><section>mdo sde</section><text>pa dang skam na gnas pa rnams la sbyin par byed do/ /yul na gnas pa'i skye bo mang po rnams la byams pa sgom par byed do/ /des de'i yul na gnas pa'i skye bo mang po ji snyed yod pa de snyed la byams pa'i sems kyis khyab par</text></item>
<item><p>187b5</p><section>mdo sde</section><text>byas te 'dug nas/ de'i mthus sems can de dag la su yang gnod pa cung zad kyang byed mi nus so/ /de nas phyi zhig na rgyal po rnam thos kyi bu'i btson ra nas/ gzi byin 'phrog pa'i gnod sbyin lnga bros te/ skye bo mang po'i</text></item>
<item><p>187b6</p><section>mdo sde</section><text>gzi byin 'phrog par byed cing bA rA Na sIr 'ongs te der phyin nas/ yams kyi nad btang ba las de dag gis tha na dud 'gro'i skye gnas su gyur pa yan chad su'i gzi byin yang dbrog par ma nus nas/ de dag gis bsams</text></item>
<item><p>187b7</p><section>mdo sde</section><text>pa/ gang gis yul 'dir bdag cag gis tha na dud 'gro'i skye gnas su gyur pa yan chad su'i gzi byin yang dbrog par ma nus pa 'di su'i mthu yin pa je dri bar bya'o snyam nas ba lang rdzi dang phyug rdzi rnams dris pa/ kye gang</text></item>
<item><p>187b8</p><section>mdo sde</section><text>gi yul 'dir su la yang gnod pa cung zad kyang byed mi nus pa 'di su'i mthu yin/ de dag gis smras pa/ rgyal po 'di byams pa'i bdag nyid can yin te/ des yul na gnas pa'i skye bo mang po ji snyed yod pa de</text></item>
<item><p>188a1</p><section>mdo sde</section><text>snyed la byams pa'i sems kyis khyab par byas te 'dug pa de'i mthus na/ yul 'dir sus kyang gnod pa cung zad kyang byed mi nus so/ /gnod sbyin rnams kyis bsams pa/ rgyal po de ni bsod nams</text></item>
<item><p>188a2</p><section>mdo sde</section><text>can che bar grags pa/ byams pa'i bdag nyid can/ snying rje che ba/ sems can la byams pa zhig ste/ des ni bdag cag 'grangs par byed nus gor ma chag snyam nas/ bram ze'i cha lugs su bsgyur te byams pa'i stobs kyi thad</text></item>
<item><p>188a3</p><section>mdo sde</section><text>du song nas smras pa/ snying rje chen po dang ldan pa/ bdag cag ni bkres kyis 'grangs par mdzod cig /rgyal pos smras pa/ ngas khyed kha zas ji lta bu zhig gis 'grangs par bya/ de dag gis smras pa/ khrag 'phral du phyung</text></item>
<item><p>188a4</p><section>mdo sde</section><text>bas 'grangs par mdzod cig /de nas rgyal pos bsams pa/ ma la cha lugs 'di 'dra ba la kha zas de 'dra ba las na/ 'di dag ni mi yin pa mi 'dra ste/ 'di dag ni mi ma yin pa dag cig yin gor ma chag gis 'di dag la ji ltar dam</text></item>
<item><p>188a5</p><section>mdo sde</section><text>bcas pa bzhin du bya dgos so/ /gzhan dag gi lus la gnod pa ma byas kyi bar du ni ngas 'di rnams kyi kha zas kyi don bsgrub par mi nus la/ gzhan la gnod pa ma byas kyi bar du yang khrag 'phral du phyung ba rnyed par mi nus te/</text></item>
<item><p>188a6</p><section>mdo sde</section><text>gal te 'di dag bdag gi khrag gis kha zas kyi don byed nus na ni bdag cag gis 'di rnams la bdag gi sha dang khrag sbyin no snyam nas/ gnod sbyin de dag la smras pa/ grogs po dag nga'i khrag gis kha zas kyi don byed nus</text></item>
<item><p>188a7</p><section>mdo sde</section><text>sam/ gnod sbyin rnams kyis smras pa/ lha rngo thog lags so/ /de nas de thos ma thag tu rgyal po byams pa'i stobs kyis/ gnod sbyin de dag mdun du bkad du bcug nas sman pa rnams bos te bka' stsal pa/</text></item>
<item><p>188a8</p><section>mdo sde</section><text>kwa'i nga'i lus la gtar ka lnga thob shig dang sems can 'di dag la khrag gis 'grangs par bya'o/ /sman pa rnams kyis gsol pa/ bdag cag gis lha'i sku la mtshon gyis gdab pa'i rngo mi thog lags so/ /de nas byang chub sems</text></item>
<item><p>188b1</p><section>mdo sde</section><text>dpas bsams pa/ 'di dag ni bdag dang 'bral ba mthong mi 'dod kyis ma la bdag gis bdag gi khrag dbyung ngo snyam ste/ byang chub sems dpa' rnams ni bzo'i gnas dang las kyi gnas ci la yang byang ba yin te/ des bdag nyid</text></item>
<item><p>188b2</p><section>mdo sde</section><text>kyis me long blangs nas/ rang gi lus la gtar ka lnga btab ste/ gnod sbyin re re la bstabs nas ngas 'di dag 'grangs par ma gyur gyi bar du gtar ka 'di dag bcad par mi bya'o zhes dam bcas so/ /de nas lha'i dbang po brgya byin</text></item>
<item><p>188b3</p><section>mdo sde</section><text>gyis bsams pa/ byang chub sems dpa' rnams ni dam bcas pa la brtan pa yin la/ byang chub sems dpa' 'dis kyang mchog tu dga' ba zhig brtsams kyis/ byang chub sems dpa' ha cang yun ring du 'o brgyal na mi rung ngo</text></item>
<item><p>188b4</p><section>mdo sde</section><text>snyam nas/ ma la bdag gis 'di'i lus thams cad du gzi byin bsnan par bya'o snyam ste/ lha'i dbang po brgya byin gyis/ byang chub sems dpa'i lus thams cad du lha'i gzi byin bsnan nas/ gtar ka de dag kyang che rab tu sprul to/ /</text></item>
<item><p>188b5</p><section>mdo sde</section><text>byang chub sems dpas kyang gzi byin 'phrog pa'i gnod sbyin lnga po de dag dka' ba med par tshim par byas nas/ bla na med pa yang dag par rdzogs pa'i byang chub du smon lam btab pa/ kye ma dge ba'i rtsa ba 'dis bdag 'jig rten long ba 'dren</text></item>
<item><p>188b6</p><section>mdo sde</section><text>pa med cing yongs su 'dren pa med par sems can ma rgal ba rnams sgrol ba dang / ma grol ba rnams dgrol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las</text></item>
<item><p>188b7</p><section>mdo sde</section><text>zlo ba'i sangs rgyas su gyur cig ces smon lam btab ste/ sbyin pa chen por gyur pa 'di yis ni/ /'gro bar rang byung sangs rgyas gyur par shog /sngon gyi rgyal dbang rnams kyis ma bsgral gang / /skye bo srid pa'i chu las</text></item>
<item><p>188b8</p><section>mdo sde</section><text>sgrol bar shog /ces byas so/ /de nas gnod sbyin de dag gang gi tshe 'grangs shing ngoms par gyur te/ dbang po rnams tshim par gyur pa de'i tshe/ byang chub sems dpa' la smras pa/ snying rje chen po khyod bstsal ba 'dis ci zhig</text></item>
<item><p>189a1</p><section>mdo sde</section><text>sgrub/ byang chub sems dpas smras pa/ bla na med pa yang dag par rdzogs pa'i byang chub sgrub bo/ /de dag gis smras pa/ 'o na gang gi tshe khyod bla na med pa yang dag par rdzogs pa'i byang chub mngon par rdzogs</text></item>
<item><p>189a2</p><section>mdo sde</section><text>par sangs rgyas te/ 'gro ba rnams bdud rtsis tshim par mdzad pa de'i tshe/ bdag cag khyod kyi nyan thos kyi dang por gyur cig /byang chub sems dpas smras pa/ khyed rnams ni srog gcod pa pha rol gyi srog 'phrog pa yin na/</text></item>
<item><p>189a3</p><section>mdo sde</section><text>ji ltar ngas de 'dra ba dag nyan thos kyi dang por bya/ de dag gis smras pa/ snying rje chen po bdag cag la bka' ci stsal/ byang chub sems dpas smras pa/ dge ba bcu'i las kyi lam yang dag par blangs te gnas par gyis shig /de</text></item>
<item><p>189a4</p><section>mdo sde</section><text>nas de thos ma thag tu gnod sbyin de rnams kyis dge ba bcu'i las kyi lam yang dag par blangs nas smon lam btab pa/ kye ma dge ba'i rtsa ba 'dis na gang gi tshe/ 'di na bla na med pa yang dag par rdzogs pa'i byang chub mngon</text></item>
<item><p>189a5</p><section>mdo sde</section><text>par rdzogs par 'tshang rgya ba de'i tshe/ bdag cag 'di'i nyan thos kyi dang por gyur cig ces byas so/ /dge slong dag ji snyam du sems/ de'i tshe rgyal po byams pa'i stobs su gyur pa byang chub sems dpa'i spyod pa la</text></item>
<item><p>189a6</p><section>mdo sde</section><text>gnas pa gang yin pa de ni nga nyid yin no/ /de'i tshe gzi byin 'phrog pa'i gnod sbyin lnga po gang yin pa de dag ni dge slong lnga sde 'di dag nyid yin te/ de'i tshe yang 'di dag ngas rang gi sha dang khrag gis tshim par byas te dge ba bcu'i</text></item>
<item><p>189a7</p><section>mdo sde</section><text>las kyi lam la bkod do/ /da ltar yang ngas 'di rnams dam pa'i chos kyi bcud kyis tshim par byas nas/ g.yung drung gi mthar thug pa grub pa dang bde ba'i mya ngan las 'das pa la bkod do// //rlung nag po zhes</text></item>
<item><p>189a8</p><section>mdo sde</section><text>bya ba ni/ gleng gzhi mnyan du yod pa na bzhugs te/ de'i tshe mnyan du yod pa na tshong pa lnga brgya tsam gyis zong khyer te/ yul gzhan du chas nas de dag mthar kyis song song ba las nags khung chen po dgon pa zhig tu phyin to/ /nags khung</text></item>
<item><p>189b1</p><section>mdo sde</section><text>de na gzi byin 'phrog pa'i gnod sbyin drag po 'jigs pa/ gzhan gyi srog 'phrog pa zhig kyang gnas te/ des rlung nag po chen po gtang nas tshong pa de dag gi steng du brgyugs te/ de nas tshong pa de dag ci bya gtol med par gyur nas/ de</text></item>
<item><p>189b2</p><section>mdo sde</section><text>dag 'jigs shing skrag ste lha'o cog la gsol ba 'debs pa la zhugs so/ /dge bsnyen zhig kyang 'dron po de dag gi nang na 'dug ste/ des tshong pa de dag ci bya gtol med par 'dug pa mthong nas smras pa/ kye skyabs ma yin pa</text></item>
<item><p>189b3</p><section>mdo sde</section><text>'di rnams la skyabs btsal te ci rung / bcom ldan 'das la skyabs su deng shig dang des khyed dkos thag cing nyam nga la phongs par gyur pa las yongs su bskyab par 'gyur ro/ /de nas de thos ma thag tu tshong pa de dag bcom</text></item>
<item><p>189b4</p><section>mdo sde</section><text>ldan 'das la skyabs su dong ste/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de la phyag 'tshal lo/ /btsun pa bcom ldan 'das kyis ni 'di lta ste/ 'das pa dang</text></item>
<item><p>189b5</p><section>mdo sde</section><text>ma 'ongs pa dang da ltar byung ba ci yang mi gzigs pa dang mi mkhyen pa dang thugs su mi chud pa mi mnga' na/ kye ma bcom ldan 'das bdag dkos thag cing nyam nga la phongs par gyur pa las/ yongs su bskyab pa dang srog phangs pa stsal du</text></item>
<item><p>189b6</p><section>mdo sde</section><text>gsol zhes byas so/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs</text></item>
<item><p>189b7</p><section>mdo sde</section><text>pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan pa/ mthar kyis gnas pa'i snyoms par 'jug pa</text></item>
<item><p>189b8</p><section>mdo sde</section><text>dgu la snyoms par 'jug pa/ stobs bcu'i stobs dang ldan pa yang dag pa'i seng ge'i sgra chen po sgrogs pa rnams ni/ chos nyid kyis/ nyin dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig</text></item>
<item><p>190a1</p><section>mdo sde</section><text>rten la gzigs te/ su ni rgud su ni dar su ni phongs shing 'dug su ni nyam nga bar gyur su ni gnod pa dang ldan su ni phongs pa dang nyam nga ba dang gnod pa dang ldan su ni ngan song du gzhol su ni ngan song du 'bab su ni ngan song du bab su ni ngan song</text></item>
<item><p>190a2</p><section>mdo sde</section><text>nas phyung ste/ mtho ris dang thar pa dang 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/</text></item>
<item><p>190a3</p><section>mdo sde</section><text>su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/ su ni sangs rgyas</text></item>
<item><p>190a4</p><section>mdo sde</section><text>byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las</text></item>
<item><p>190a5</p><section>mdo sde</section><text>yol ba med/ /de nas bcom ldan 'das kyis dgongs nas/ tshong pa lnga brgya po rnams 'dul ba'i dus la bab par thugs su chud nas/ phyag glang po che'i sna lta bu brkyang ste/ tshong pa lnga brgya po de dag nags khung dgon pa</text></item>
<item><p>190a6</p><section>mdo sde</section><text>de nas brungs rdzas dang bcas te blangs nas/ mnyan du yod pa nas ha cang mi ring ba zhig tu bton te bkod do/ /de nas tshong pa lnga brgya po de dag gis mnyan du yod par phyin pa'i rtags rnams mthong ngo / /mthong nas kyang de dag</text></item>
<item><p>190a7</p><section>mdo sde</section><text>gis bsams pa/ bdag cag ni bcom ldan 'das kyis skyabs mdzad do snyam nas tshong pa de dag shin du dga' bar gyur te/ de dga' bar gyur nas bsams pa/ bdag cag khyim na gnas pa btang la/ bcom ldan 'das kyi</text></item>
<item><p>190a8</p><section>mdo sde</section><text>bstan pa la rab tu byung ste chu bo rnams las rgal bar bya ba dang sbyor ba rnams las yang dag par 'da' bar bya ba'i phyir brtson pa dang bsgrub pa dang 'bad par bya'o snyam nas mnyan du yod par dong ste/ rang rang gi khyim gyi 'khor btang nas</text></item>
<item><p>190b1</p><section>mdo sde</section><text>sbyin pa dag sbyin zhing bsod nams dag byas te/ rgyal bu rgyal byed kyi tshal du dong nas/ bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te/ zhabs la mchus</text></item>
<item><p>190b2</p><section>mdo sde</section><text>gtugs nas 'di skad ces gsol to/ /bcom ldan 'das ni bdag cag la dka' ba mdzad pa dang / srog phangs pa stsol ba lags so zhes gsol nas/ chos mnyan pa'i phyir bcom ldan 'das kyi spyan sngar 'khod do/ /</text></item>
<item><p>190b3</p><section>mdo sde</section><text>bcom ldan 'das kyis kyang de dag gi bsam pa dang bag la nyal dang khams dang shes pa dang rang bzhin thugs su chud nas/ de dang 'thun pa'i chos bstan te/ des na tshong pa lnga brgya po de dag gis stan de nyid la 'khod bzhin du 'jig</text></item>
<item><p>190b4</p><section>mdo sde</section><text>tshogs la lta ba'i ri'i rtse mo nyi shu ye shes rdo rjes bcom nas/ rgyun du zhugs pa'i 'bras bu mngon du byas te de dag gis bden pa mthong nas stan las langs te/ bla gos phrag pa gcig tu gzar nas/ bcom ldan 'das</text></item>
<item><p>190b5</p><section>mdo sde</section><text>ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu 'byung ba dang bsnyen par rdzogs shing dge</text></item>
<item><p>190b6</p><section>mdo sde</section><text>slong gi dngos po 'thob tu rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis de dag la dge slong tshur shog ces bya ba'i tshig gis rab tu byung ste/ bsnyen par</text></item>
<item><p>190b7</p><section>mdo sde</section><text>rdzogs par mdzad nas de dag la lung yang phog go/ /de dag gis kyang brtson pa dang bsgrub pa dang 'bad pas nyon mongs pa thams cad spangs nas/ dgra bcom pa nyid mngon sum du byas te/ de dag dgra bcom pa khams gsum</text></item>
<item><p>190b8</p><section>mdo sde</section><text>pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/</text></item>
<item><p>191a1</p><section>mdo sde</section><text>rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la rgyab kyis phyogs pa/ dbang po dang nye dbang dang bcas pa'i lha rnams kyis mchod cing rjed</text></item>
<item><p>191a2</p><section>mdo sde</section><text>pa dang gus par smra ba'i gnas su gyur to/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das kyis tshong pa lnga brgya po 'di rnams 'jigs pa chen po las yongs su</text></item>
<item><p>191a3</p><section>mdo sde</section><text>skyabs te/ g.yung drung gi mthar thug pa grub pa dang bde ba'i mya ngan las 'das pa la bkod pa la gzigs lags/ bcom ldan 'das kyis bka' stsal pa/ da ltar 'ba' shig ma yin te/ 'das</text></item>
<item><p>191a4</p><section>mdo sde</section><text>pa'i dus na yang tshong pa lnga brgya po 'di dag nyid ngas ji ltar 'jigs pa chen po las yongs su skyabs nas/ bsam gtan bzhi dang mngon par shes pa lnga la bkod pa de nyon cig /dge slong dag sngon byung ba 'das pa'i</text></item>
<item><p>191a5</p><section>mdo sde</section><text>dus na tshong pa lnga brgya tsam zhig gis zong khyer te/ yul gzhan du chas nas de dag mthar kyis song song ba las nags khung chen po dgon pa zhig tu phyin no/ /nags khung de na gzi byin 'phrog pa'i gnod sbyin drag po</text></item>
<item><p>191a6</p><section>mdo sde</section><text>'jigs pa gzhan gyi srog 'phrog pa zhig gnas te/ des rlung nag po chen po btang nas tshong pa de dag gi steng du brgyugs te/ des na tshong pa de dag ci bya gtol med par gyur nas de dag 'jigs shing skrag par gyur to/ /de'i</text></item>
<item><p>191a7</p><section>mdo sde</section><text>tshe drang srong gi gnas shig na drang srong mngon par shes pa lnga dang ldan pa/ rdzu 'phrul che zhing mthu che ba zhig gnas pa des/ tshong pa lnga brgya sdug bsngal bar gyur pa mthong ngo / /mthong nas kyang tshong pa lnga brgya po</text></item>
<item><p>191a8</p><section>mdo sde</section><text>de dag brungs rdzas dang bcas te/ nags khung dgon pa de nas blangs nas bdag nyid kyi gnas su bkod do/ /de nas tshong pa rnams kyis bsams pa/ ci yang rung ste bdag 'tsho bar gyur pa 'di dag thams cad ni</text></item>
<item><p>191b1</p><section>mdo sde</section><text>drang srong 'di'i mthu yin gyis/ bdag cag gis khyim na gnas pa btang la 'di nyid kyi thad du rab tu byung ste tshangs par spyod pa spyad do snyam nas/ tshong pa lnga brgya po de dag drang srong de nyid kyi thad du rab tu byung nas/ bsam</text></item>
<item><p>191b2</p><section>mdo sde</section><text>gtan bzhi dang mngon par shes pa lnga bskyed do/ /dge slong dag ji snyam du sems/ de'i tshe drang srong du gyur pa gang yin pa de ni nga nyid yin no/ /de'i tshe tshong pa lnga brgyar gyur pa gang yin pa de dag ni tshong pa lnga brgya po 'di dag yin te/</text></item>
<item><p>191b3</p><section>mdo sde</section><text>de'i tshe yang ngas 'di rnams 'jigs pa chen po las skyabs nas/ bsam gtan bzhi dang mngon par shes pa lnga la bkod do/ /da ltar yang ngas 'di rnams 'jigs pa chen po las skyabs nas/ g.yung drung gi mthar thug pa</text></item>
<item><p>191b4</p><section>mdo sde</section><text>grub pa dang bde ba'i mya ngan las 'das pa la bkod do/ /gzhan yang yang dag par rdzogs pa'i sangs rgyas 'od srung gi gsung rab la 'di rnams rab tu byung ste/ rab tu byung nas kyang tshe gcig tu tshangs par spyod pa spyad</text></item>
<item><p>191b5</p><section>mdo sde</section><text>nas/ 'chi kar smon lam btab pa/ dge ba'i rtsa ba 'dis na bdag cag yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das</text></item>
<item><p>191b6</p><section>mdo sde</section><text>de mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byed par shog cig</text></item>
<item><p>191b7</p><section>mdo sde</section><text>ces byas so/ /dge slong dag ji snyam du sems/ de'i tshe yang dag par rdzogs pa'i sangs rgyas 'od srung gi gsung rab la rab tu byung ba'i dge slong lnga brgya por gyur pa gang yin pa de dag ni/ tshong pa lnga</text></item>
<item><p>191b8</p><section>mdo sde</section><text>brgya po 'di dag nyid yin te/ 'di dag der rab tu byung nas tshe gcig tu tshangs par spyod pa spyad de/ 'chi kar smon lam btab pa/ dge ba'i rtsa ba 'dis bdag cag yang dag par rdzogs pa'i sangs rgyas bcom ldan 'das</text></item>
<item><p>192a1</p><section>mdo sde</section><text>'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas</text></item>
<item><p>192a2</p><section>mdo sde</section><text>nyon mongs pa thams cad spangs te dgra bcom pa nyid mngon sum du byed par gyur cig ces byas pa des na/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang</text></item>
<item><p>192a3</p><section>mdo sde</section><text>thabs mnyam pa brnyes par gyur nas/ 'di rnams kyis nga mnyes par byas te mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas</text></item>
<item><p>192a4</p><section>mdo sde</section><text>so// //grog ma gnyis zhes bya ba la/ grog ma dang po ni/ gleng gzhi mnyan du yod pa na bzhugs te/ der gang gi tshe tshe dang ldan pa kun shes kauN+Ti n+yas bden pa rnams mthong ba de'i</text></item>
<item><p>192a5</p><section>mdo sde</section><text>tshe/ lha brgyad khris kyang bden pa mthong bar gyur to/ /de nas dge slong rnams kyis bcom ldan 'das la gsol pa/ btsun pa bcom ldan 'das kyis kauN+Ti n+yas la sogs pa lha brgyad khri dam pa'i chos kyi</text></item>
<item><p>192a6</p><section>mdo sde</section><text>bcud kyis tshim par mdzad nas/ g.yung drung gi mthar thug pa grub pa dang bde ba'i mya ngan las 'das pa la bkod pa la gzigs lags/ bcom ldan 'das kyis bka' stsal pa/ da ltar 'ba'</text></item>
<item><p>192a7</p><section>mdo sde</section><text>shig ma yin 'das pa'i dus na yang kauN+Ti n+ya la sogs pa lha brgyad khri po 'di dag nyid ngas ji ltar rang gi sha dang khrag gis tshim par byas nas srog phangs pa byin pa de nyon cig /dge slong dag sngon byung ba 'das pa'i dus</text></item>
<item><p>192a8</p><section>mdo sde</section><text>na chu klung zhig gi 'gram na/ rus sbal snying rje che ba byams pa'i bdag nyid can/ sems can la byams pa zhig gnas pa de res 'ga' ni skam la rgyu/ res 'ga' ni chu'i nang du rgyu/ /de nas phyi zhig na chu'i nang nas byung ste/ skam la rgyu zhing song song</text></item>
<item><p>192b1</p><section>mdo sde</section><text>ba las skam sa de nyid du nyal lo/ /de nas grog tshang zhig na grog ma zhig byung ste/ ru sbal de'i thad du son pa dang / des ru sbal skam la nyal ba de mthong nas de tshang gi nang du song ste/ grog ma gzhan dag la sbran to/ /grog</text></item>
<item><p>192b2</p><section>mdo sde</section><text>tshang de na yang grog ma brgyad khri gnas te/ de dag gis grog ma de las thos nas grog tshang de'i nang nas 'thon te/ ru sbal de'i lus la zhugs so/ /de nas de dag za bas sad de des bltas na lus thog thag grog mas</text></item>
<item><p>192b3</p><section>mdo sde</section><text>gang bar mthong ngo / /byang chub sems dpa' rnams ni lus kyis log par ltung du zin kyang sems kyis log par ltung bar mi 'gyur te/ byang chub sems dpa' des bsams pa/ ngas chu'i nang du 'gro ni</text></item>
<item><p>192b4</p><section>mdo sde</section><text>nus mod kyi/ sems can 'di rnyed kyi srog ma rung bar 'gyur la/ bdag kyang sems can la phan pa'i phyir brtson pa yin gyis bdag rang gi srog yongs su btang yang sla'i/ sems can 'di snyed kyi srog</text></item>
<item><p>192b5</p><section>mdo sde</section><text>ma rung bar byar ni mi rung ngo snyam nas bdag nyid kyis mnags te cang mi zer bar 'dug nas/ de grog ma brgyad khri po de dag gis bza' ba na smon lam btab pa/ kye ma dge ba'i rtsa ba 'dis bdag 'jig rten long</text></item>
<item><p>192b6</p><section>mdo sde</section><text>ba ston pa med par sems can ma rgal ba rnams sgrol ba dang / ma grol ba rnams dgrol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan</text></item>
<item><p>192b7</p><section>mdo sde</section><text>las zlo ba'i de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med</text></item>
<item><p>192b8</p><section>mdo sde</section><text>pa/ lha dang mi rnams kyi ston pa sangs rgyas bcom ldan 'das su gyur cig /ji ltar ngas 'di rnams da ltar rang gi sha dang khrag gis tshim par byas nas srog phangs pa byin pa de bzhin du/ nga bla na med pa yang dag par rdzogs pa'i byang chub mngon</text></item>
<item><p>193a1</p><section>mdo sde</section><text>par rdzogs par sangs rgyas pa na yang 'di rnams dam pa'i chos kyi bcud kyis tshim par byas nas g.yung drung gi mthar thug pa grub pa dang bde ba'i mya ngan las 'das pa la bkod par gyur cig ces byas so/ /dge slong</text></item>
<item><p>193a2</p><section>mdo sde</section><text>dag ji snyam du sems/ de'i tshe ru sbal du gyur pa byang chub sems dpa'i spyod pa la gnas pa gang yin pa de ni nga nyid yin to/ /de'i tshe grog ma brgyad khrir gyur pa gang yin pa de dag ni lha brgyad khri po 'di dag nyid yin te/ de'i tshe yang ngas</text></item>
<item><p>193a3</p><section>mdo sde</section><text>'di rnams rang gi sha dang khrag gis tshim par byas nas srog phangs pa byin no/ /da ltar yang ngas 'di rnams dam pa'i chos kyi bcud kyis tshim par byas nas/ g.yung drung gi mthar thug pa grub pa dang bde ba'i mya ngan las 'das pa la</text></item>
<item><p>193a4</p><section>mdo sde</section><text>bkod do// //grog ma gnyis pa ni/ gleng gzhi mnyan du yod pa na bzhugs te/ gtan tshigs rgyas par ni dbyig dga'i rtogs pa brjod pa las 'byung ba bzhin te/ gang gi tshe tshe dang ldan pa kun shes kauN+Ti n+yas bden pa</text></item>
<item><p>193a5</p><section>mdo sde</section><text>rnams mthong bar gyur pa de'i tshe/ lha brgyad khris kyang bden pa mthong bar gyur to/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das kyis kauN+Ti n+ya la sogs pa</text></item>
<item><p>193a6</p><section>mdo sde</section><text>lha brgyad khri dam pa'i chos kyi bcud kyis tshim par mdzad nas/ g.yung drung gi mthar thug pa grub pa dang bde ba'i mya ngan las 'das pa la bkod pa la gzigs/ bcom ldan 'das kyis bka' stsal pa/ da ltar</text></item>
<item><p>193a7</p><section>mdo sde</section><text>'ba' shig ma yin te/ 'das pa'i dus su yang kauN+Ti n+ya la sogs pa/ lha brgyad khri po 'di dag nyid ngas ji ltar rang gi sha dang khrag gis tshim par byas nas/ srog phangs pa byin pa de nyon cig /dge slong dag sngon</text></item>
<item><p>193a8</p><section>mdo sde</section><text>byung ba 'das pa'i dus na/ ri khrod cig nas thag mi ring ba zhig na/ khung zhig gi nang na srog chags skyin gor snying rje che ba byams pa'i bdag nyid can sems can la byams pa zhig gnas pa de/ rtsa ba dang 'bras</text></item>
<item><p>193b1</p><section>mdo sde</section><text>bus 'tsho zhing su la yang 'tshe mi 'dod pa zhig 'dug pa de phyi zhig na gzas la song song ba las/ rngon pa zhig gis mthong nas de des gson por bzung ste/ lpags pa bshus nas btang ste rngon pa des lpags pa de khyer te song ngo / /de nas</text></item>
<item><p>193b2</p><section>mdo sde</section><text>skyin gor de na tsha mi bzod de chu 'gram zhig du song nas sa gzhi bsil ba'i phyogs su nyal lo/ /de nas ha cang yang mi ring ba zhig na grog tshang zhig yod de/ grog tshang de na grog ma brgyad khri gnas te/ grog tshang de'i nang nas grog ma zhig byung ste/</text></item>
<item><p>193b3</p><section>mdo sde</section><text>grog ma de skyin gor de'i thad du song ste bltas na skyin gor lpags pa med pa de mthong nas rang gi tshang du song ste/ grog ma gzhan dag la sbran nas/ grog ma brgyad khri po de dag tshang nas 'thon te skyin gor de'i lus la zhugs so/ /de nas</text></item>
<item><p>193b4</p><section>mdo sde</section><text>de dag za bas sad de des bltas na lus thog thag grog mas gang bar mthong ngo / /byang chub sems dpa' rnams ni lus kyi log par ltung du zin kyang / sems kyis log par ltung bar mi 'gyur te/ byang chub sems dpa' des</text></item>
<item><p>193b5</p><section>mdo sde</section><text>bsams pa/ ngas bdag nyid thar bar ni nus mod kyi sems can 'di snyed kyi srog ma rung bar 'gyur la/ bdag kyang sems can la phan pa'i phyir brtson pa yin gyis bdag rang gi srog yongs su btang yang sla'i/ sems can 'di</text></item>
<item><p>193b6</p><section>mdo sde</section><text>snyed gyi srog ma rung bar byar ni mi rung ngo / /gcig tu na bdag ni gnod pa 'di kho nas nges par 'chi bar 'gyur la/ bdag gi bya ba gang yin zhe na/ sems can la phan pa'i phyir lus yongs su gtong ba ste/ de ni bdag la</text></item>
<item><p>193b7</p><section>mdo sde</section><text>'di rnams kyis bskul to snyam nas/ bdag nyid kyis mnags te cang mi zer bar 'dug nas bla na med pa yang dag par rdzogs pa'i byang chub du smon lam btab ste/ kye ma dge ba'i rtsa ba 'dis bdag 'jig rten long ba</text></item>
<item><p>193b8</p><section>mdo sde</section><text>ston pa med pa yongs su 'dren pa med par/ sems can ma rgal ba rnams sgrol ba dang ma grol ba rnams 'grol ba dang dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las</text></item>
<item><p>194a1</p><section>mdo sde</section><text>zlo ba'i de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul bya'i kha lo sgyur ba/</text></item>
<item><p>194a2</p><section>mdo sde</section><text>bla na med pa/ lha dang mi rnams kyi ston pa sangs rgyas bcom ldan 'das su gyur cig /ci ltar ngas 'di rnams da ltar rang gi sha dang khrag gis tshim par byas nas/ srog phangs pa byin pa de bzhin du/ nga bla na med pa yang</text></item>
<item><p>194a3</p><section>mdo sde</section><text>dag par rdzogs pa'i byang chub mngon par rdzogs par sangs rgyas pa na yang 'di rnams dam pa'i chos kyi bcud kyis tshim par byas nas/ g.yung drung gi mthar thug pa grub pa dang bde ba'i mya ngan las 'das pa la 'god par gyur</text></item>
<item><p>194a4</p><section>mdo sde</section><text>cig ces byas so/ /dge slong dag ji snyam du sems/ de'i tshe skyin gor du gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe grog ma brgyad khrir gyur pa gang yin pa de dag ni lha brgyad khri 'di dag nyid</text></item>
<item><p>194a5</p><section>mdo sde</section><text>yin te/ de'i tshe yang ngas 'di rnams rang gi sha dang khrag gis tshim par byas nas srog phangs pa byin no/ /da ltar yang ngas 'di rnams dam pa'i chos kyi bcud kyis tshim par byas nas/ g.yung drung gi mthar thug pa grub pa dang</text></item>
<item><p>194a6</p><section>mdo sde</section><text>bde ba'i mya ngan las 'das pa la bkod do// //spyod yul zhes bya ba ni/ gleng gzhi mnyan du yod pa na bzhugs te/ sangs rgyas bcom ldan 'das rnams kyi nyan thos rnams ni chos nyid kyis</text></item>
<item><p>194a7</p><section>mdo sde</section><text>'du ba chen po'i dus gnyis yod de/ dbyar zla 'bring po la dbyar gnas 'cha' ba'i dus la bab pa dang / ston zla tha chungs nya'o/ /de la dbyar zla 'bring po la dbyar gnas 'char nye ba'i tshe ni/ dge slong rnams yid la</text></item>
<item><p>194a8</p><section>mdo sde</section><text>byed pa'i khyad par dag mnos nas ri'i sul dang / ri phug dang sog ma'i spyil po dang thang dang dur khrod dang nags khrod dang bas mtha'i gnas mal dag du dong ste dbyar gnas 'cha' bar byed do/ /ston zla tha chungs nya la ni phyir 'ongs</text></item>
<item><p>194b1</p><section>mdo sde</section><text>nas rtogs zin pa ni rjod par byed/ da dung ma rtogs pa yan chad ni zhu bar byed do/ /de nas dge slong zhig ljongs su skabs dbye ba byas nas ljongs rgyu zhing song song ba las mnyan du yod par phyin nas/ des lhung bzed</text></item>
<item><p>194b2</p><section>mdo sde</section><text>dang chos gos bzhag go/ /de nas snga dro sham thabs dang chos gos bgos te lhung bzed thogs nas mnyan du yod par bsod snyoms la song ngo / /de yang gsar du 'ongs la sngan cad ma phyin te/ shes pa chung zhing</text></item>
<item><p>194b3</p><section>mdo sde</section><text>spyod yul la mi mkhas pa zhig ste/ de shin du 'phyi ba zhig na mnyan du yod par song nas des bltas na/ dge slong gzhan dag lag pa gang ba dang lhung bzed bkang ste/ phyir 'ong bar mthong nas des bsams pa/</text></item>
<item><p>194b4</p><section>mdo sde</section><text>dge slong 'di dag la 'di na spyod yul gyi sa gang na yod pa dang gang du bsod snyoms skyen par rnyed par 'gyur ba de dri bar bya'o snyam nas/ nye dga' bo'i thad du dong ste dris pa/ btsun pa nye dga' bo bdag ni mnyan du yod</text></item>
<item><p>194b5</p><section>mdo sde</section><text>pa'i spyod yul gyi rgyus ma 'tshal na bdag gis gang nas bsod snyoms skyen par rnyed par 'gyur ba de lta bu'i spyod yul bdag la ston cig ces byas pa dang / nye dga' bos mtho btsam par bsams te/ bram ze</text></item>
<item><p>194b6</p><section>mdo sde</section><text>dge mtshan dang bkra shis dang sbyor ba mi srun cing ma dad pa zhig gi khyim bstan te/ khyim 'dir song shig dang 'di nas khyod kyi bsod snyoms 'byung bar 'gyur ro zhes byas nas nye dga' bo song ngo / /de nas dge slong de khyim de'i nang du song</text></item>
<item><p>194b7</p><section>mdo sde</section><text>ba dang bram ze de yang don zhig la grong gzhan zhig du 'gro bar chas pa las des bsams pa/ mgo reg gos tshon can gyon pa bdag gi mdun du 'ongs pa 'di ni bkra mi shis so snyam nas/ de des bzung nas khu tshur dang / rdog pas</text></item>
<item><p>194b8</p><section>mdo sde</section><text>zhen par brdegs te/ bskyur te bor nas de klad pa ni rdol/ chos gos snam sbyar ni ral/ lhung bzed ni zhom/ sreg shang ni chag ste/ khyim de'i nang nas phyir byung nas des bsams pa/ bdag zan med</text></item>
<item><p>195a1</p><section>mdo sde</section><text>kyang sla'o snyam nas de smyung bar 'dug bzhin du/ rgyal bu rgyal byed kyi tshal du song ba dang dge slong rnams kyis de mthong nas dris pa btsun pa 'di lta bu ci khyod mi rgod kyis ma bcom mam/ des smras pa/ bdag</text></item>
<item><p>195a2</p><section>mdo sde</section><text>mi rgod kyis ni ma bcom gyi nye dga' bos mtho brtsams so zhes byas so/ /de nas skabs kyi gtam de dge slong rnams kyi thos te bcom ldan 'das la gsol nas/ bcom ldan 'das kyis bka' stsal pa/ dge slong</text></item>
<item><p>195a3</p><section>mdo sde</section><text>gis dge slong la spyod yul ma yin pa bstan par mi bya'o/ /gal te mi shes bzhin du 'gro 'dod pa zhig dge slong dag gis mthong na yang dgag par bya ste/ de ltar bkag na ni legs/ ma bkag na nyes pa dang ldan par 'gyur</text></item>
<item><p>195a4</p><section>mdo sde</section><text>ro/ /de nas dge slong rnams kyis bcom ldan 'das la gsol pa/ btsun pa nye dga' bos dge slong 'di spyod yul ma lags par btang nas dge slong 'di yang der mchis te/ gnod pa chen po dang mjal ba la gzigs</text></item>
<item><p>195a5</p><section>mdo sde</section><text>lags/ bcom ldan 'das kyis bka' stsal pa/ da ltar 'ba' shig ma yin te/ sngon 'das pa'i dus na yang dge slong 'di nye dga' bo 'di kho nas spyod yul ma yin pa la ji ltar btang ba dang 'di yang der song ste gnod pa chen</text></item>
<item><p>195a6</p><section>mdo sde</section><text>po dang ji ltar phrad pa de nyon cig /dge slong dag sngon byung ba 'das pa'i dus na pad ma'i mtsho zhig gi nang na/ srog chags ru sbal zhig gnas la wa zhig kyang skom gyis gdungs nas chu btung ngo snyam ste pad ma'i mtsho de'i nang</text></item>
<item><p>195a7</p><section>mdo sde</section><text>du zhugs pa dang / des srog chags ru sbal de mthong nas bza' bar chas de/ sos bzung nas ru sbal des de la smras pa/ grogs po bdag ma gsad cig bdag ni khyod kyi kham cig tu yang med kyis gal te khyod kyis</text></item>
<item><p>195a8</p><section>mdo sde</section><text>bdag gson por btang na bdag gis khyod la kha zas mang po bstan to zhes byas so/ /de nas de thos ma thag tu wa des ru sbal de btang ste smras pa/ bdag gis ga las bza' ba rnyed par 'gyur ba'i phyogs de ston</text></item>
<item><p>195b1</p><section>mdo sde</section><text>cig /rus sbal gyis smras pa/ grogs po phyogs ga ge mo zhig na phug cig gi nang na skyin gor ma smad brgyad gnas kyis/ de rnams khyod kyis sod la zo shig ces byas so/ /phug de'i nang na seng ge mo zhig kyang gnas</text></item>
<item><p>195b2</p><section>mdo sde</section><text>te/ de yang gsar du bu byung nas de la seng ge'i phrug gu gnyis yod de/ des de gnyis bsrung ba'i phyir phug de'i nang nas phyir 'byung du mi btub bo/ /de nas de thos ma thag tu wa de yang phug sgo logs su chas pa las/ de wa</text></item>
<item><p>195b3</p><section>mdo sde</section><text>gzhan zhig gis mthong nas smras pa/ grogs po gar 'gro/ des smras pa/ phug 'di'i nang na skyin gor ma smad brgyad gnas te/ de dag bdag gis bsad la bza' bar bya'o/ /wa des smras pa/ grogs po ltos dang</text></item>
<item><p>195b4</p><section>mdo sde</section><text>khyod 'dir song na sdug bsngal dang phrad ta re zhes byas pa dang / des de la tshigs su bcad de smras pa/ bdag ni 'di na stobs ldan brtson 'grus ldan/ /bdag dang mtshungs pa ga la 'ang yang med de/ /glang chen rgyal po</text></item>
<item><p>195b5</p><section>mdo sde</section><text>rdzing la bab pa bzhin/ /de ring skyin gor smad brgyad gzhom par bya dang zhes smras nas de'i tshig ma mnyan te phug de'i nang du song ba las/ de seng ge'i phru gu gcig gis ni rna ba nas bzung / gcig gis ni mjug</text></item>
<item><p>195b6</p><section>mdo sde</section><text>ma nas bzung ste mas smras pa/ bu gnyis the re la za ba 'di ma gsad 'di bsad de ci rung zhes byas nas/ de gnyis kyis ma'i tshig mnyan te gcig gis ni rna ba bcad gcig gis ni mjug ma bcad de bor ro/ /de nas</text></item>
<item><p>195b7</p><section>mdo sde</section><text>wa gcig shos kyis de phug sgo nas byung ba mthong nas tshigs su bcad de smras pa/ khyod ni 'di na stobs ldan brtson 'grus ldan/ /khyod dang mtshungs pa ga la 'ang med ce na/ /dpa' bo lus mdzes ma rung gyur pa las/ /</text></item>
<item><p>195b8</p><section>mdo sde</section><text>kha tsho bskyed pa de dang 'thun ma gyur/ /de nas des de la smras pa 'di ni des kyang mnyes kyis bdag gis de'i tshig mnyan te yid ches par byas pa 'di ni bdag nyid kyis nyes so zhes byas nas/ tshigs su bcad de smras pa/ skyin gor smad brgyad phug na skyes so zhes/ /</text></item>
<item><p>196a1</p><section>mdo sde</section><text>bdag ni ru sbal tshig la yid ches pa/ /de ni bdag 'dir blun zhing dgongs kyang chung / /mi shes byur ngan dam pas dmad par 'os/ /dge slong dag ji snyam du sems/ de'i tshe srog chags ru sbal du gyur pa gang yin pa de</text></item>
<item><p>196a2</p><section>mdo sde</section><text>ni nye dga' bo 'di kho na yin no/ /de'i tshe war gyur pa gang yin pa de ni dge slong 'di nyid yin te/ de'i tshe yang de 'dis spyod yul ma yin par btab ste/ 'di yang der song ba las sdug bsngal chen po rnyed la da ltar yang des 'di spyod yul ma yin</text></item>
<item><p>196a3</p><section>mdo sde</section><text>par btang ste/ dge slong 'di der song nas sdug bsngal chen po rnyed par gyur to/ /dgon pa pa zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na khyim bdag phyug cing nor</text></item>
<item><p>196a4</p><section>mdo sde</section><text>mang la/ longs spyod che ba yongs su 'dzin pa yangs shing rgya che ba/ rnam thos kyi bu'i nor dang mnyam pa/ rnam thos kyi bu'i nor dang 'gran pa zhig gnas pa des rigs mnyam pa las chung ma blangs te/ de dang lhan cig tu rtse zhing</text></item>
<item><p>196a5</p><section>mdo sde</section><text>dga' la dga' mgur spyod pa las/ phyi zhig na de'i chung ma la bu chags te/ sems can de yang srid pa tha ma pa zhig yin la/ khyim de'i bsen ni tshe dang ldan pa ma 'gags pa yin te/ des bltas na srid pa tha ma pa'i sems</text></item>
<item><p>196a6</p><section>mdo sde</section><text>can gyis khyim der nying mtshams sbyar bar mthong ngo / /de nas des phyi zhig na khyim bdag de brtan por bya ba'i phyir/ gcig pu zla med cing g.yog med par khyim der song ba dang / khyim bdag des tshe dang ldan pa ma 'gags pa</text></item>
<item><p>196a7</p><section>mdo sde</section><text>mthong nas smras pa/ 'phags pa khyod zham ring ma mchis sam ci na/ zla ma mchis pa dang zhabs 'bring ma mchis par gcig pu gshegs/ tshe dang ldan pa ma 'gags pas smras pa/ bdag cag gi g.yog ni khyed cag</text></item>
<item><p>196a8</p><section>mdo sde</section><text>lta bu 'ba' shig gis byin pa de dag bdag cag gi g.yog tu 'gyur bar zad pas na/ bdag cag gi g.yog ni rnyed rnyed tsam du zad do/ /khyim bdag gis smras pa/ 'phags pa bdag gi mchis brang la bu chags</text></item>
<item><p>196b1</p><section>mdo sde</section><text>pa mchis kyis de las gal te khye'u zhig btsas par gyur na/ de bdag gis 'phags pa'i zhabs 'bring du dbul lo/ /ma 'gags pas smras pa/ khong dge ba rnams ni dam bcas pa la brtan pa yin no zhes smras nas</text></item>
<item><p>196b2</p><section>mdo sde</section><text>song ngo / /khyim bdag gi chung ma de yang gang gi tshe bu chags par gyur nas/ gcig pu shin du dben pa'i phyogs su song nas gnas par byed de/ phyin cad skye bo mang po'i nang du 'dug par mi dga' 'o/ /de nas khyim bdag gis bsams pa/</text></item>
<item><p>196b3</p><section>mdo sde</section><text>ma la bdag gi chung ma 'di 'byung po 'ga' zhig gis ma brlams grang snyam nas ltas mkhan rnams la bstan nas ltas mkhan rnams kyis smras pa/ 'di 'byung pos brlams pa ni ma yin gyi 'di ni sems can lto na 'dug pa de'i mthu yin te/</text></item>
<item><p>196b4</p><section>mdo sde</section><text>sems can de ni gcig pu gar bar dga' ba zhig go zhes byas so/ /de nas khyim bdag gi chung ma de zla ba dgu 'am bcu lon pa dang khye'u gzugs bzang zhing lta na sdug la mdzes pa mdog bzang ba gser gyi kha dog can mgo bo gdugs ltar</text></item>
<item><p>196b5</p><section>mdo sde</section><text>'dug pa/ lag pa ring ba dpral ba'i dbyes che ba sna mtho ba sna legs pa zhig btsas te/ de'i btsas ston rgyas par byas nas/ khye'u 'di'i ming ji skad gdags zhes ming 'dogs par byed de/ khye'u 'di ma btsas pa'i snga rol nas</text></item>
<item><p>196b6</p><section>mdo sde</section><text>gcig pu gar bar dga' bar 'gyur ro zhes lung bstan pas na/ de'i phyir khye'u 'di'i ming dgon pa pa zhes gdags so zhes zer ro/ /de nas khye'u dgon pa pa de 'o ma dang zho dang mar dang zhun mar dang mar gyi nying khus</text></item>
<item><p>196b7</p><section>mdo sde</section><text>bskyed bsrings nas 'gro bar nus par gyur pa dang / khye'u de rang bzhin gyis tshe rabs dran te/ des bltas na 'khor bar 'khor ba na bdag gis 'du 'dzi'i nyes pas sdug bsngal chen po myong bar mthong ngo / /</text></item>
<item><p>196b8</p><section>mdo sde</section><text>mthong nas kyang gcig pu shin du dben pa'i phyogs su dga' bar byed cing de 'du 'dzi'i nyes pa spang ba'i phyir gnas so/ /de nas phyi zhig na tshe dang ldan pa ma 'gags pas de rab tu byung ba'i dus la bab par shes nas khyim</text></item>
<item><p>197a1</p><section>mdo sde</section><text>bdag de la smras pa/ khyim bdag khye'u 'di ni ma btsas pa'i snga rol nas/ khyod kyis bdag la g.yog tu byin te/ khong dge ba rnams ni dam bcas pa la brtan pa yin na de kho na ltar dam ma bcas sam/ khyim bdag</text></item>
<item><p>197a2</p><section>mdo sde</section><text>gis smras pa/ 'phags pa de kho na ltar dam bcas lags so zhes byas nas/ khye'u de lag pa gnyis kyis bzung ste tshe dang ldan pa ma 'gags pa la phul nas smras pa/ bu khyod ma btsas pa'i snga rol nas 'phags pa'i zhabs</text></item>
<item><p>197a3</p><section>mdo sde</section><text>'bring du phul gyis song la 'phags pa'i zhabs 'bring gyis shig /khye'us smras pa/ de ni bdag la phan gdags pa lags so zhes byas nas/ khye'u de tshe dang ldan pa ma 'gags pa'i phyi bzhin song ngo / /tshe dang ldan pa ma</text></item>
<item><p>197a4</p><section>mdo sde</section><text>'gags pas kyang / khyim bdag de la chos bshad nas khye'u de khrid de gtsug lag khang du song ngo / /der khrid nas kyang de rab tu phyung ste bsnyen par rdzogs par byas nas de la lung yang phog go/ /des kyang brtson pa dang bsgrub pa</text></item>
<item><p>197a5</p><section>mdo sde</section><text>dang 'bad pas nyon mongs pa thams cad spangs nas dgra bcom pa nyid mngon gsum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil</text></item>
<item><p>197a6</p><section>mdo sde</section><text>du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ so so yang dag par rig pa thob pa/ srid pa'i rnyed pa dang chags pa dang bkur sti la mi lta ba dbang po dang nye dbang</text></item>
<item><p>197a7</p><section>mdo sde</section><text>dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de dgon pa dang nags khrod dang bas mtha'i gnas mal la sten cing / bdag su dang yang mi phrad par bya'o snyam mo/ /dge slong rnams kyis sangs</text></item>
<item><p>197a8</p><section>mdo sde</section><text>rgyas bcom ldan 'das la zhus pa/ btsun pa dgon pa bas las ci zhig bgyis na las de'i rnam par smin pas phyug cing nor mang la longs spyod che ba'i rigs su skyes nas/ 'dis bcom ldan 'das kyang mnyes par bgyis te/</text></item>
<item><p>197b1</p><section>mdo sde</section><text>mi mnyes par ma bgyis la/ bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis lags/ nongs dmigs ci zhig mthong na byis pa nas 'du 'dzi spangs</text></item>
<item><p>197b2</p><section>mdo sde</section><text>te gcig pu mchis par dga' bar gyur lags/ bcom ldan 'das kyis bka' stsal pa/ dge slong dag 'di ni rang bzhin gyis tshe rabs dran la/ 'khor bar 'khor ba na 'dis 'du 'dzi'i nyes pas sdug bsngal chen po yang myong bar</text></item>
<item><p>197b3</p><section>mdo sde</section><text>gyur te/ 'dis sdug bsngal de rjes su dran pas na gcig pu gnas par dga' bar gyur to/ /btsun pa 'dis gang du 'du 'dzi'i nyes pa bskyed lags/ bcom ldan 'das kyis bka' stsal pa/ dge slong dag sngon byung ba 'das pa'i</text></item>
<item><p>197b4</p><section>mdo sde</section><text>dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med</text></item>
<item><p>197b5</p><section>mdo sde</section><text>pa/ lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i gsung rab la rab tu byung ste/ dge slong zhal ta byed pa 'du 'dzi mang bar gyur nas/ 'du 'dzi'i nyes pa des tshul khrims 'chal par gyur te/</text></item>
<item><p>197b6</p><section>mdo sde</section><text>tshul khrims 'chal pa dang / des dge 'dun gyi dkor dang mchod rten gyi dkor dang / 'tsho ba nar ma dang phyogs bzhi'i dge 'dun gyi dkor ma thub nas/ ci 'dod</text></item>
<item><p>197b7</p><section>mdo sde</section><text>par spyad de gzhan dag la yang byin no/ /dge slong dag ji snyam du sems/ de'i tshe zhal ta byed par gyur pa gang yin pa de ni/ dge slong 'di kho na yin te/ de der rab tu byung nas dge 'dun</text></item>
<item><p>197b8</p><section>mdo sde</section><text>gyi dkor dang mchod rten gyi dkor dang 'tsho ba nar ma dang phyogs bzhi'i dge 'dun gyi dkor ma thub nas/ ci 'dod par spyad de/ gzhan dag la yang byin nas/ khong dge ba rnams la ngor byas pa'i las de'i rnam par</text></item>
<item><p>198a1</p><section>mdo sde</section><text>smin pas/ 'di tshe rabs lnga brgyar yi dags su skyes te sdug bsngal chen po nyams su myong ngo / /des sdug bsngal de rjes su dran pas na gcig pu gnas par dga' bar gyur to/ /de der tshe gcig gi bar du tshangs</text></item>
<item><p>198a2</p><section>mdo sde</section><text>par spyod pa la gnas pa bsrungs pa dang / dbang po yongs su smin par byas pa des ni da ltar 'dis nga mnyes par byas te mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid</text></item>
<item><p>198a3</p><section>mdo sde</section><text>mngon sum du byas so/ /des cung zad chos bzhin du zhal ta byas pa'i las de'i rnam par smin pas ni/ phyug cing nor mang la longs spyod che ba'i rigs su skyes so// //las brgya tham pa/ bam po bcu</text></item>
<item><p>198a4</p><section>mdo sde</section><text>drug pa/ glang po che zhes bya ba ni/ gleng gzhi mnyan du yod pa na bzhugs te/ de nas bcom ldan 'das mnyan du yod pa na dbyar gnas bcas te/ dbyar zla ba gsum 'das nas chos gos mdzad de/ chos gos zin nas chos</text></item>
<item><p>198a5</p><section>mdo sde</section><text>gos gsol te/ lhung bzed bsnams nas/ mnyan du yod pa nas rgyal po'i khab du chas te gshegs nas/ mthar kyis gshegs gshegs pa nas ri drung shod gcig tu byon pa dang / de'i tshe dgon pa'i glang po che zhig seng</text></item>
<item><p>198a6</p><section>mdo sde</section><text>ges 'jigs nas rang gi khyu ded de/ ri de la mdzegs nas rang gi khyu skyong zhing 'dug pa las/ glang po che'i gtso bo ri la song ba des bcom ldan 'das thag ring po zhig nas gshegs pa mthong nas/ bcom ldan 'das</text></item>
<item><p>198a7</p><section>mdo sde</section><text>mthong ma thag tu glang po che'i gtso bo de bcom ldan 'das la dga' ba skyes nas/ de ri de las babs te shing n+ya gro d+ha'i yal ga dag khyer nas/ bcom ldan 'das ga la ba der song ste phyin nas/ bcom ldan 'das la phyag 'tshal</text></item>
<item><p>198a8</p><section>mdo sde</section><text>te bskor ba byas nas/ bcom ldan 'das kyi sku la nyi ma'i 'od kyis gdung bar mi 'gyur bar bya ba'i phyir/ bcom ldan 'das kyi steng du n+ya gro d+ha'i yal ga 'dzin cing phyi bzhin 'brang ngo / /de nas grong gzhan du gshegs kyi bar du bskyal</text></item>
<item><p>198b1</p><section>mdo sde</section><text>te/ phyir log nas de phyir ldog cing 'ong ba na/ ri dgas kyi rgyal po seng ges bsad de de shi 'phos nas dus las 'das pa'i 'og tu lha'i nang du skyes te/ lha'i bu 'am lha'i bu mo skyes ma thag pa ni chos nyid kyis sems rnam pa</text></item>
<item><p>198b2</p><section>mdo sde</section><text>gsum skye bar 'gyur te/ gang nas shi 'phos gang du skyes las gang gis skyes snyam mo/ /de nas dud 'gro las shi 'phos pa dang sum bcu rtsa gsum pa'i lha yul bzang por skyes pa dang / bcom ldan 'das la sems dga' bar</text></item>
<item><p>198b3</p><section>mdo sde</section><text>gyur par des mthong ngo / /de nas sngon glang po cher gyur pa'i lha'i bu de 'di snyam du sems te/ bdag zhag lon nas gzod bcom ldan 'das blta ba'i phyir 'gro ba ni bdag gi cha ma yin gyis/ bdag zhag ma lon par bcom ldan 'das blta</text></item>
<item><p>198b4</p><section>mdo sde</section><text>ba'i phyir 'gro snyam mo/ /de nas sngon glang po cher gyur pa'i lha'i bu rna cha gdub kor dag cing mgul par thogs pa lus do shal dang se mo dos brgyan pa nor bu rin po che sna tshogs kyis spras pa'i cod pan can/ lus gur gum dang ta ma la'i lo ma</text></item>
<item><p>198b5</p><section>mdo sde</section><text>dang sprig ka la sogs pas byugs pa des/ de nyid kyi mtshan mo lha'i me tog ud pa la dang pad ma dang ku mu da dang pad ma dkar po dang man dA ra ba rnams kyis thu ba bkang ste/ rgyal bu rgyal byed kyi tshal thams cad 'od chen pos snang bar byas</text></item>
<item><p>198b6</p><section>mdo sde</section><text>nas/ bcom ldan 'das la me tog gis gtor te chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis sngon glang po cher gyur pa'i lha'i bu'i bsam pa dang bag la nyal dang khams dang</text></item>
<item><p>198b7</p><section>mdo sde</section><text>rang bzhin thugs su chud nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas sngon glang po cher gyur pa'i lha'i bus 'jig tshogs la lta ba'i ri'i rtse mo mthon po</text></item>
<item><p>198b8</p><section>mdo sde</section><text>nyi shu ye shes rdo rjes gcom nas rgyun du zhugs pa'i 'bras bu thob ste/ des bden pa mthong nas dga' ba'i tshig lan gsum brjod de/ btsun pa bcom ldan 'das kyis bdag gi khrag dang mchi ma'i rgya mtsho skams pa dang rus</text></item>
<item><p>199a1</p><section>mdo sde</section><text>pa'i la brgal ba dang ngan song gi sgo rnams bcad pa dang mtho ris dang thar pa'i sgo rnams phye ba dang bdag lha dang mi rnams kyi nang du bzhag pa 'di lta bu ni bdag la phas kyang ma bgyis mas kyang ma bgyis rgyal pos kyang</text></item>
<item><p>199a2</p><section>mdo sde</section><text>ma bgyis lha rnams kyis kyang ma bgyis nang mi dang gnyen gyi tshogs rnams kyis kyang ma bgyis/ sngon gyi mtshun rnams kyis kyang ma bgyis dge sbyong dang bram ze rnams kyis kyang ma bgyis lags so/ /yang smras pa/ nyes pa mang</text></item>
<item><p>199a3</p><section>mdo sde</section><text>por ldan pa'i ngan song lam/ /shin du mi bzad khyod kyis mthu yis bcad/ /bsod nams rab ldan mtho ris 'gro ba phye/ /mya ngan 'das pa'i lam yang bdag gis thob/ /bdag gis de ring nyes pa spangs pa'i mig /shin du rnam dag</text></item>
<item><p>199a4</p><section>mdo sde</section><text>khyod la brten nas thob/ /bdag ni sdug bsngal rgya mtsho pha rol rgal/ /'phags pa dgyes pa'i zhi ba'i go 'phang 'thob/ /mi mchog dbang po mi dang lhas mchod pa/ /skye dang rga dang 'chi ba'i nad spangs pa/ /srid pa stong du mthong bar dka'</text></item>
<item><p>199a5</p><section>mdo sde</section><text>ba yi/ /thub pa khyod ni deng mthong 'bras bu yod/ /de nas do shal 'phyang ba dgar gyur te/ /btud cing zhabs gnyis la ni phyag 'tshal nas/ /dgra thub la ni bskor ba byas nas kyang / /lha yi 'jig rten kha ltas lha yul</text></item>
<item><p>199a6</p><section>mdo sde</section><text>song / /de nas sngon glang po cher gyur pa'i lha'i bu de tshong pa khe spogs phyin pa dang / zhing pa 'bru rgyal bar gyur pa dang / dpa' bo g.yul las rgyal ba dang / nad pa nad thams cad las thar ba bzhin du 'byor pa gang</text></item>
<item><p>199a7</p><section>mdo sde</section><text>gis bcom ldan 'das kyi thad du 'ongs pa'i 'byor pa de nyid kyis rang gi gnas su song ngo / /de'i tshe dge slong srod dang tho rangs mi nyal bar brtson pa lhur byed pa la gnas pa de dag gis bcom ldan 'das kyi thad du snang ba chen</text></item>
<item><p>199a8</p><section>mdo sde</section><text>po byung ba mthong ngo / /mthong nas kyang the tshom skyes te sangs rgyas bcom ldan 'das la zhus pa/ bcom ldan 'das ci lags/ mdang sum mi mjed kyi bdag po tshangs pa 'am lha'i bdag po brgya byin nam 'jig rten skyong ba bzhi bcom</text></item>
<item><p>199b1</p><section>mdo sde</section><text>ldan 'das blta ba'i phyir mchis lags sam/ bcom ldan 'das kyis bka' stsal pa/ dge slong dag mi mjed kyi bdag po tshangs pa 'am lha'i dbang po brgya byin nam 'jig rten skyong ba bzhi nga la blta ba'i phyir 'ongs pa ma yin te/ khyod</text></item>
<item><p>199b2</p><section>mdo sde</section><text>kyis glang po che'i gtso bo gang gis de bzhin gshegs pa lam du 'gro ba'i steng du n+ya gro d+ha'i yal ga bzung ba mthong ngam/ btsun pa mthong lags so/ /dge slong dag de ni nga'i thad nas phyir log pa'i 'og tu seng ges bsad de/ de nga la</text></item>
<item><p>199b3</p><section>mdo sde</section><text>sems dga' ba bskyed pas lha'i nang du skyes te lhar gyur nas nga'i thad du 'ongs te/ de la ngas chos bstan nas des bden pa mthong ste rang gi gnas su song ngo / /de nas dge slong rnams kyis/ sangs rgyas bcom ldan 'das la zhus</text></item>
<item><p>199b4</p><section>mdo sde</section><text>pa btsun pa glang po che'i gtso bo des las ci zhig bgyis na/ las de'i rnam par smin pas glang po cher skyes lags/ las ci bgyis na las de'i rnam par smin pas lha'i nang du skyes la/ des bcom ldan 'das kyang mnyes par</text></item>
<item><p>199b5</p><section>mdo sde</section><text>bgyis la mi mnyes par ma bgyis lags/ bcom ldan 'das kyis bka' stsal pa/ dge slong dag 'das pa'i las kyi shas kyang yod la/ da ltar byung ba'i las kyi shas kyang yod de/ 'das pa'i las gang zhe na/</text></item>
<item><p>199b6</p><section>mdo sde</section><text>dge slong dag sngon byung ba 'das pa'i dus na/ bskal pa bzang po 'di nyid la/ skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/</text></item>
<item><p>199b7</p><section>mdo sde</section><text>'jig rten mkhyen pa/ skyes bu gdul bya'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i gsung rab la 'di rab tu byung nas dge slong bslab</text></item>
<item><p>199b8</p><section>mdo sde</section><text>pa la ma gus shing g.yel bar gyur te/ des der bslab pa'i gzhi che phra las 'gal ba mang du byas so/ /des bslab pa'i gzhi kha cig ni bsrungs nas 'chi kar smon lam btab pa/ dge ba'i rtsa ba</text></item>
<item><p>200a1</p><section>mdo sde</section><text>'dis na yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur</text></item>
<item><p>200a2</p><section>mdo sde</section><text>cig ces byas so/ /dge slong dag ji snyam du sems/ de'i tshe glang po cher gyur pa gang yin pa de ni dge slong 'di kho na yin te/ des der bslab pa'i gzhi che phra mang du ma bsrungs pa'i las de'i rnam par smin pas ni dud 'gro'i nang du skyes</text></item>
<item><p>200a3</p><section>mdo sde</section><text>so/ /des der bslab pa'i gzhi kha cig bsrungs nas/ 'chi kar smon lam btab te dge ba'i rtsa ba 'dis yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom</text></item>
<item><p>200a4</p><section>mdo sde</section><text>ldan 'das de bdag gis mnyes par byed par gyur cig /mi mnyes par byed par ma gyur cig ces byas pa des ni dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa</text></item>
<item><p>200a5</p><section>mdo sde</section><text>mnyam pa dang thabs mnyam pa brnyes par gyur nas 'dis da ltar nga mnyes par byas te/ mi mnyes par ma byas pa ni 'das pa'i las yin no/ /da ltar byung ba'i las gang zhe na/ de glang po cher gyur nas nga la bsnyen bkur byas</text></item>
<item><p>200a6</p><section>mdo sde</section><text>te/ sems dga' bar byas pa des na lha'i nang du skyes te 'di ni da ltar byung ba'i las yin no// //klu zhes bya ba ni/ gleng gzhi mnyan du yod pa na bzhugs te/ de'i tshe rgya mtsho chen po'i nang na klu'i rgyal po dbyig ces bya ba</text></item>
<item><p>200a7</p><section>mdo sde</section><text>zhig gnas te/ des klu'i thabs zlar bab pa las chung ma blangs nas/ de de dang lhan cig rtse zhing dga' la dga' mgur spyod do/ /de nas phyi zhig na bu khye'u zhig btsas te de'i btsas ston rgyas par byas nas/ bu 'di ming ji</text></item>
<item><p>200a8</p><section>mdo sde</section><text>skad gdags zhes ming 'dogs par byed de/ bu 'di dbyig gi bu yin pas na/ 'di'i ming dbyig bzangs zhes gdags so zhes zer ro/ /de nas bu dbyig bzangs 'o ma dang zho dang mar dang zhun mar dang mar gyi nying khu rnams kyis</text></item>
<item><p>200b1</p><section>mdo sde</section><text>bskyed bsrings nas/ de cher skyes te 'gro nus par gyur to/ /klu rnams kyi chos kyis na nyin dus gsum mtshan dus gsum du lus la klu'i bye ma 'bab ste/ gzhi des na de dag gis sdug bsngal drag pa dang mi bzad pa dang tsha ba dang yid</text></item>
<item><p>200b2</p><section>mdo sde</section><text>du mi 'ong ba'i tshor ba myong bar 'gyur te/ bu de byis pa shed ma bye ba'i bar du ni de'i lus la klu'i bye ma de mi 'bab bo/ /gang gi tshe cher skyes shing shed bye bar gyur pa de'i tshe ni de'i lus la yang klu'i bye ma 'bab par 'gyur te/ gzhi des</text></item>
<item><p>200b3</p><section>mdo sde</section><text>na des sdug bsngal drag pa dang mi bzad pa dang tsha ba dang yid du mi 'ong ba'i tshor ba myong nas/ pha ma la dris pa/ yab yum bdag gis yun ji srid cig gi bar du sdug bsngal 'di lta bu myong bar 'gyur/ pha mas smras pa/ bu ji srid du</text></item>
<item><p>200b4</p><section>mdo sde</section><text>skal ba mnyam pa 'di yod pa de srid du khyod kyis sdug bsngal 'di lta bu myong bar 'gyur ro zhes byas so/ /de nas bu des bltas na/ klu chen po gzhan dag gi lus la klu'i bye ma mi 'bab pa mthong ngo / /mthong nas kyang pha ma</text></item>
<item><p>200b5</p><section>mdo sde</section><text>la dris pa/ yab yum log par ltung bar gyur pa 'dra na/ ci'i phyir klu chen po 'di dag gi lus la ni klu'i bye ma mi 'bab la/ bdag cag gi lus la ni 'bab/ pha mas de la smras pa/ klu chen po 'di dag</text></item>
<item><p>200b6</p><section>mdo sde</section><text>ni che bar grags pa yin te/ che bar grags pa yin pas na de dag la ni mi 'bab bo/ /de nas des bltas na rgya mtsho chen po de'i nang na klu bdag cag pas ches ngan pa de dag gi lus la</text></item>
<item><p>200b7</p><section>mdo sde</section><text>yang klu'i bye ma mi 'bab par mthong ngo / /mthong nas kyang pha ma la smras pa/ yab yum khyed gnyis na re klu chen po 'di dag ni che bar grags pa yin te/ che bar grags pa yin pas na 'di dag gi</text></item>
<item><p>200b8</p><section>mdo sde</section><text>lus la klu'i bye ma mi 'bab bo zhe na/ 'di na bdag cag pas ches ngan pa gzhan dag kyang yod na/ ci'i phyir de dag la ni klu'i bye ma mi 'bab la bdag cag la ni 'bab/ pha ma gnyis kyis smras pa/ de dag ni bdag cag bas ches ngan mod kyi/ 'on</text></item>
<item><p>201a1</p><section>mdo sde</section><text>kyang de dag gis ni skyabs su 'gro ba dang bslab pa'i gzhi blangs pas na/ de'i phyir de dag gi lus la klu'i bye ma mi 'bab bo/ /de nas de thos ma thag du bu de shin du dga' bar gyur te/ smras pa yab yum de dag gi skyabs su</text></item>
<item><p>201a2</p><section>mdo sde</section><text>'gro ba dang bslab pa'i gzhi rnams ga las byung / de gnyis kyis smras pa/ yul dbus 'dir sangs rgyas byung ste/ de ni bdud rtsi'i char 'bebs pas/ de las de dag gi skyabs su 'gro ba dang bslab pa'i gzhi rnams byung ngo / /klu'i</text></item>
<item><p>201a3</p><section>mdo sde</section><text>bu des smras pa/ yab yum bdag mchi bar gnang bar mdzod cig dang / gang dag gi mthus bdag gi lus la klu'i bye ma 'bab par mi 'gyur ba'i skyabs su 'gro ba dang bslab pa'i gzhi de dag bdag gis blang bar bgyi'o/ /pha mas</text></item>
<item><p>201a4</p><section>mdo sde</section><text>smras pa/ bu ma len cig /lhan cig skyes pa'i bye ma'i sdug bsngal 'di ni chung gi/ skyabs su 'gro ba dang bslab pa'i gzhi de dag blangs pa las ma bsrungs na/ gzhi de las sems can dmyal ba dang dud 'gro dang yi dags su skyes nas</text></item>
<item><p>201a5</p><section>mdo sde</section><text>sdug bsngal chen po rnams myong bar 'gyur te/ sdug bsngal 'di ni sdug bsngal 'di'i brgya'i char yang mi phod stong gi char yang mi phod 'bum gyi char yang mi phod do/ /klu'i bus smras pa/ yab yum bdag gi lhan cig skyes</text></item>
<item><p>201a6</p><section>mdo sde</section><text>pa'i bye ma'i sdug bsngal 'di zhi bar 'gyur ba 'ba' shig gi phyir yang ci nus kyis bsrung bar bgyi'o zhes smras nas/ klu'i bu des lha'i me tog ud pa la dang pad ma dang ku mu da dang pad ma dkar po rnams kyis thu ba</text></item>
<item><p>201a7</p><section>mdo sde</section><text>bkang ste/ rgya mtsho chen po'i nang nas mi snang bar gyur nas rgyal bu rgyal byed kyi tshal du phyin pa dang / de'-i tshe bcom ldan 'das 'khor brgya phrag du ma'i nang na chos ston cing bzhugs so/ /de nas klu'i</text></item>
<item><p>201a8</p><section>mdo sde</section><text>bu des thag ring po zhig nas sangs rgyas bcom ldan 'das mdzes shing yid du 'thad pa dbang po dul ba thugs zhi ba thugs dul zhing rnam par zhi ba'i mchog dang ldan pa/ gser gyi mchod sdong ltar</text></item>
<item><p>201b1</p><section>mdo sde</section><text>dpal dang gzi brjid 'bar ba mthong ngo / /mthong nas kyang mchog tu dga' ba skyes te/ dga' ba skyes nas bcom ldan 'das ga la ba der song ste phyin nas bcom ldan 'das la lha'i me</text></item>
<item><p>201b2</p><section>mdo sde</section><text>tog ud pa la dang pad ma dang ku mu da dang pad ma dkar po rnams kyis gtor te/ bcom ldan 'das ky-i zhabs la mgo bos phyag 'tshal nas/ bcom ldan 'das la skyabs su 'gro ba dang bslab</text></item>
<item><p>201b3</p><section>mdo sde</section><text>pa'i gzhi rnams mnos te/ chos mnyan pa'i phyir bcom ldan 'das kyi spyan sngar 'dug go/ /de nas de'i klu'i bye ma med par gyur nas des bsams pa bcom ldan 'das ni bdag gi sdug bsngal</text></item>
<item><p>201b4</p><section>mdo sde</section><text>dang yid mi bde ba mang po sel ba dang bde ba dang yid bde ba rnam pa du ma thob par mdzad pa yin na bdag gis bcom ldan 'das kyi bka' drin ji ltar bsab par bya/ gal te bcom ldan 'das kyis bdag la gnang</text></item>
<item><p>201b5</p><section>mdo sde</section><text>bar mdzad na/ bdag gis ji srid 'tsho'i bar du/ sangs rgyas la sogs pa dge slong gi dge 'dun la yo byad thams cad kyis bsnyen bkur bya'o snyam nas/ stan las langs te bla gos phrag pa gcig tu</text></item>
<item><p>201b6</p><section>mdo sde</section><text>gzar nas/ bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/ /ji srid 'tsho'i bar du dge slong gi dge 'dun dang thabs gcig tu na bza' dang</text></item>
<item><p>201b7</p><section>mdo sde</section><text>zhal zas dang gzims cha dang gdan dang snyun gsos dang sman zong rnams sbyar bar 'tshal na/ bcom ldan 'das kyis bdag la gnang bar mdzad du gsol/ bcom ldan 'das kyis bka' stsal pa/ gzhon nu gzhan</text></item>
<item><p>201b8</p><section>mdo sde</section><text>dag la yang phan gdags dgos kyis thong shig de nas bcom ldan 'das mnyan du yod par dbyar bzhugs nas/ tshe dang ldan pa kun dga' bo la bka' stsal pa/ kun dga' bo song la dge slong rnams la de bzhin gshegs pa</text></item>
<item><p>202a1</p><section>mdo sde</section><text>yul ma ga d+har ljongs su rgyu zhing gshegs kyis/ su ni de bzhin gshegs pa dang thabs gcig tu ljongs rgyu zhing 'gro 'dod pa de chos gos dag dang chos shig ces sbron cig /de nas bcom ldan 'das</text></item>
<item><p>202a2</p><section>mdo sde</section><text>ji srid dgyes pa'i bar du mnyan du yod pa na bzhugs bzhugs nas rgyal po'i khab ga la ba der rgyu zhing gshegs so/ /de nas klu'i bu des bsams pa ji srid 'tsho'i bar du yo byad thams cad kyis bsnyen bkur bya bar bcom ldan</text></item>
<item><p>202a3</p><section>mdo sde</section><text>'das kyis ma gnang mod gyi/ bdag gis lam 'dir sangs rgyas la sogs pa dge slong gi dge 'dun la yo byad thams cad kyis bsnyen bkur bya'o snyam nas/ bla gos phrag pa gcig tu gzar te/ bcom ldan 'das</text></item>
<item><p>202a4</p><section>mdo sde</section><text>ga la ba de logs su thal mo sbyar ba btud nas/ bcom ldan 'das la 'di skad ces gsol to/ /mnyan du yod pa nas rgyal po'i khab kyi bar du/ bcom ldan 'das dge slong gi dge 'dun dang bcas pa la na bza'</text></item>
<item><p>202a5</p><section>mdo sde</section><text>dang zhal zas dang gzims cha dang gdan dang snyun gsos dang sman zong rnams sbyar bar 'tshal na/ bcom ldan 'das kyis bdag la gnang bar mdzad du gsol/ de nas bcom ldan 'das kyis klu'i bu de la cang mi</text></item>
<item><p>202a6</p><section>mdo sde</section><text>gsung bas gnang nas klu'i bu des kyang bcom ldan 'das kyis cang mi gsung bar gnang bar rig nas/ mnyan du yod pa nas rgyal po'i khab kyi bar gyi lam thog thag du rdo dang gseg ma dang gyo mo rnams bsal te/ stor</text></item>
<item><p>202a7</p><section>mdo sde</section><text>khung dang phyi sa'i 'dam dang phyag dar nyal nyil dang shing dang bong ba rnams med par byas nas/ sa gzhi gsing ma sngon pos khyab par 'dug la/ spos chab kyis chag chag btab pa/ ngos g.yas g.yon nas me tog gi shing dang 'bras</text></item>
<item><p>202a8</p><section>mdo sde</section><text>bu'i shing dag gis 'khyams 'dra bar dkrigs te/ ne tso dang ri skegs dang rma bya dang shang shang te'u rnams skad 'byin pa bkod ma dang mtshe'u dang lteng ka dang rdzing rnams me tog dang pad ma dang ud pa la dang ku mu da dang pad ma dkar</text></item>
<item><p>202b1</p><section>mdo sde</section><text>po rnams kyis gang bar 'dug la/ ngang pa dang ngur pa dang zal mo rnams skad 'byin pa dag sprul te/ lam thog thag tu bum pa gang ba dang chu shing gi sdong bu dang phreng ba'i mchog rnams ni mtshar du sbrengs/ gdugs dang rgyal</text></item>
<item><p>202b2</p><section>mdo sde</section><text>mtshan dang ba dan rnams ni bsgreng ras sna tshogs ni spyangs rnga yab sna tshogs ni btsugs glo g.yas g.yon du ni gzims khri kha dog sngon po dang ser po dang dmar po dang dkar po rnams bshams dar gyi bla re rnams ni bres/ zla ba</text></item>
<item><p>202b3</p><section>mdo sde</section><text>dang zla ba tshes pa dang me long rnams kyis ni brgyan/ mgul gdub dang gdub bu rgyan cha dang dpung rgyan dang rgyan phreng dang se mo do rnams kyis ni mdzes par byas/ me tog sna tshogs kyi chun po rnams kyis ni/ khebs par byas</text></item>
<item><p>202b4</p><section>mdo sde</section><text>te sprul to/ /der mi mang po dag kyang sprul te/ la la ni sangs rgyas la sogs pa dge slong gi dge 'dun rnams la gdugs rtsibs brgya pa dag 'dzin par byed/ la la ni bla re 'dzin par byed/ la la ni rnga yab gser gyi yu ba</text></item>
<item><p>202b5</p><section>mdo sde</section><text>can dang nor bu'i yu ba can dag gis g.yog par byed/ la la ni ud pa la dang pad ma dang ku mu da dang pad ma dkar po rnams 'thor bar byed do/ /klu'i bu de nyid ni bcom ldan 'das la bdug pa dang phye ma dang spos dang me tog</text></item>
<item><p>202b6</p><section>mdo sde</section><text>rnams kyis mchod pa byed cing phyi bzhin 'brang ste/ des phyogs gang dang gang du bcom ldan 'das mnyel bso ba'i phyogs de dang der gdan rnams sprul par byed do/ /sangs rgyas la sogs pa dge slong gi dge</text></item>
<item><p>202b7</p><section>mdo sde</section><text>'dun rnams la sbyar ba'i btung ba dang hwags dang 'dam bu kha ra dang kha ra rnams kyis kyang tshim par byed do/ /phyogs gang dang gang du bcom ldan 'das gshegs dgongs mdzad pa'i phyogs de dang der ni rnam pa thams</text></item>
<item><p>202b8</p><section>mdo sde</section><text>cad rdzogs pa'i gtsug lag khang sprul par byed do/ /dge slong rnams la yang rkang pa bkru ba'i spos chu dang rkang pa bsku ba'i til mar spos can 'bul bar byed do/ /de nas phyi de nyin sangs rgyas la sogs pa dge slong gi</text></item>
<item><p>203a1</p><section>mdo sde</section><text>dge 'dun rnams la bza' ba dang bca' ba gtsang ma bzang po mang pos tshim par byas nas yang bcom ldan 'das la bkur sti byed bla mar byed rim gro byed mchod pa byed cing phyi bzhin 'brang ngo / /de nas</text></item>
<item><p>203a2</p><section>mdo sde</section><text>bcom ldan 'das mthar gyis gshegs gshegs pa las rgyal po'i khab du byon te/ rgyal po'i khab na 'od ma'i tshal bya ka lan da ka gnas par bzhugs so/ /de nas klu'i bu des yang bla gos phrag pa gcig tu gzar te/</text></item>
<item><p>203a3</p><section>mdo sde</section><text>bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /'od ma'i tshal 'di nyid du dge slong gi dge 'dun dang thabs gcig tu zla ba gsum gyi bar du na bza' dang</text></item>
<item><p>203a4</p><section>mdo sde</section><text>zhal zas dang gzims cha dang gdan dang snyun gsos dang sman zong rnams sbyar bar 'tshal na/ bcom ldan 'das kyis bdag la gnang bar mdzad du gsol/ de nas bcom ldan 'das kyis klu'i bu de la cang mi gsung</text></item>
<item><p>203a5</p><section>mdo sde</section><text>bar gnang ste/ klu'i bu des bcom ldan 'das kyis cang mi gsung bas gnang bar rig nas/ 'od ma'i tshal de nyid du zla ba gsum gyi yo byad thams cad sbyar te/ sangs rgyas la sogs pa dge slong gi dge 'dun la yo</text></item>
<item><p>203a6</p><section>mdo sde</section><text>byad thams cad kyis bsnyen bkur byas nas/ tha ma'i nyin par sangs rgyas la sogs pa dge slong gi dge 'dun zhal zas ro brgya dang ldan pas tshim par byas te/ bcom ldan 'das la 'bum ri ba'i na bza' phul lo/ /</text></item>
<item><p>203a7</p><section>mdo sde</section><text>dge slong gzhan rnams la yang so sor yo byad thams cad phul nas sems dad par byas te/ gral dpon gyi spyan sngar 'dug go/ /de'i skabs su bcom ldan 'das 'dzum pa mdzad de/ 'di ni sangs rgyas bcom ldan 'das</text></item>
<item><p>203a8</p><section>mdo sde</section><text>rnams gang gi tshe 'dzum pa mdzad pa de'i chos nyid de de'i tshe zhal nas 'od zer sngon po dang ser po dang dmar po dang dkar po rnams byung nas/ kha cig ni 'og tu 'gro'o/ /kha cig ni steng du 'gro'o/ /'og tu 'gro ba gang yin pa de</text></item>
<item><p>203b1</p><section>mdo sde</section><text>dag ni sems can dmyal ba yang sos dang thig nag dang bsdus 'joms dang ngu 'bod dang ngu 'bod chen po dang tsha ba dang rab tu tsha ba dang mnar med pa dang chu bur can dang chu bur rdol dang so thams thams dang kyi hud zer</text></item>
<item><p>203b2</p><section>mdo sde</section><text>dang a chu zer dang ud pal ltar gas pa dang pad ma ltar gas pa dang pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar gyur te 'bab bo/ /grang ba'i sems can dmyal ba</text></item>
<item><p>203b3</p><section>mdo sde</section><text>gang yin pa de dag tu ni dro bar gyur te 'bab bo/ /de nas sems can de dag gi gnod pa'i khyad par rnams rtse zhil bar gyur ro/ /de nas de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam</text></item>
<item><p>203b4</p><section>mdo sde</section><text>snyam mo/ /de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du</text></item>
<item><p>203b5</p><section>mdo sde</section><text>yang ma skyes mod kyi 'on kyang sngon ma byung ba'i sems can snang ba 'di'i mthus/ bdag cag gi gnod pa'i khyad par rnams rtse zhil bar gyur to snyam mo/ /de nas de dag sprul pa la sems mngon par dga' bar gyur</text></item>
<item><p>203b6</p><section>mdo sde</section><text>nas/ sems can dmyal ba myong bar gyur pa'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro/ /steng du 'gro ba gang yin pa de dag ni</text></item>
<item><p>203b7</p><section>mdo sde</section><text>rgyal chen bzhi'i ris rnams dang sum bcu rtsa gsum pa rnams dang 'thab bral rnams dang dga' ldan rnams dang 'phrul dga' rnams dang gzhan 'phrul dbang byed rnams dang tshangs ris rnams dang tshangs pa'i</text></item>
<item><p>203b8</p><section>mdo sde</section><text>mdun na 'don pa rnams dang tshangs pa chen po rnams dang 'od chung rnams dang tshad med 'od rnams dang 'od gsal rnams dang dge chung rnams dang tshad med dge rnams dang dge rgyas rnams dang sprin med rnams</text></item>
<item><p>204a1</p><section>mdo sde</section><text>dang bsod nams skyes rnams dang 'bras bu che ba rnams dang mi che ba rnams dang mi gdung rnams dang gya nom snang rnams dang shin tu mthong rnams dang 'og min gyi lha rnams kyi bar du song nas/ mi rtag</text></item>
<item><p>204a2</p><section>mdo sde</section><text>pa dang sdug bsngal ba dang stong pa dang bdag med pa'i sgra sgrogs so/ /tshigs su bcad pa gnyis kyang brjod par byed de/ nges par 'byung ba brtsam par gyis/ /sangs rgyas bstan la sbyor bar gyis/ /</text></item>
<item><p>204a3</p><section>mdo sde</section><text>'dam bu'i khyim la glang chen bzhin/ /'chi bdag sde ni gzhom par gyis/ /gang zhig chos 'dul 'di nyid la/ /bag yod spyod par byed pa ni/ /skye ba'i 'khor ba rab spangs nas/ /sdug bsngal zad par byed</text></item>
<item><p>204a4</p><section>mdo sde</section><text>par 'gyur zhes brjod par bya'o/ /de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das kyi phyi bzhin 'brang ste/ gal te bcom ldan 'das kyis</text></item>
<item><p>204a5</p><section>mdo sde</section><text>'das pa'i las lung ston par bzhed na ni bcom ldan 'das kyi snam logs su mi snang bar 'gyur ro/ /ma 'ongs pa'i las lung ston par bzhed na ni mdun logs su mi snang bar 'gyur ro/ /sems can</text></item>
<item><p>204a6</p><section>mdo sde</section><text>dmyal bar skye bar lung ston par bzhed na ni zhabs kyi mthil du mi snang bar 'gyur ro/ /dud 'gror skye bar lung ston par bzhed na ni zhabs kyi rting par mi snang bar 'gyur ro/ /yi dags su skye bar lung ston</text></item>
<item><p>204a7</p><section>mdo sde</section><text>par bzhed na ni zhabs kyi mthe bor mi snang bar 'gyur ro/ /mir skye bar lung ston par bzhed na ni pus mo gnyis su mi snang bar 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i</text></item>
<item><p>204a8</p><section>mdo sde</section><text>mthil du mi snang bar 'gyur ro/ /'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro/ /lhar skye bar lung ston par bzhed na ni lte bar mi snang bar 'gyur ro/ /nyan thos kyi</text></item>
<item><p>204b1</p><section>mdo sde</section><text>byang chub tu lung ston par bzhed na ni zhal du mi snang bar 'gyur ro/ /rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro/ /bla na med pa yang dag par rdzogs pa'i</text></item>
<item><p>204b2</p><section>mdo sde</section><text>byang chub tu lung ston par bzhed na ni dbu'i gtsug tor du mi snang bar 'gyur ro/ /de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi smin mtshams kyi mdzod spur mi</text></item>
<item><p>204b3</p><section>mdo sde</section><text>snang bar gyur to/ /de nas tshe dang ldan pa kun dga' bos thal mo sbyar te/ bcom ldan 'das la zhus pa/ tshon sna stong gis spel ba sna tshogs can/ /mang po zhal gyi sgo nas byung bar gyur/ /de yis phyogs rnams kun du snang bar</text></item>
<item><p>204b4</p><section>mdo sde</section><text>bgyis/ /nyi ma shar bas ji ltar bgyis pa bzhin/ /yang tshigs su bcad de gsol pa/ rgod dang bral zhing rgyags dang mi dgyes spangs pa yi/ /sangs rgyas 'gro ba dag gis dam pa'i rgyur gyur pa/ /rgyal ba dgra thub</text></item>
<item><p>204b5</p><section>mdo sde</section><text>rnams ni rgyu rkyen ma mchis par/ /pad ma'i rtsa dang dung mdog lta bu'i 'dzum mi ston/ /brtan po nyid kyi blo yis dus bab mkhyen lags na/ /dge sbyong rgyal dbang nyan pa som nyi mtshal ba rnams/ /thub pa khyu mchog</text></item>
<item><p>204b6</p><section>mdo sde</section><text>gi ni gsung mchog brtan pa dang / /bzang po dag gis the tshom skyes pa bsal bar gsol/ /rgya mtsho dang ni ri rgyal lta bur brtan pa yi/ /mgon po rdzogs sangs rgyas rnams gyin da 'dzum mi ston/ /gang gi don du</text></item>
<item><p>204b7</p><section>mdo sde</section><text>dpa' bo 'dzum pa ston mdzad pa/ /de ni khyod la skye bo phal cher nyan par 'tshal/ /bcom ldan 'das kyis bka' stsal pa/ /kun dga' bo de ni de bzhin no/ /de ni de bzhin te/ kun dga' bo de bzhin gshegs</text></item>
<item><p>204b8</p><section>mdo sde</section><text>pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo khyod kyis klu'i bu 'dis sangs rgyas la sogs pa dge slong gi dge 'dun la lam</text></item>
<item><p>205a1</p><section>mdo sde</section><text>dang rgyal po'i khab 'dir bkur sti 'di lta bu byas pa mthong ngam/ btsun pa mthong lags so/ /kun dga' bo klu'i bu 'di dge ba'i rtsa ba 'dis bskal pa brgya'i bar du log par ltung bar mi 'gyur</text></item>
<item><p>205a2</p><section>mdo sde</section><text>te/ bskal pa brgya'i bar du lha dang mi'i nang du nying mtshams sbyor zhing 'khor bar gyur nas srid pa tha ma dang gnas tha ma la mir skye ba thob ste/ rab tu byung nas slob dpon med pa dang man ngag med par byang chub kyi</text></item>
<item><p>205a3</p><section>mdo sde</section><text>phyogs dang 'thun pa'i chos mngon sum du gyur te/ rang sangs rgyas kyi byang chub mngon sum du byas nas/ rang sangs rgyas smon lam legs par btab pa zhes bya bar 'gyur te/ 'di ni de'i sbyin par bya ba'i chos yin no// //</text></item>
<item><p>205a4</p><section>mdo sde</section><text>seng ge zhes bya ba ni/ gleng gzhi yangs pa can na bzhugs te/ de'i tshe sde dpon seng ge zhes bya ba chung ma dang rtse zhing dga' la dga' mgur spyod pa las chung ma la bu chags nas bud med</text></item>
<item><p>205a5</p><section>mdo sde</section><text>de'i lus thog thag nas phyi sa'i dri 'byung la/ phyi sa za ba'i sems kyang skyes nas chung mas sde dpon seng ge la bsnyad do/ /de nas sde dpon seng ges bsams pa/ ma la bdag gi chung ma 'di lus srul po 'ga' zhig gis</text></item>
<item><p>205a6</p><section>mdo sde</section><text>brlams grang snyam ste/ des ltas mkhan rnams la bstan na ltas mkhan rnams na re/ 'di lus srul pos brlams pa ma yin gyi 'di ni sems can lto na 'dug pa de'i mthu yin te/ sems can de nam btsas pa de'i</text></item>
<item><p>205a7</p><section>mdo sde</section><text>tshe 'di'i skyon de med par 'gyur ro zhes zer ro/ /de nas zla ba dgu 'am bcu lon pa dang de'i bu mi sdug pa'i sna grangs bcwa brgyad dang ldan pa zhig btsas nas/ de btsas ma thag tu khyim de thog thag tu phyi sa'i dris gang bar gyur</text></item>
<item><p>205a8</p><section>mdo sde</section><text>to/ /de nas bud med de dag gis spos sna tshogs kyis byugs te mal du bzhag kyang de'i lus las phyi sa'i dri med par ma gyur nas/ chung mas sde dpon seng ge la bu de bstan par mi 'dod pa las bud med gzhan dag gis de la</text></item>
<item><p>205b1</p><section>mdo sde</section><text>bsnyad de/ jo bo khyod kyi sras ni bltam mod kyi mi sdug pa'i sna grangs bcwa brgyad dang ldan pa/ lus thog thag nas phyi sa'i dri byung ste/ des na khyim thog thag phyi sa'i dris gang bar gyur to zhes byas so/ /de nas de thos</text></item>
<item><p>205b2</p><section>mdo sde</section><text>ma thag tu sde dpon seng ge shin du sdug bsngal bar gyur te/ des bsams pa 'di ltar bdag gi bu btsas su zin kyang 'di kho na ltar skyon can du gyur na/ bu 'di lta bu bdag la ci dgos kyis mun sros pa'i 'og</text></item>
<item><p>205b3</p><section>mdo sde</section><text>tu khyim nas byung ste khyi rnams la sbyin no snyam mo/ /de nas de'i bar skabs su sde dpon seng ge dge ba'i bshes gnyen bcom ldan 'das dang phrad nas bden pa rnams mthong ste/ des bden pa rnams mthong nas/ bsams pa/</text></item>
<item><p>205b4</p><section>mdo sde</section><text>sems can 'di ni las las skyes te/ sngon mi dge ba'i las rnams kyis lus 'di lta bur skyes par gyur nas ngan ngon zhig gsos la cher skyes pa dang / sangs rgyas dang chos dang dge 'dun la bsnyen bkur byed du bzhug go/ /</text></item>
<item><p>205b5</p><section>mdo sde</section><text>'on kyang tshe rabs gzhan du lus 'di lta bur skye bar mi 'gyur ro snyam nas/ 'o ma dang zho dang mar dang zhun mar dang mar gyi nying khus gsos nas de cher skyes pa dang / phas de la smras pa/ bu khyod sngon kyi las mi dge ba rnams kyis</text></item>
<item><p>205b6</p><section>mdo sde</section><text>lus 'di lta bur skyes la/ da ltar bcom ldan 'das 'di ni bsod nams kyi zhing rkang gnyis pa yin te/ 'di la ni bkur sti cung zad cig byas kyang 'bras bu che zhing phan yon che bar 'gyur gyis/ de la bkur sti byos la smon</text></item>
<item><p>205b7</p><section>mdo sde</section><text>lam legs par thob shig dang / khyod kyis las de yang bar 'gyur yang srid do zhes byas nas des kyang pha'i ngag mnyan te/ sangs rgyas dang chos dang dge 'dun la bkur sti byed pa la zhugs so/ /de nas phyi zhig na khye'u des pha ma</text></item>
<item><p>205b8</p><section>mdo sde</section><text>la gsol te/ sangs rgyas la sogs pa dge slong gi dge 'dun khyim du spyan drangs nas/ bza' ba dang bca' ba gtsang ma bzang po mang pos tshim par byas te ci bzhed pa bstabs nas bshos gsol zin te/ gsang sder ni gyu phyag ni bcabs</text></item>
<item><p>206a1</p><section>mdo sde</section><text>par rig nas stan ches dma' ba zhig khyer te chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang bag la nyal dang khams dang shes pa dang rang</text></item>
<item><p>206a2</p><section>mdo sde</section><text>bzhin thugs su chud nas de dang 'thun pa'i chos bstan te/ des na khye'u des stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu</text></item>
<item><p>206a3</p><section>mdo sde</section><text>mngon sum du byas te/ des bden pa mthong nas bsams pa/ gal te bdag lus 'di lta bur ma gyur na ni bdag kyang bcom ldan 'das kyi bstan pa la rab tu byung nas chu bo rnams las rgal bar bya ba dang sbyor ba rnams las</text></item>
<item><p>206a4</p><section>mdo sde</section><text>'da' bar bya ba'i phyir brtson pa dang bsgrub pa dang 'bad par bya ba zhig na snyam du sems pa dang / sems bskyed ma thag tu khye'u de'i byad bzhin mi sdug pa de dang dri mi zhim pa de med par gyur to/ /de nas de lhag par yang bcom</text></item>
<item><p>206a5</p><section>mdo sde</section><text>ldan 'das la dga' ba skyes te/ de dga' ba skyes nas bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/ /btsun pa bdag legs par gsungs pa'i</text></item>
<item><p>206a6</p><section>mdo sde</section><text>chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis de la dge</text></item>
<item><p>206a7</p><section>mdo sde</section><text>slong tshur shog ces bya bas rab tu phyung ste/ bsnyen par rdzogs par mdzad nas de la lung yang phog go/ /des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon</text></item>
<item><p>206a8</p><section>mdo sde</section><text>sum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur</text></item>
<item><p>206b1</p><section>mdo sde</section><text>bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta la/ dbang po dang nye dbang dang</text></item>
<item><p>206b2</p><section>mdo sde</section><text>bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong rnams kyis bcom ldan 'das la zhus pa/ btsun pa dge slong 'dis las ci bgyis na/ las de'i rnam par</text></item>
<item><p>206b3</p><section>mdo sde</section><text>smin pas mi sdug pa'i sna grangs bcwa brgyad dang ldan par skyes la lus thog thag nas phyi sa'i dri 'byung bar gyur lags/ las ci bgyis na rab tu 'byung ba'i sems bskyed ma thag tu mi sdug pa ma mchis par gyur te/ bzang</text></item>
<item><p>206b4</p><section>mdo sde</section><text>por gyur la/ bcom ldan 'das kyang 'dis mnyes par bgyis te mi mnyes par ma bgyis nas/ bcom ldan 'das kyi bstan pa la rab tu byung ste nyon mongs pa thams cad spangs nas dgra bcom pa nyid mngon sum du bgyis</text></item>
<item><p>206b5</p><section>mdo sde</section><text>lags/ bcom ldan 'das kyis bka' stsal pa/ dge slong dag 'di nyid kyis las 'di lta bu byas shing bsags te/ dge slong dag sngon byung ba 'das pa'i dus na/ ri khrod kyi grong zhig na bram ze gzugs bzang zhing lta na sdug</text></item>
<item><p>206b6</p><section>mdo sde</section><text>la mdzes pa zhig gnas pa de/ byad gzugs dang lang tsho'i rgyags pas dregs nas dge sbyong dang bram ze du ma la brnyas par byed do/ /de nas phyi zhig na de khang thog tu song ste/ bram ze'i khye'u dag gis bskor cing 'dug go/ /sangs rgyas rnams</text></item>
<item><p>206b7</p><section>mdo sde</section><text>'jig rten du mi 'byung ba'i tshe/ rang sangs rgyas sdug cing phongs pa rnams la snying brtse ba/ bas mtha'i gnas mal gyis 'tsho ba'i bse ru lta bu 'jig rten gyi yon gnas gcig pu rnams 'jig rten du 'byung ste/ rang sangs rgyas</text></item>
<item><p>206b8</p><section>mdo sde</section><text>shig ri khrod kyi grong khyer der bsod snyoms la song nas des bza' ba dang bca' ba bzang po dag rnyed de/ de khyer zhing bram ze de'i khyim gyi sgo drung nas lam po che'i logs su chas pa dang / de bram ze des mthong nas/ bram ze de'i mdun</text></item>
<item><p>207a1</p><section>mdo sde</section><text>na yang gyo mo phyi sas gang ba zhig 'dug ste/ des tho brtsam pa'i bsam pas rang sangs rgyas de'i steng du gyo mo de rkang pas phul nas de'i gos rnams dang de'i lus dang lhung bzed rnams la gos par gyur te/ rang sangs rgyas des yar</text></item>
<item><p>207a2</p><section>mdo sde</section><text>bltas pa dang bram ze de dga' ches nas bzhin mi sdug par bsgyur te/ lus kyi las kyis tho brtsams so/ /de nas rang sangs rgyas des bsams pa/ nyon mongs pa 'di ni dmas shing nyams par 'gyur gyis 'di'i ra mda' bya dgos so</text></item>
<item><p>207a3</p><section>mdo sde</section><text>snyam nas steng gi nam mkha' la mngon par 'phags te/ 'bar ba dang lam mer 'dug pa dang char 'bab pa dang glog 'gyur ba'i cho 'phrul rnams bstan to/ /so so'i skye bo ni rdzu 'phrul gyis myur du dad pa skye bar 'gyur bas na/ de shing sog les bcad</text></item>
<item><p>207a4</p><section>mdo sde</section><text>pa bzhin du zhabs la phyag 'tshal te smras pa/ skal ba chen po mar spyon/ bdag nyes par spyod pa'i 'dam du bying ba'i ra mda' mdzod ces byas so/ /de nas rang sangs rgyas des kyang de la snying brtse ba'i phyir sa la babs nas/ de bram ze</text></item>
<item><p>207a5</p><section>mdo sde</section><text>des khyim gyi nang du spyan drangs nas/ gos de rnams ni phud de btang lus ni spos kyis byugs te spos chus khrus byed du bcug nas chos gos gzhan dag phul te/ rang gi lag nas bza' ba dang bca' ba gtsang ma bzang po mang pos</text></item>
<item><p>207a6</p><section>mdo sde</section><text>tshim par byas te/ ci bzhed pa bstabs nas zhabs la phyag 'tshal te bzod pa gsol nas smon lam btab pa/ bdag gis yon gnas kyi mchog 'di lta bu la gnod pa byas pa'i las 'di'i skal ba can du bdag ci nas kyang ma gyur cig /</text></item>
<item><p>207a7</p><section>mdo sde</section><text>'di la bkur sti byas pa'i dge ba'i rtsa ba 'dis ni ci nas bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog cig /'di bas kyang ches khyad par du 'phags pa'i ston pa mnyes</text></item>
<item><p>207a8</p><section>mdo sde</section><text>par byed par gyur cig /mi mnyes par byed par ma gyur cig /yon tan 'di lta bu dag kyang thob par gyur cig /brgya la las mi dge ba 'di gdon mi za ba kho nar 'bras bu smin par gyur na/ yang rab tu 'byung ba'i sems bskyed ma thag tu</text></item>
<item><p>207b1</p><section>mdo sde</section><text>bdag gi mi sdug pa med par gyur te/ bzang por gyur cig ces byas so/ /dge slong dag ji snyam du sems/ de'i tshe bram zer gyur pa gang yin pa de ni seng ge'i bu 'di kho na yin te/ des rang sangs rgyas de la gnod pa byas pa'i las</text></item>
<item><p>207b2</p><section>mdo sde</section><text>de'i rnam par smin pas ni gang dang gang du skyes pa de dang der mi sdug pa'i sna grangs bcwa brgyad dang ldan par skyes la/ lus thog thag nas phyi sa'i dri 'byung bar gyur to/ /des der slar bkur sti byas nas smon lam btab ste/ dge</text></item>
<item><p>207b3</p><section>mdo sde</section><text>ba'i rtsa ba 'dis na bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog cig /'di bas kyang ches khyad par du 'phags pa'i ston pa mnyes par byed par gyur cig /mi mnyes</text></item>
<item><p>207b4</p><section>mdo sde</section><text>par byed par ma gyur cig /yon tan 'di lta bu dag kyang thob par gyur cig /brgya la las mi dge ba 'di gdon mi za ba kho nar 'bras bu smin par gyur na yang / rab tu 'byung ba'i sems bskyed ma thag tu bdag gi mi sdug pa med par</text></item>
<item><p>207b5</p><section>mdo sde</section><text>gyur te bzang por gyur cig ces byas pas ni/ dge slong dag 'dis rang sangs rgyas bye ba phrag 'bum bas kyang lhag par ches khyad par du 'phags pa mnyes par byas te/ mi mnyes par ma byas nas nga nyid kyi bstan pa la rab tu</text></item>
<item><p>207b6</p><section>mdo sde</section><text>byung ste/ nyon mongs pa thams cad spangs nas/ dgra bcom pa nyid mngon sum du byas la rab tu 'byung ba'i sems bskyed ma thag tu yang mi sdug pa med par gyur te bzang por gyur to/ /de nas dge slong rnams kyis sangs</text></item>
<item><p>207b7</p><section>mdo sde</section><text>rgyas bcom ldan 'das la zhus pa/ btsun pa sde dpon seng ges las ci zhig bgyis na/ las de'i rnam par smin pas phyug cing nor mang la longs spyod che ba'i rigs su skyes la/ 'dis bcom ldan 'das kyang mnyes par bgyis</text></item>
<item><p>207b8</p><section>mdo sde</section><text>te/ ma mnyes par ma bgyis lags/ bcom ldan 'das kyis bka' stsal pa/ yang dag par rdzogs pa'i sangs rgyas 'od srung gi gsung rab la 'di dge bsnyen du gyur te/ der 'dis sbyin pa dag byin zhing bsod nams dag byas nas/</text></item>
<item><p>208a1</p><section>mdo sde</section><text>tshe gcig tu skyabs su 'gro ba dang bslab pa'i gzhi rnams bsrungs te/ 'chi kar smon lam btab pa/ kye ma dge ba'i rtsa ba 'dis bdag gang dang gang du skye bar 'gyur ba de dang der phyug cing nor mang la longs spyod che ba'i rigs</text></item>
<item><p>208a2</p><section>mdo sde</section><text>su skye bar shog cig /yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur</text></item>
<item><p>208a3</p><section>mdo sde</section><text>cig ces byas so/ /dge slong dag ji snyam du sems/ de'i tshe yang dag par rdzogs pa'i sangs rgyas 'od srung gi dge bsnyen du gyur pa gang yin pa de ni sde dpon seng ge 'di kho na yin te/ des der sbyin pa bdag byin zhing bsod nams dag byas</text></item>
<item><p>208a4</p><section>mdo sde</section><text>nas tshe gcig tu skyabs su 'gro ba dang bslab pa'i gzhi rnams bsrungs te/ 'chi kar smon lam btab pa'i las de'i rnam par smin pas gang dang gang du skye ba de dang der phyug cing nor mang la longs spyod che ba'i rigs su skye te/ dge</text></item>
<item><p>208a5</p><section>mdo sde</section><text>slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas 'dis nga mnyes par byas te mi mnyes par ma byas so// //</text></item>
<item><p>208a6</p><section>mdo sde</section><text>dge 'dun gyi dbyen zhes bya ba ni/ gleng gzhi rgyal po'i khab na bzhugs te/ de'i tshe mu ge byung nas phongs shing gnas par gyur te slong mo bas kyang kha zas mi rnyed do/ /gzhan yang pha mas kyang rang gi bu smad la yang kha zas</text></item>
<item><p>208a7</p><section>mdo sde</section><text>legs par sbyin pa dang legs par bya bar mi sems na slong ba rnams la lta ci smos/ de nas der bcom ldan 'das kyis dge slong rnams la bka' stsal pa/ dge slong dag nga ni zla ba gsum gyi bar du nang du yang dag 'jog par 'dod</text></item>
<item><p>208a8</p><section>mdo sde</section><text>kyis bcwa lnga'i gso sbyong gi dus de nyi tshe dang zhal zas skyel ba ma gtogs par dge slong su yang phrad du ma 'ong shig ces bka' stsal nas bcom ldan 'das zla ba gsum gyi bar du nang du yang dag 'jog la bzhugs so/ /de nas dge slong rnams kyis</text></item>
<item><p>208b1</p><section>mdo sde</section><text>nang khrims bcas te/ bcwa lnga'i gso sbyong gi dus de nyi tshe dang zhal zas skyel ba ma gtogs par dge slong su yang bcom ldan 'das kyi thad du ma 'gro cig ces byas so/ /de nas lha sbyin gyis bsams pa/ da ni bdag gis dge sbyong gau ta ma'i nyan thos kyi dge</text></item>
<item><p>208b2</p><section>mdo sde</section><text>'dun 'thun pa'i dbyen bya ba dang / 'khor lo'i dbyen bya ba de'i dus la bab bo snyam nas/ dge slong rnams la smras pa/ btsun pa rnams dge sbyong gau ta ma nyan thos rnams la ji ltar byas pa la gzigs/ gang gi tshe dge slong rnams la yo byad thams cad</text></item>
<item><p>208b3</p><section>mdo sde</section><text>kyis bstang dgos par gyur pa de'i tshe/ nang du yang dag 'jog la gnas shing 'dug gis dge slong dag tshur sheg bdag gi thad du 'khod cig dang bdag gis khyed rnams yo byad thams cad kyis bstang ngo / /de nas dge slong lnga brgya tsam gyis de'i tshig mnyan</text></item>
<item><p>208b4</p><section>mdo sde</section><text>nas/ bcom ldan 'das la mi lta ba'i sems bskyed de lha sbyin gyi thad du song nas 'khod do/ /de nas lha sbyin gyis dge slong de rnams bsdus nas smras pa/ dge sbyong gau ta ma dgon par gnas na ni bdag cag grong 'dab du gnas par bya'o/ /de ci'i</text></item>
<item><p>208b5</p><section>mdo sde</section><text>phyir zhe na/ dge slong dag dgon par gnas pa la ni nyes dmigs mang ba'i phyir ro/ /dge sbyong gau ta mas sha za bar gnang na ni bdag cag gis bza' bar mi bya'o/ /de ci'i phyir zhe na/ gzhi de las sems can rnams gsod par 'gyur ba'i phyir ro/ /dge</text></item>
<item><p>208b6</p><section>mdo sde</section><text>sbyong gau ma ta ma lan tshwa za na ni bdag cag gis bza' bar mi bya'o/ /de ci'i phyir zhe na/ khu chu las byung ba'i phyir ro/ /dge sbyong gau ta ma 'o ma 'thung na ni bdag cag gis btung bar mi bya'o/ /de ci'i phyir zhe na/ gzhi de las be'u rnams nyon</text></item>
<item><p>208b7</p><section>mdo sde</section><text>mongs par 'gyur ba'i phyir ro/ /dge sbyong gau ta ma chos gos dras pa gyon na ni bdag cag gis bgo bar mi bya'o/ /de ci'i phyir zhe na/ mi rnams kyi zho shas bsgrubs pa chud zos par 'gyur ba'i phyir ro/ /gang dag brtul zhugs gyi gzhi 'di lnga</text></item>
<item><p>208b8</p><section>mdo sde</section><text>thob nas 'dod cing bzod la 'thad pa sems pa dang / dge sbyong gau ta ma'i thad nas 'bye ba dang gzhan du 'gro ba dang / dge sbyong gau ta ma dang 'bral bar 'dod pa de dag gis ni shing bu long shig ces smras nas/ de nas dge 'dun gyi nang du shing bu brims</text></item>
<item><p>209a1</p><section>mdo sde</section><text>te/ dge slong lnga brgyas shing blangs nas shing bu brims pa'i 'og tu gsol ba byed pa la zhugs te/ btsun pa dge 'dun rnams gsan du gsol/ dge slong gau ta ma dgon par gnas na ni bdag cag grong 'dab du gnas par</text></item>
<item><p>209a2</p><section>mdo sde</section><text>bya'o/ /de ci'i phyir zhe na/ dge slong dag dgon par gnas pa la ni nyes dmigs mang ba'i phyir ro/ /dge sbyong gau ta mas sha za bar gnang na ni bdag cag gis bza' bar mi bya'o/ /de ci'i phyir zhe na/ gzhi de las sems can rnams gsod</text></item>
<item><p>209a3</p><section>mdo sde</section><text>par 'gyur ba'i phyir ro/ /dge sbyong gau ta ma lan tshwa za na ni bdag cag gis bza' bar mi bya'o/ /de ci'i phyir zhe na/ khu chu las byung ba'i phyir ro/ /dge sbyong gau ta ma 'o ma 'thung na ni bdag cag gis btung bar mi bya'o/ /de ci'i phyir zhe na/</text></item>
<item><p>209a4</p><section>mdo sde</section><text>gzhi de las be'u rnams nyon mongs par 'gyur ba'i phyir ro/ /dge sbyong gau ta mas chos gos dras pa gyon na ni bdag cag gis bgo bar mi bya'o/ /de ci'i phyir zhe na/ mi rnams kyis zho shas bsgrubs pa chud zos par 'gyur ba'i phyir ro/ /gal</text></item>
<item><p>209a5</p><section>mdo sde</section><text>te dge 'dun gyi dus la bab cing bzod na/ dge 'dun gyis gnang bar mdzod cig dang / des na dge 'dun rnams brtul zhugs gyi gzhi lnga yang dag par blangs te gnas par bgyi'o 'di ni gsol ba'o zhes smras nas/ lhas byin gyis dge slong</text></item>
<item><p>209a6</p><section>mdo sde</section><text>lnga brgya khrid de khyim bya ba'i kun dga' ra ba zhes bya bar song nas slob ma'i mchog ko ka li ka dang khan da drab bya dang ka ta mo ra ka dang rgyal dang rgya mtshos byin rnams g.yas dral dang g.yon gral du bzhag ste/ sde tshan gyi gung la 'dug</text></item>
<item><p>209a7</p><section>mdo sde</section><text>cing ston pa'i btsun chos nyams su myong bar byed do/ /de nas de'i blo skyes pa/ da ni bdag gis dge sbyong gau ta ma'i dge slong gi dge 'dun 'thun pa'i dbyen yang byas zin la/ 'khor lo'i dbyen yang byas zin no snyam nas/</text></item>
<item><p>209a8</p><section>mdo sde</section><text>sde tshan gyi gung la 'dug cing ston pa'i btsun chos nyams su myong bar byed do/ /dge 'dun 'byed pa de'i tshe/ dge slong rnams kyi rnal 'byor yang med yid la byed pa yang med lung nod pa yang med kha don byed pa yang med la/</text></item>
<item><p>209b1</p><section>mdo sde</section><text>mdo sde sems pa dang 'dul ba sems pa dang chos mngon pa sems pa yang mi dran te/ dge ba'i phyogs thams cad kyi bar chad du gyur to/ /de nas dge slong rnams kyis sangs rgyas bcom ldan 'das la zhus pa/ btsun pa bcom</text></item>
<item><p>209b2</p><section>mdo sde</section><text>ldan 'das kyis phrin las ci zhig mdzad mdzad na/ phrin las de'i rnam par smin pas dge 'dun bye bar gyur lags/ bcom ldan 'das kyis bka' stsal pa/ dge slong dag nga nyid kyis sngon gyi tshe rabs gzhan dag tu tshogs</text></item>
<item><p>209b3</p><section>mdo sde</section><text>rnyed cing rkyen grub pa dang ldan te/ dba' rgal bzhin du 'byung la/ gdon mi za bar 'ong ba'i las de dag byas shing bsags pas na nga nyid kyis las byas shing bsags pa de dag gzhan su zhig gis nyams su myong bar 'gyur</text></item>
<item><p>209b4</p><section>mdo sde</section><text>te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang me'i khams dang rlung gi khams la rnam par smin par mi 'gyur te/ las dge ba dang mi dge ba byas</text></item>
<item><p>209b5</p><section>mdo sde</section><text>shing bsags pa rnams ni zin pa'i phung po dang khams dang skye mched rnams 'ba' shig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab</text></item>
<item><p>209b6</p><section>mdo sde</section><text>pa na/ /'bras bu nyid du smin par 'gyur/ /dge slong dag sngon byung ba 'das pa'i dus na grong khyer bA rA Na sI na rgyal po tshangs pas byin zhes bya ba rgyal por yod de/ de'i tshe bA rA Na sI na drang srong gi gnas shig na drang srong</text></item>
<item><p>209b7</p><section>mdo sde</section><text>mngon par shes pa lnga dang ldan pa/ g.yog 'khor lnga brgya yod pa zhig rten zhing gnas so/ /de nas phyi zhig na lho phyogs nas bram ze g.yog 'khor lnga brgya yod pa zhig 'ongs nas drang srong de'i gnas dang nye ba zhig tu</text></item>
<item><p>209b8</p><section>mdo sde</section><text>btab ste/ bram ze'i khye'u lnga brgya tsam bram ze dag gi gsang sngags slob par byed do/ /bram ze de yang rig pa'i gnas bcwa brgyad kyi pha rol tu phyin pa zhig ste/ snga nas 'dug pa'i drang srong gi bram ze'i khye'u rnams kyis</text></item>
<item><p>210a1</p><section>mdo sde</section><text>bram ze de'i rgyus rig nas de dag de'i thad du song ste smras pa/ mkhan po bdag cag la yang phan gdags par gsol/ bram zes smras pa/ khyed la ci zhig gis phan gdags par bya/ bram ze'i khye'u rnams kyis</text></item>
<item><p>210a2</p><section>mdo sde</section><text>smras pa/ kha don bslabs pas phan gdags par gsol/ bram zes smras pa/ nga ni gzhan gyi slob ma la slob par mi byed do/ /de nas bram ze'i khye'u rnams kyis bsams pa/ bdag cag gi mkhan pos kyang gos dang zas</text></item>
<item><p>210a3</p><section>mdo sde</section><text>kyis ni sdud par byed mod kyi/ kha ton bslabs pas ni mi nus kyis bdag cag gis 'di bor la bram ze 'di kho na la brten te/ kha ton bslab pa'i phyir 'du bar bya'o snyam nas bram ze de la smras pa/ bdag cag gi mkhan po bor te khyod</text></item>
<item><p>210a4</p><section>mdo sde</section><text>kho na la bdag cag brten par bgyi'o zhes byas so/ /bram ze des smras pa/ gal te de lta na bdag gis khyed gos zas dang kha ton bslabs pas bstang bar bya'o/ /de nas de thos ma thag tu bram ze'i khye'u de dag gis drang srong de gcig pu</text></item>
<item><p>210a5</p><section>mdo sde</section><text>grogs med par bor nas bram ze de la brten to/ /des kyang de dag gos dang zas dang kha ton bslabs pas bsdus so/ /dge slong dag ji snyam du sems de bram zer gyur pa byang chub sems dpa'i spyod pa la gnas pa gang yin pa de ni nga nyid yin te/</text></item>
<item><p>210a6</p><section>mdo sde</section><text>der ngas drang srong de'i 'khor gyi dbyen byas pa de'i las de'i rnam par smin pas nga lo grangs mang po dang lo brgya phrag mang po dang lo 'bum phrag mang por sems can dmyal ba rnams su btsos par gyur to/ /de nas nga shi 'phos nas kyang gang dang</text></item>
<item><p>210a7</p><section>mdo sde</section><text>gang du skyes pa de dang der ngas 'khor dang phye ba myong la/ da ltar gyi bar du yang las de'i rnam par smin pas lhas byin gyis nga 'khor dang phye ba yin no// //las brgya tham pa/ bam po bcu bdun pa/ nags khung zhes bya ba ni/</text></item>
<item><p>210a8</p><section>mdo sde</section><text>gleng gzhi mnyan du yod pa na bzhugs te/ de'i tshe dgon pa nags khung zhig yod de/ nags khrod de na bkod ma'i chu 'khyil ba'i mtshe'u zhig kyang yod la/ mtshe'u de na drang srong lnga brgya tsam rten cing dka' thub spyod de/ de dag thams cad</text></item>
<item><p>210b1</p><section>mdo sde</section><text>kyang srid pa tha ma pa 'bras bu smin pa mtshon gyis brtol la rag pa dang 'dra ba sha stag go/ /sangs rgyas bcom ldan 'das bgrod pa gcig pa'i lam ston pa/ rnam pa gnyis kyi shes bya dang ye shes la mnga' brnyes pa/ ma 'dres pa'i dran pa nye bar</text></item>
<item><p>210b2</p><section>mdo sde</section><text>gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan</text></item>
<item><p>210b3</p><section>mdo sde</section><text>pa/ mthar kyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/ nyin mtshan</text></item>
<item><p>210b4</p><section>mdo sde</section><text>dus drug du sangs rgyas kyi spyan gyis 'jig rten la gzigs te/ su ni rgud su ni dar su ni phongs shing 'dug su ni nyam nga bar gyur su ni gnod pa dang ldan su ni phongs pa dang nyam nga ba dang gnod pa dang ldan su ni ngan song du gzhol su ni ngan song</text></item>
<item><p>210b5</p><section>mdo sde</section><text>du bab su ni ngan song nas phyung ste mtho ris dang thar pa dang 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya su ni 'phags pa'i nor bdun med pa las 'phags pa'i nor bdun gyi dbang phyug la</text></item>
<item><p>210b6</p><section>mdo sde</section><text>dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes</text></item>
<item><p>210b7</p><section>mdo sde</section><text>kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang</text></item>
<item><p>210b8</p><section>mdo sde</section><text>srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis drang srong lnga brgya po de dag gdul ba'i dus la bab bo snyam du dgongs nas mnyan du yod pa nas mi snang</text></item>
<item><p>211a1</p><section>mdo sde</section><text>bar gyur te/ nags khrod der gshegs pa dang / drang srong lnga brgya po de dag gis thag ring po zhig nas sangs rgyas bcom ldan 'das mthong ngo / /mthong nas kyang gcig la gcig smras pa/ kye dge sbyong gau ta ma g.yel ba</text></item>
<item><p>211a2</p><section>mdo sde</section><text>mang du len cing 'tsho ba spong ba btang ba de 'dir 'ongs kyis/ de 'ongs kyang bdag cag gis lag brdas spyil po bstan pa ma gtogs par de la smra bar mi bya kun du smra bar mi bya'o zhes smras nas/ drang srong lnga brgya po rnams kyang cang mi zer bar</text></item>
<item><p>211a3</p><section>mdo sde</section><text>'khod do/ /de nas bcom ldan 'das gdul bar bya ba'i dbang gis de dag gi thad du gshegs te/ thams cad la bka' stsal na/ de dag gis lag brdas spyil po bstan pa ma gtogs par bcom ldan 'das kyi lan ma gsol to/</text></item>
<item><p>211a4</p><section>mdo sde</section><text>de nas bcom ldan 'das kyi spyil po de'i nang du gshegs te/ rtswa stan bshams pa la bzhugs nas/ bcom ldan 'das kyis drang srong lnga brgya po de dag drang ba'i phyir bkod ma 'khyil ba'i mtshe'u de skams par byin gyis brlabs so/ /de nas</text></item>
<item><p>211a5</p><section>mdo sde</section><text>drang srong lnga brgya po de dag gis mtshe'u de na chu med par mthong ngo / /mthong nas kyang de dag sdug bsngal chen po skyes te lha la gsol ba 'debs shing 'dug go/ /'on kyang de dag gi mtshe'u der chu ma byung ngo / /de nas de dag dad pa bskyed pa'i</text></item>
<item><p>211a6</p><section>mdo sde</section><text>phyir lhas drang srong lnga brgya po de dag la rang gi lungs bstan nas smras pa/ grogs po dag khyed bdag cag bkres pa dang skom pas gdungs te ci bya/ bcom ldan 'das ni rdzu 'phrul che zhing mthu che ba yin gyis/ bcom ldan 'das nyid la</text></item>
<item><p>211a7</p><section>mdo sde</section><text>skyabs su deng shig dang bcom ldan 'das kyi mthus chu'i mtshe'u 'di snga mkho bzhin du 'ong ngo zhes byas so/ /de nas drang srong lnga brgya po de rnams kyis lhas bsgo ba thos nas/ bcom ldan 'das la shin du dga' ba skyes so/ /</text></item>
<item><p>211a8</p><section>mdo sde</section><text>dga' ba skyes nas kyang bcom ldan 'das ga la ba der dong ste lhags nas/ bcom ldan 'das la bzod par gsol te/ chos mnyan pa'i phyir spyan sngar 'khod do/ /de nas bcom ldan 'das kyis de rnams kyi bsam pa dang</text></item>
<item><p>211b1</p><section>mdo sde</section><text>bag la nyal dang khams dang shes pa dang rang bzhin thugs su chud nas de dang 'thun pa'i chos bstan te/ de nas drang srong lnga brgya po de dag gis stan de nyid la 'dus shing 'khod bzhin du bden pa rtogs pa'i mod</text></item>
<item><p>211b2</p><section>mdo sde</section><text>la phyir mi 'ong ba'i 'bras bu mngon sum du byas te/ de dag gis bden pa mthong nas stan las langs te bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de bcom</text></item>
<item><p>211b3</p><section>mdo sde</section><text>ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu byung ba dang bsnyen par rdzogs pa dang dge slong gi dngos po 'thob du rung na/ bdag cag bcom ldan 'das</text></item>
<item><p>211b4</p><section>mdo sde</section><text>kyi thad du tshangs par spyod pa spyad par 'tshal lo/ /de nas bcom ldan 'das kyis drang srong lnga brgya po rnams dge slong tshur shog ces bya ba'i tshig gis rab tu phyung ste/ bsnyen par rdzogs par mdzad nas de dag la lung yang</text></item>
<item><p>211b5</p><section>mdo sde</section><text>phog go/ /de rnams kyis kyang brtson pa dang 'bad pa dang bsgrub pas nyon mongs pa thams cad spangs nas dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur</text></item>
<item><p>211b6</p><section>mdo sde</section><text>nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa</text></item>
<item><p>211b7</p><section>mdo sde</section><text>thob pa/ srid pa'i rnyed pa dang chags pa dang bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /bcom ldan 'das ni de dag</text></item>
<item><p>211b8</p><section>mdo sde</section><text>rab tu phyung bsnyen par rdzogs par mdzad nas nags khrod de nas mi snang bar gyur te/ rgyal bu rgyal byed kyi tshal du gshegs so/ /de nas dge slong lnga brgya po de rnams nags khrod de nyid na 'khod do zhes bram ze dang</text></item>
<item><p>212a1</p><section>mdo sde</section><text>khyim bdag dad pa dang ldan pa rnams kyis thos so/ /thos nas kyang nags khrod der rnam pa thams cad yongs su rdzogs pa'i gtsug lag khang zhig brtsigs te/ sangs rgyas la sogs pa dge slong gi</text></item>
<item><p>212a2</p><section>mdo sde</section><text>dge 'dun rnams la phul lo/ /de nas dge slong rnams kyis sangs rgyas bcom ldan 'das la zhus pa/ btsun pa dge slong lnga brgya po 'di rnams kyis las ci zhig bgyis na/ las de'i rnam par smin pas 'di</text></item>
<item><p>212a3</p><section>mdo sde</section><text>rnams kyis bcom ldan 'das mnyes par bgyis te mi mnyes par ma bgyis la/ bcom ldan 'das kyi bstan pa la rab tu byung nas/ nyon mongs pa thams cad spangs te dgra bcom pa nyid mngon sum du bgyis lags/</text></item>
<item><p>212a4</p><section>mdo sde</section><text>bcom ldan 'das kyis bka' stsal pa/ smon lam gyi dbang las gyur to/ /btsun pa 'di rnams kyis smon lam gang du btab lags/ dge slong dag sngon byung ba 'das pa'i dus na bskal pa bzang po 'di nyid la skye dgu'i</text></item>
<item><p>212a5</p><section>mdo sde</section><text>tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu gdul bya'i kha lo sgyur ba/ bla na med pa lha dang myi rnams kyi ston pa sangs</text></item>
<item><p>212a6</p><section>mdo sde</section><text>rgyas bcom ldan 'das 'od srung zhes bya ba 'jig rten du byung ste/ de'i gsung rab la 'di dag thams cad rab tu byung nas/ der 'di rnams kyis tshe gcig tu tshangs par spyod pa spyad nas 'chi kar smon lam btab pa/ 'di</text></item>
<item><p>212a7</p><section>mdo sde</section><text>ltar bdag cag yang dag par rdzogs pa'i sangs rgyas 'od srung gi gsung rab la rab tu byung nas/ tshe gcig tu tshangs par spyod pa spyad kyang yon tan gyi tshogs ci yang ma thob kyis yang dag par rdzogs pa'i sangs rgyas 'od</text></item>
<item><p>212a8</p><section>mdo sde</section><text>srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs</text></item>
<item><p>212b1</p><section>mdo sde</section><text>pa thams cad spangs te/ dgra bcom pa nyid mngon sum du byed par shog cig ces byas so/ /dge slong dag ji snyam du sems/ de'i tshe rab tu byung ba'i dge slong lnga brgya po de dag ni dge slong lnga brgya po 'di dag nyid yin te/ de</text></item>
<item><p>212b2</p><section>mdo sde</section><text>rnams kyis der tshe gcig tu tshangs par spyod pa spyad nas 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das</text></item>
<item><p>212b3</p><section>mdo sde</section><text>de bdag gis mnyes par byed par gyur cig mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pa</text></item>
<item><p>212b4</p><section>mdo sde</section><text>des na dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ 'di rnams kyis nga mnyes par byas te mi mnyes</text></item>
<item><p>212b5</p><section>mdo sde</section><text>par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so// //thos pa zhes bya ba ni/ gleng gzhi mnyan du yod pa na</text></item>
<item><p>212b6</p><section>mdo sde</section><text>bzhugs te/ de'i tshe mnyan du yod pa na khyim bdag phyug cing nor mang la longs spyod che ba/ yongs su 'dzin pa yangs shing rgya che ba rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa</text></item>
<item><p>212b7</p><section>mdo sde</section><text>des/ thabs zlar bab pa las chung ma blangs nas de de dang lhan cig rtse zhing dga' la dga' mgur spyod pa las phyi zhig na/ de'i chung ma la bu chags nas/ de zla ba dgu 'am bcu lon pa dang khye'u gzugs bzang</text></item>
<item><p>212b8</p><section>mdo sde</section><text>zhing blta na sdug la mdzes pa mdog bzang ba gser gyi kha dog can/ mgo bo gdugs ltar 'dug pa lag pa ring ba/ dpral ba'i dbyes che ba/ sna mtho ba sna legs pa/ smin ma stug pa zhig btsas te/</text></item>
<item><p>213a1</p><section>mdo sde</section><text>de'i btsas ston rgyas par byas nas rigs dang 'thun par ming btags te/ 'o ma dang zho dang mar dang zhun mar dang mar gyi nying khus bskyed bsrings nas rdzing gi nang gi pad ma bzhin du skye drag par gyur to/ /de nas gang gi</text></item>
<item><p>213a2</p><section>mdo sde</section><text>tshe cher skyes pa de'i tshe/ yi ge dang khong rtsis dang shod dgod pa dang lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang spos brtag pa dang sman brtag pa dang glang po</text></item>
<item><p>213a3</p><section>mdo sde</section><text>che brtag pa dang rta brtag pa dang go mtshon brtag pa bslabs te/ yi ge mkhas pa dang klog mkhas pa dang 'dzangs pa dang bya ba la gsal ba dang yid bzhungs pa dang brtag pa rnam pa brgyad la byang bar gyur to/ /</text></item>
<item><p>213a4</p><section>mdo sde</section><text>de nas de'i phas de'i dgun sa dang sos ka'i sa dang dbyar sa'i khyim kha gsum du brtsigs te/ skyed mos tshal yang kha gsum du bcas nas chung ma chen ma dang 'bring ma dang chun ma gsum yang blangs te/ de khang bzangs kyi</text></item>
<item><p>213a5</p><section>mdo sde</section><text>steng na 'dug cing bud med 'ba' shig gi rtsed mos rtse zhing dga' la dga' mgur spyod de rang gi bsod nams kyi 'bras bu myong ngo / /de nas phyi zhig na de dpyid kyi dus su shing ljon pa mang po me tog rgyas shing / ne tso</text></item>
<item><p>213a6</p><section>mdo sde</section><text>dang ri skegs dang khu byug dang rma bya dang shang shang te'u rnams skad 'byin pa'i skyed mos tshal gyi nags khrod du g.yog 'khor dang bcas par dong nas/ pheg rdob pas rtse zhing dga' la dga' mgur spyod do/ /</text></item>
<item><p>213a7</p><section>mdo sde</section><text>bcom ldan 'das bgrod pa gcig pa'i lam ston pa/ rnam pa gnyis kyi shes bya dang ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis</text></item>
<item><p>213a8</p><section>mdo sde</section><text>mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan pa/</text></item>
<item><p>213b1</p><section>mdo sde</section><text>mthar kyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni chos nyid kyis/ nyin dus gsum mtshan dus gsum</text></item>
<item><p>213b2</p><section>mdo sde</section><text>ste/ nyin mtshan dus drug la sangs rgyas kyi spyan gyis 'jig rten la gzigs te/ su ni rgud su ni dar su ni phongs shing 'dug su ni nyam nga bar gyur su ni gnod pa dang ldan su ni phongs pa dang nyam nga ba dang gnod pa dang ldan su ni ngan</text></item>
<item><p>213b3</p><section>mdo sde</section><text>song du gzhol su ni ngan song du 'bab su ni ngan song du bab su ni ngas ngan song nas phyung ste mtho ris dang thar pa dang 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags</text></item>
<item><p>213b4</p><section>mdo sde</section><text>pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin</text></item>
<item><p>213b5</p><section>mdo sde</section><text>par bya/ su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug</text></item>
<item><p>213b6</p><section>mdo sde</section><text>go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis khyim bdag gi bu de</text></item>
<item><p>213b7</p><section>mdo sde</section><text>gdul ba'i dus la bab par dgongs nas/ bcom ldan 'das kyis skyed mos tshal de dang nye ba zhig tu skyed mos tshal gcig sprul te/ skyed mos tshal der skye bo phal po che la tshangs pa'i gsungs gis chos ston</text></item>
<item><p>213b8</p><section>mdo sde</section><text>par brtsams so/ /de nas khyim bdag gi bu des skyed mos tshal de nas bcom ldan 'das kyi gsung gi gdangs grag pa thos so/ /thos nas kyang bdag gis sngan cad mir gyur pa'i skad kyi gdangs 'di lta bu ma thos so</text></item>
<item><p>214a1</p><section>mdo sde</section><text>snyam ste ngo mtshar du gzung nas/ bdag der song la skad kyi gdangs 'di lta bu dang ldan pa su yin pa brtag go snyam mo/ /de nas sgra gar grag pa logs su skyed mos tshal gcig shos kyi nang du song ba dang /</text></item>
<item><p>214a2</p><section>mdo sde</section><text>khyim bdag gi bu de g.yog 'khor dang bcas pas sangs rgyas bcom ldan 'das sku skyes bu chen po'i mtshan sum bcu rtsa gnyis kyis legs par brgyan cing spa bar byas pa/ me lus kyi dbyibs su 'dug pa lta bu/ me lce mar</text></item>
<item><p>214a3</p><section>mdo sde</section><text>gyis btab pa lta bu/ mar me gser gyi snod du bzhag pa lta bu/ mchod sdong rin po che sna tshogs kyis spras pa lta bu/ blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong</text></item>
<item><p>214a4</p><section>mdo sde</section><text>ngo / /mthong nas kyang mchog tu dga' ba skyes te/ dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba de lta bu ni lo bcu gnyis kyi bar du zhi gnas kyi sems</text></item>
<item><p>214a5</p><section>mdo sde</section><text>la goms par byas pa la yang nyams bde ba de lta bu skye bar mi 'gyur ro/ /de ltar mthong nas kyang khyim bdag gi bu de bcom ldan 'das la shin du dga' ba skyes so/ /dga' ba skyes nas bcom ldan 'das ga la ba der song</text></item>
<item><p>214a6</p><section>mdo sde</section><text>ste phyin nas bcom ldan 'das kyi zhabs la spyi bos phyag 'tshal te phyogs gcig tu 'dug go/ /de nas bcom ldan 'das kyis khyim bdag gi bu de'i bsam pa dang bag la nyal ba dang khams dang shes pa dang rang</text></item>
<item><p>214a7</p><section>mdo sde</section><text>bzhin thugs su chud nas de dang 'thun pa'i chos bstan te de thos nas/ khyim bdag gi bu des stan de kho na la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas</text></item>
<item><p>214a8</p><section>mdo sde</section><text>rgyun du zhugs pa'i 'bras bu mngon sum du byas te/ des bden pa mthong nas stan las langs te bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom</text></item>
<item><p>214b1</p><section>mdo sde</section><text>ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob du rung na/ bdag kyang bcom ldan 'das kyi thad du tshangs</text></item>
<item><p>214b2</p><section>mdo sde</section><text>par spyod pa spyad par 'tshal lo/ /bcom ldan 'das kyis bka' stsal pa/ gzhon nu khyod kyis pha ma la byas sam/ btsun pa ma bgyis lags so/ /bcom ldan 'das kyis bka' stsal pa/ gzhon nu sangs</text></item>
<item><p>214b3</p><section>mdo sde</section><text>rgyas rnams dang sangs rgyas kyi nyan thos rnams ni pha mas ma gnang bar rab tu 'byin par mi mdzad kyis pha ma la gsol te phyir shog cig dang / de'i 'og tu khyod kyi sla bar 'gyur ro/ /de nas bcom ldan 'das kyis bka'</text></item>
<item><p>214b4</p><section>mdo sde</section><text>stsal pa/ de bzhin du 'tshal lo zhes gsol nas/ khyim bdag gi bu de pha ma'i gan du song ste/ smras pa yab yum bdag bcom ldan 'das kyi bstan pa la rab tu 'byung bar gnang bar mdzad du gsol zhes byas so/ /de nas pha</text></item>
<item><p>214b5</p><section>mdo sde</section><text>ma gnyis kyis bsams pa bdag cag gis 'di bzlog mi nus so snyam nas smras pa/ bu gnang gis khyod kyis gang gi tshe cung zad khyad par 'ga' zhig thob par gyur pa de'i tshe bdag cag la ltar shog cig ces byas so/ /de nas</text></item>
<item><p>214b6</p><section>mdo sde</section><text>de ltar bgyi'o zhes smras nas khye'u de bcom ldan 'das ga la ba der song ste/ phyin nas bcom ldan 'das kyi zhabs la mgo bos phyag 'tshal te bla gos phrag pa gcig tu gzar nas/ bcom ldan 'das ga la ba de logs</text></item>
<item><p>214b7</p><section>mdo sde</section><text>su thal mo sbyar ba btud de bcom ldan 'das la 'di skad ces gsol to/ /btsun pa bdag pha mas gnang ba lags na/ legs par gsungs pa'i chos 'dul ba la rab tu 'byung ba dang bsnyen par rdzogs shing dge slong</text></item>
<item><p>214b8</p><section>mdo sde</section><text>gi dngos po 'thob tu rung na bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis khyim bdag gi bu de dge slong tshur shog ces bya ba'i tshig gis rab tu phyung ste bsnyen</text></item>
<item><p>215a1</p><section>mdo sde</section><text>par rdzogs par mdzad nas de la lung yang phog go/ /des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/ de dgra bcom pa khams</text></item>
<item><p>215a2</p><section>mdo sde</section><text>gsum pa'i 'dod chags dang bral bar gyur nas/ gser dang bong bar mnyam pa nam mkha' dang lag mthil du 'dra ba'i sems dang ldan pa tsan dan sbangs pa lta bur bsil bar gyur pa rig pas sgo nga'i sbubs bcom</text></item>
<item><p>215a3</p><section>mdo sde</section><text>pa rig pa dang mngon par shes pa dang so so yang dag par rig pa thob pa srid pa'i rnyed pa dang chags pa dang bkur sti la mi lta ba dang dbang po dang nye dbang dang bcas pa'i lha rnams kyis mchod cing rjed pa dang gus par smra ba'i</text></item>
<item><p>215a4</p><section>mdo sde</section><text>gnas su gyur to/ /des dgra bcom pa nyid thob nas pha ma gnyis bden pa rnams la bkod de/ sbyin pa dang sbyin pa'i bgo bsha rnams la yang btsud nas khyim de chu dong lta bur gyur par byas so/ /de nas dge slong rnams</text></item>
<item><p>215a5</p><section>mdo sde</section><text>kyis bcom ldan 'das la zhus pa/ btsun pa khyim bdag gi bu 'dis las ci zhig bgyis na/ las de'i rnam par smin pas phyug cing nor mang la longs spyod che ba'i rigs su skyes nas/ bcom ldan 'das kyang 'dis mnyes</text></item>
<item><p>215a6</p><section>mdo sde</section><text>par bgyis te mi mnyes par ma bgyis la/ bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis nas/ 'di ltar 'di nyid las brten te khyim gyi nang mi</text></item>
<item><p>215a7</p><section>mdo sde</section><text>thams cad kyis bcom ldan 'das mnyes par bgyis te mi mnyes par ma bgyis lags/ bcom ldan 'das kyis bka' stsal pa/ smon lam gyi dbang las gyur to/ /btsun pa 'dis smon lam gang du btab lags/</text></item>
<item><p>215a8</p><section>mdo sde</section><text>dge slong dag sngon byung ba 'das pa'i dus na bskal pa dgu bcu rtsa gcig pa la skye dgu'i tshe lo brgyad khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu</text></item>
<item><p>215b1</p><section>mdo sde</section><text>gdul bya'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das rnam par gzigs shes bya ba 'jig rten du byung ste/ de gang gi tshe sangs rgyas kyi phrin las thams cad mdzad nas/ shing</text></item>
<item><p>215b2</p><section>mdo sde</section><text>zad pa'i me bzhin du phung po lhag ma med pa'i mya ngan las 'das pa'i dbyings su yongs su mya ngan las 'das nas grong khyer gnyen ldan gyi rgyal pos de'i sku gdung gi mchod rten brtsegs te mchod rten de la srog shing gzugs</text></item>
<item><p>215b3</p><section>mdo sde</section><text>par bsams nas der skye bo phal po che 'dus pa dang / rgyal po des skye bo mang po de dag la bsgo ba su mchod rten 'di la nor mang du skyed par byed pa des mchod rten 'di la srog shing tshugs shig ces bsgo'o/ /de nas de'i tshe khyim bdag</text></item>
<item><p>215b4</p><section>mdo sde</section><text>gi bu zhig sa phyogs der phyin nas khyim bdag gi bu der rgyal po des de skad ces bsgo ba thos so/ /thos nas kyang de'i blo skyes pa/ bdag gis mchod rten de la nor ches mang du bskyed de srog shing gzugs par bya na/ bdag la de</text></item>
<item><p>215b5</p><section>mdo sde</section><text>tsam gyi 'byor pa dag ni med kyis/ ma la bdag gis nye du rnams kyi thad du song la btsal te nor bskyed par bya'o snyam nas/ khyim bdag gi bu des nye du rnams la gsol ba btab pa dang / de dag gis smras pa brtan por byos</text></item>
<item><p>215b6</p><section>mdo sde</section><text>la spro ba chen po skyed cig dang khyod kyis nor ji tsam du bskyed pa de snyed nged kyis khyod la sbyin par bya'o/ /de nas de thos ma thag tu khye'u de dang rgyal po des gong nas gong du bskyed de/ gser bye ba phrag drug bcu'i bar du bskyed do/ /de</text></item>
<item><p>215b7</p><section>mdo sde</section><text>nas rgyal po de gzhi de las mi dga' bar gyur te/ bdag gis bdag la gnod pa 'di lta bu 'di ci dang ci bya snyam nas yid mi bde zhing 'dug go/ /de nas blon po rnams kyis gsol pa/ lha brtan por mdzod la spro ba chen por bskyed par gsol/</text></item>
<item><p>215b8</p><section>mdo sde</section><text>bdag cag gis lha la nor dbul bar 'tshal lo zhes byas so/ /khye'u de la yang gnyen 'dun mang po rnams kyis bkag ste/ rgyal po 'di'i thugs srung dgos kyis rgyal po dang ma 'gran cig ces byas so/ /de nas de thos</text></item>
<item><p>216a1</p><section>mdo sde</section><text>ma thag tu khye'u des btang ngo / /de nas rgyal po de gzhi de las dga' bar gyur te/ khye'u de la longs spyod kyi tshogs chen po byin nas mchod rten de la srog shing btsugs te/ ring po ma thogs par rnam pa thams cad yongs su</text></item>
<item><p>216a2</p><section>mdo sde</section><text>rdzogs par byas so/ /mchod rten de la bdug pa dang phye ma dang spos dang me tog rnams kyis bkur sti byas te/ mchod rten de'i dus ston gyi lugs bcas so/ /de nas khyim bdag gi bu des bsams pa/ mchod rten de la bdag gis gser</text></item>
<item><p>216a3</p><section>mdo sde</section><text>bye ba phrag drug bcu bsngos pa'i rdzas 'di dag bdag nyid kyis longs spyad mi phod kyis bdag gis mchod rten 'di nyid la thams cad dbul bar bya'o snyam nas/ khye'u de nye du dang bcas pas mchod rten de la bkur sti chen po byas nas smon lam btab</text></item>
<item><p>216a4</p><section>mdo sde</section><text>pa dge ba'i rtsa ba 'dis bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog cig gzugs bzang zhing lta na sdug la mdzes par shog cig /ston pa 'di lta bu mnyes par byed par gyur cig</text></item>
<item><p>216a5</p><section>mdo sde</section><text>mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par shog cig ces byas so/ /de nas nye du mang po rnams kyis de la smras pa/ bu</text></item>
<item><p>216a6</p><section>mdo sde</section><text>khyod kyis smon lam ji skad btab/ de nas khye'u des de rnams la thams cad bsnyad nas thos ma thag tu de rnams kyis kyang smon lam btab ste/ bdag cag gis kyang khyod kho na las brten te/ ston pa 'di lta bu mnyes par byed</text></item>
<item><p>216a7</p><section>mdo sde</section><text>par gyur cig /mi mnyes par byed par ma gyur cig ces byas so/ /dge slong dag ji snyam du sems/ de'i tshe khyim bdag gi bur gyur pa gang yin pa de ni 'di nyid yin te/ des der mchod rten la bkur sti byas nas smon lam btab pa'i</text></item>
<item><p>216a8</p><section>mdo sde</section><text>las de'i rnam par smin pas gang dang gang du skyes pa de dang der phyug cing nor mang la longs spyod che ba'i rigs su skyes nas/ gzugs bzang zhing lta na sdug la mdzes par gyur te/ dge slong dag nga yang dag par rdzogs pa'i sangs rgyas rnam par</text></item>
<item><p>216b1</p><section>mdo sde</section><text>gzigs dang shin du mnyam pa dang shugs mnyam pa dang mdzad pa mnyam pa dang thabs mnyam pa dang brnyes par gyur nas 'dis nga mnyes par byas te mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid</text></item>
<item><p>216b2</p><section>mdo sde</section><text>mngon sum du byas so/ /de'i tshe nye dur gyur pa gang yin pa de dag ni nye du 'di dag nyid yin te/ de dag gis der smon lam btab ste/ bdag cag gis kyang khyod kho na las brten nas sangs rgyas bcom ldan 'das de mnyes par byed par gyur cig /</text></item>
<item><p>216b3</p><section>mdo sde</section><text>mi mnyes par byed par ma gyur cig ces byas pa des na dge slong dag 'di rnams kyis nga mnyes par byas te mi mnyes par ma byas so/ /las brgya tham pa las sdom gyi tshigs su bcad pa bzhi pa rdzogs s+ho// // sdom ni/</text></item>
<item><p>216b4</p><section>mdo sde</section><text>mi sdug bde byed gdol pa dang / /rab bzang dang ni lhar bcas glang / /snying rje bzang po gel po dang / /nag po mda' thogs brdzis dang wa/ /mi sdug pa zhes bya ba ni/ bcom ldan 'das yul gar ga zhes bya bar ljongs rgyu zhing gshegs pa las/</text></item>
<item><p>216b5</p><section>mdo sde</section><text>shi shu ma ri'i ri la byon nas/ shi shu ma ri'i ri 'jigs byed kyi tshal ri dgas kyi nags na bzhugs so/ /de'i tshe shi shu ma ri'i ri la khyim bdag phyug cing nor mang la longs spyod che ba yongs su 'dzin pa yangs shing rgya che ba rnam thos kyi bu'i nor</text></item>
<item><p>216b6</p><section>mdo sde</section><text>dang ldan pa/ rnam thos kyi bu'i nor dang 'gran pa zhig gnas pa des rigs mnyam pa las chung ma blangs te/ de de dang lhan cig tu rtse zhing dga' la dga' mgur spyod pa las phyi zhig na/ de'i chung ma la bu chags nas de zla ba dgu 'am bcu lon</text></item>
<item><p>216b7</p><section>mdo sde</section><text>pa dang khye'u mi sdug pa'i sna grangs bcwa brgyad dang ldan pa zhig btsas nas/ de mthong ma thag tu pha ma gnyis sdug bsngal chen po dang ldan par gyur te/ bdag cag gnyis kyi bu btsas nas kyang 'di kho na lta bur skyon can du gyur na/ 'di 'dra ba</text></item>
<item><p>216b8</p><section>mdo sde</section><text>ci dgos kyis 'di ni shi yang slas phye ma red nam sros pa dang khyi rnams la sbyin no snyam mo/ /de nas khyim bdag gi chung mas smras pa/ mi gsod pa ni 'jig rten na dmad pa'i steng du/ sems can dmyal bar skye bar 'gyur ba'i las byas</text></item>
<item><p>217a1</p><section>mdo sde</section><text>par 'gyur gyis de ltar mi bgyis par/ bu 'di de ltar skyon can du gyur gyis kyang 'di bdag gis dben pa'i phyogs shig tu gsos la gang gi tshe cher skyes pa de'i tshe/ khyim nas bskrad de btang ba dang 'di 'tsho ba ngan ngon tshol bar</text></item>
<item><p>217a2</p><section>mdo sde</section><text>'gyur ro zhes byas nas/ de gnyis kyis khye'u de dben pa'i phyogs shig tu gsos so/ /de nas de cher skyes pa dang de'i ming mi sdug pa zhes btags so/ /de nas de khyim nas bskrad de btang nas/ de bkres shing skom pas lus rid</text></item>
<item><p>217a3</p><section>mdo sde</section><text>par gyur nas mkhar ba dang snod thogs te sprang ba la zhugs so/ /de nas de gang gi khyim sgo 'am zong gzhag pa'i sa 'am tshong khang du 'ongs pa der grong mi'i byis pa rnams kyis de la khu tshur dang thal lcag dang dbyig pa dang bong ba rnams kyis</text></item>
<item><p>217a4</p><section>mdo sde</section><text>brdegs te/ 'dre 'ongs so zhes zer zhing skrod par byed do/ /de nas de sdug bsngal chen po skyes te/ bdag gis las mi dge ba ci zhig byas na/ las de'i rnam par smin pas bdag gis sdug bsngal 'di lta bu myong bar gyur zhig gu/</text></item>
<item><p>217a5</p><section>mdo sde</section><text>bdag grong khyer na gnas pa btang la grong khyer nas byung ste/ skyed mos tshal de dang de dag tu song la slongs mo byas kyang der bdag gis lto gang tsam rnyed grang snyam nas grong nas byung ste/ skyed mos tshal de dang de dag tu rgyu ba la zhugs</text></item>
<item><p>217a6</p><section>mdo sde</section><text>na/ der yang de la 'dre yin no snyam nas de dag gis khu tshur dang thal lcag dang dbyug pa dang bong ba rnams kyis brdegs nas skrod par byed do/ /de nas de brdegs pas 'jigs shing skrag la mis 'jigs shing skrag nas/</text></item>
<item><p>217a7</p><section>mdo sde</section><text>tshang tshing dag gi nang du zhugs te nyin mo zad par byed la/ nyi ma nub pa'i 'og tu skyed mos tshal de dang de dag tu song nas de dag tu kha zas brul ba gang yin pa de dag tsam gyis 'tsho bar byed do/ /srid pa tha ma pa'i sems can</text></item>
<item><p>217a8</p><section>mdo sde</section><text>bar ma dor 'chi ba ni gnas med cing skabs med do/ /des der srog gzungs cung zad tsam dag rnyed do/ /sangs rgyas bcom ldan 'das bsgrod pa gcig pa'i lam ston pa/ rnam pa gnyis kyi shes bya dang ye shes la mnga'</text></item>
<item><p>217b1</p><section>mdo sde</section><text>brnyes pa/ ma 'dres pa'i dran pa nye bar gzhag pa gsum la mkhas pa mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod</text></item>
<item><p>217b2</p><section>mdo sde</section><text>yul ba/ rnam par thar pa brgyad la bsam gtan pa/ mthar kyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni chos</text></item>
<item><p>217b3</p><section>mdo sde</section><text>nyid kyis nyin dus gsum mtshan dus gsum ste nyin mtshan dus drug tu/ sangs rgyas kyi spyan gyis 'jig rten la gzigs te/ su ni rgud su ni dar su ni phongs shing 'dug su ni nyam nga bar gyur su ni gnod pa dang ldan su ni phongs</text></item>
<item><p>217b4</p><section>mdo sde</section><text>pa dang nyam nga ba dang ldan su ni gnod pa dang ldan su ni ngan song du gzhol su ni ngan song du 'bab su ni ngan song du bab su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni nyes par spyod pa'i</text></item>
<item><p>217b5</p><section>mdo sde</section><text>'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/</text></item>
<item><p>217b6</p><section>mdo sde</section><text>su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smyin zin pa las ye shes kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu dang bcas</text></item>
<item><p>217b7</p><section>mdo sde</section><text>par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom</text></item>
<item><p>217b8</p><section>mdo sde</section><text>ldan 'das kyis khye'u mi sdug pa gdul ba'i dus la bab par dgongs nas 'gog pa'i snyoms par 'jug ste/ 'gog pa'i snyoms par zhugs pa las bzhengs nas/ de kho na gdul ba'i phyir sangs rgyas nyid de bas</text></item>
<item><p>218a1</p><section>mdo sde</section><text>kyang ches mi sdug pa zhig tu sprul te/ bza' ba dang bcas bas gyo mo bkang nas sa phyogs gang na khye'u mi sdug pa 'dug pa'i sa phyogs der gshegs so/ /de nas khye'u mi sdug pas thag ring po zhig nas bcom</text></item>
<item><p>218a2</p><section>mdo sde</section><text>ldan 'das mthong ngo / /mthong nas kyang bros te 'di yang 'ongs pa dang bdag la rdeg du 'ong ngo snyam mo/ /de nas bcom ldan 'das kyis ci nas de bros mi nus pa de lta bur byin gyis brlabs so/ /de yang bcom ldan 'das kyi</text></item>
<item><p>218a3</p><section>mdo sde</section><text>byin gyi brlabs kyis lta 'dod par gyur te/ 'di lta bu su yin pa de re shig blta'o snyam nas phyir log ste/ khye'u mi sdug pas sprul pa mchog tu mi sdug pa de mthong nas mthong ma thag tu de'i blo skyes pa/ 'di kho na 'dra ba</text></item>
<item><p>218a4</p><section>mdo sde</section><text>khyod su zhig ces dri'o snyam nas sangs rgyas kyi sprul pa de ga la ba der song ba dang sangs rgyas kyi sprul pas khye'u mi sdug pa mthong nas/ 'bros pa ltar byas pa dang khye'u mi sdug pa des smras pa/ grogs po khyod kyis</text></item>
<item><p>218a5</p><section>mdo sde</section><text>bdag mthong na ci phyir 'bros sangs rgyas kyi sprul pas smras pa/ grogs po bdag ni sngon gyi las kyi rnam par smin pas lus 'di lta bur gyur te/ khyod kyis bdag la 'dre yin no snyam ste brdegs su dogs nas bdag gis khyod</text></item>
<item><p>218a6</p><section>mdo sde</section><text>mthong nas 'bros so/ /khye'u mi sdug pas smras pa/ grogs po bdag kyang sngon gyi las kyi rnam par smin pas 'di ltar mi sdug par gyur te/ bdag mi sdug pa'i phyir pha mas khyim nas bskrad de/ bdag slongs mo la gang</text></item>
<item><p>218a7</p><section>mdo sde</section><text>dang gang du 'gro ba de dang der khu tshur dang thal lcag dang dbyig pa dang bong ba dag gis brdegs shing bskrad de/ bdag mis brdegs pas 'jigs shing skrag nas tshang tshing 'di'i nang du zhugs te 'dug gis khyod kyang tshur shog dang lhan</text></item>
<item><p>218a8</p><section>mdo sde</section><text>cig 'grogs te rgyu bar bya'o/ /de nas sprul pa des de ltar bya'o zhes smras nas/ de nyid du 'dug ste des de la kha zas kyi bgo bsha' byas nas/ de zos te 'grangs shing ngoms la dbang po brtas nas sprul pa de la sems dga'</text></item>
<item><p>218b1</p><section>mdo sde</section><text>bar gyur pa dang / bcom ldan 'das kyis mi sdug pa'i gzugs mi snang bar mdzad de/ rang bzhin gyi sku bstan nas khye'u mi sdug pas bcom ldan 'das sku skyes bu chen po'i mtshan sum bcu rtsa gnyis kyis legs</text></item>
<item><p>218b2</p><section>mdo sde</section><text>par brgyan cing spa bar byas pa/ me lus kyi dbyibs su 'dug pa lta bu me lce mar gyis btab pa lta bu/ mar me gser gyi snod du bzhag pa lta bu/ mchod sdong rin po che sna tshogs kyis spras pa lta bu/ blo gsal zhing</text></item>
<item><p>218b3</p><section>mdo sde</section><text>dri ma med la rnam par dag pa dang ldan pa'i sangs rgyas bcom ldan 'das mthong ngo / /mthong nas kyang mchog tu dga' ba skyes te/ dge ba'i rtsa ba bsags pa'i rgyu las byung ba'i sems can gyis dang po sangs rgyas mthong</text></item>
<item><p>218b4</p><section>mdo sde</section><text>ba'i nyams bde ba ji 'dra ba de lta bu ni/ lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur te/ de ltar mthong nas lhag par yang bcom ldan 'das la dga' bar</text></item>
<item><p>218b5</p><section>mdo sde</section><text>gyur te/ de dga' bar gyur nas zhabs la mgo bos phyag 'tshal te/ chos mnyan pa'i phyir phyogs gcig tu 'dug go/ /de nas bcom ldan 'das kyis de'i bsam pa dang bag la nyal dang khams dang shes pa dang rang bzhin</text></item>
<item><p>218b6</p><section>mdo sde</section><text>thugs su chud nas de dang 'thun pa'i chos bstan te/ de nas khye'u mi sdug pa stan de nyid la 'dug bzhin du rgyun du zhugs pa'i 'bras bu mngon sum du byas te des bden pa mthong nas bsams pa/ gal te bdag gis lus 'di lta bur</text></item>
<item><p>218b7</p><section>mdo sde</section><text>ma gyur du zin na bdag kyang legs par gsungs pa'i chos 'dul ba la rab tu 'byung zhing chu bo rnams las rgal bar bya ba dang sbyor ba rnams las yang dag par 'da' bar bya ba'i phyir brtson pa dang bsgrub pa dang 'bad par bya</text></item>
<item><p>218b8</p><section>mdo sde</section><text>ba zhig snyam mo/ /de nas rab tu 'byung ba'i sems bskyed ma thag tu khye'u de mi sdug pa med par gyur nas byad gzugs bzang por gyur te/ kha dog rgyas pa mchog dang ldan par gyur to/ /de nas de lhag par yang bcom</text></item>
<item><p>219a1</p><section>mdo sde</section><text>ldan 'das la dga' bar gyur nas stan las langs te bla gos phrag pa gcig tu gzar te/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /</text></item>
<item><p>219a2</p><section>mdo sde</section><text>btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob du rung na bdag kyang bcom ldan 'das kyi thad du tshangs par spyod pa spyad par 'tshal lo/ /de nas</text></item>
<item><p>219a3</p><section>mdo sde</section><text>bcom ldan 'das kyis de dge slong tshur shog ces bya ba'i tshig gis rab tu phyung ste bsnyen par rdzogs par mdzad nas de la lung phog go/ /des kyang brtson pa dang bsgrub pa dang 'bad pas nyon mongs pa thams cad spangs nas/</text></item>
<item><p>219a4</p><section>mdo sde</section><text>dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan</text></item>
<item><p>219a5</p><section>mdo sde</section><text>dan sbangs pa lta bur bsil bar gyur pa/ rig pas sgo nga'i sbubs bcom pa rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba/ dbang po dang</text></item>
<item><p>219a6</p><section>mdo sde</section><text>nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong rnams kyis sangs rgyas bcom ldan 'das la zhus pa/ btsun pa mi sdug pas las ci bgyis na</text></item>
<item><p>219a7</p><section>mdo sde</section><text>las de'i rnam par smin pas phyug cing nor mang la longs spyod che ba'i rigs su skyes la/ mi sdug pa'i sna grangs bcwa brgyad dang ldan par gyur nas/ 'di mi sdug pa'i phyir pha ma gnyis kyis khyim nas bskrad la/</text></item>
<item><p>219a8</p><section>mdo sde</section><text>rab tu byung ba'i sems bskyed ma thag tu de'i mi sdug pa ma mchis par gyur te/ byad gzugs bzang por gyur nas 'dis bcom ldan 'das mnyes par bgyis shing mi mnyes par ma bgyis la/ bcom ldan 'das</text></item>
<item><p>219b1</p><section>mdo sde</section><text>kyi bstan pa la rab tu byung nas nyon mongs pa thams cad spangs te/ dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag mi sdug pa nyid kyis las de lta bu byas shing</text></item>
<item><p>219b2</p><section>mdo sde</section><text>bsags te dge slong dag sngon byung ba 'das pa'i dus na ri khrod kyi grong zhig na/ khyim bdag ser sna can 'jungs pa yo byad kun du 'dzin pa zhig gnas pa las phyi zhig na de khyim na 'dug pa dang / sangs rgyas bcom ldan 'das</text></item>
<item><p>219b3</p><section>mdo sde</section><text>rnams mi bzhugs pa'i tshe/ rang sangs rgyas rnams 'jig rten du 'byung ste/ rang sangs rgyas shig khyim bdag de'i khyim du bsod snyoms la 'ongs nas/ khyim bdag des de la bsod snyoms phul ba las bsod snyoms phul</text></item>
<item><p>219b4</p><section>mdo sde</section><text>ba'i 'og tu 'gyod pa skyes te/ bdag gis zas 'di dge sbyong mgo reg las med pa 'di la byin pa bas ni tshal za 'am las byed pa la byin dang rung ba zhig snyam ste/ de 'gyod par gyur pas kha zas de phyir phrogs nas</text></item>
<item><p>219b5</p><section>mdo sde</section><text>lus dang ngag gi las tshul mi sdug pa mtho brtsams te khyim nas bskrad do/ /de nas rang sangs rgyas des bsams pa nyon mongs pa 'di ni dmas shing nyams par gyur te/ gtan du dmas par gyur na mi rung gis 'di'i</text></item>
<item><p>219b6</p><section>mdo sde</section><text>ra mda' bya dgos so snyam nas steng gi nam mkha' la 'phags te/ 'bar ba dang lam mer 'dug pa dang char pa 'bab pa dang glog 'gyu ba'i cho 'phrul rnams bstan to/ /so so'i skye bo rnams ni rdzu 'phrul gyis myur du dad</text></item>
<item><p>219b7</p><section>mdo sde</section><text>par byed de/ de shing ljon pa sog les bcad pa bzhin du zhabs la phyag 'tshal nas smras pa/ skal ba chen po dang ldan pa mar gshegs/ bdag nyes par spyod pa'i 'dam du bying ba'i lag nas drang du gsol zhes byas</text></item>
<item><p>219b8</p><section>mdo sde</section><text>so/ /rang sangs rgyas de yang de kho na la snying brtse ba'i phyir/ sa la babs nas des rkang pa la phyag 'tshal te/ bzod pa gsol nas/ yang bsod snyoms phul te smon lam btab pa/ 'di ltar bdag gis yon</text></item>
<item><p>220a1</p><section>mdo sde</section><text>gnas 'di lta bu la gnod pa byas pa'i las 'di'i skal ba can du bdag ma gyur cig /'di ltar bdag gis phyir yang bkur sti byas pa'i dge ba'i rtsa ba 'dis na bdag gang dang gang du skye ba de dang der phyug cing</text></item>
<item><p>220a2</p><section>mdo sde</section><text>nor mang la longs spyod che ba'i rigs su skye bar shog cig /'di bas kyang ches khyad par du 'phags pa'i ston pa mnyes par gyur cig /mi mnyes par byed par ma gyur cig /yon tan 'di lta bu dag kyang thob par gyur cig /</text></item>
<item><p>220a3</p><section>mdo sde</section><text>gal te sdig pa'i las 'di'i 'bras bu gdon mi za bar bdag la smin par gyur na yang rab tu 'byung ba'i sems bskyed ma thag tu bdag gi mi sdug pa med par gyur te byad gzugs bzang por gyur cig ces byas so/ /dge slong</text></item>
<item><p>220a4</p><section>mdo sde</section><text>dag ji snyam du sems/ de'i tshe khyim bdag du gyur pa gang yin pa de ni mi sdug pa 'di kho na yin te/ des der rang sangs rgyas la bsod snyoms phul ba'i 'og tu phyir phrogs te lus dang ngag gi las tshul mi sdug pas tho brtsams</text></item>
<item><p>220a5</p><section>mdo sde</section><text>nas/ khyim nas bskrad pa'i las de'i rnam par smin pas ni gang dang gang du skyes pa de dang der mi sdug par gyur te khyim nas bskrad do/ /des rang sangs rgyas la phyir yang bsod snyoms phul nas smon lam btab ste/ gang dang</text></item>
<item><p>220a6</p><section>mdo sde</section><text>gang du skye bar 'gyur ba de dang der phyug cing nor mang la longs spyod che ba'i rigs su skye bar shog cig /'di bas kyang ches khyad par du 'phags pa'i ston pa mnyes par byed par gyur cig /mi mnyes par byed par ma gyur cig /</text></item>
<item><p>220a7</p><section>mdo sde</section><text>yon tan 'di lta bu dag kyang thob par gyur cig ces byas pa'i las de'i rnam par smin pas ni gang dang gang du skyes pa de dang der phyug cing nor mang la longs spyod che ba'i rigs su skyes te/ dge slong dag nga rang sangs rgyas bye ba phrag</text></item>
<item><p>220a8</p><section>mdo sde</section><text>'bum bas kyang ches lhag par khyad par du 'phags pa nga lta bu 'dis mnyes par byas te mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas</text></item>
<item><p>220b1</p><section>mdo sde</section><text>so/ /gzhan yang yang dag par rdzogs pa'i sangs rgyas 'od srung gi bstan pa la 'di rab tu byung nas/ des 'dis tshe cig tu tshangs par spyod pa spyad nas 'chi kar smon lam btab ste/ 'di ltar bdag gis yang dag par</text></item>
<item><p>220b2</p><section>mdo sde</section><text>rdzogs pa'i sangs rgyas 'od srung gi bstan pa la rab tu byung nas tshe gcig tu tshangs par spyod pa spyad kyang yon tan gyi tshogs ci yang ma thob kyis/ yang dag par rdzogs pa'i sangs rgyas 'od srung gis bram ze'i khye'u bla ma lung</text></item>
<item><p>220b3</p><section>mdo sde</section><text>bstan pa gang yin pa'i sangs rgyas de mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur</text></item>
<item><p>220b4</p><section>mdo sde</section><text>cig ces byas pa des na/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ 'dis nga mnyes par</text></item>
<item><p>220b5</p><section>mdo sde</section><text>byas te mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so// //las brgya tham pa/ bam po bcwa brgyad</text></item>
<item><p>220b6</p><section>mdo sde</section><text>pa/ bde byed ces bya ba ni/ gleng gzhi mnyan du yod pa na bzhugs te/ de'i tshe mnyan du yod pa na rgyal po gsal rgyal rgyal po byed do/ /grong khyer bA rA Na sIr ni rgyal po tshangs pas byin zhes bya ba rgyal po byed de</text></item>
<item><p>220b7</p><section>mdo sde</section><text>de gnyis phan tshun mi mthun par gyur nas dus dus su skye bo mang po kha 'dog par byed do/ /de nas phyi zhig na rgyal po tshangs pas byin gyi dpung gi tshogs yan lag bzhi ste/ glang po che'i tshogs dang rta'i tshogs dang shing rta'i</text></item>
<item><p>220b8</p><section>mdo sde</section><text>tshogs dang dpung bu chung gi tshogs rnams go bskon nas/ g.yul 'gyed pa'i phyir rgyal po gsal rgyal gyi thog tu drangs te/ chu klung khang ldan gyi 'gram du phru ma btab ste 'dug go/ /de nas rgyal po gsal rgyal gyis yul</text></item>
<item><p>221a1</p><section>mdo sde</section><text>kA shi'i rgyal po tshangs pas byin gyis dpung gi tshogs yan lag bzhi go bskon nas/ g.yul 'gyed pa'i phyir bdag gi thog tu drangs te/ des chu klung khang ldan gyi 'gram du phru ma btab ste 'dug go zhes thos nas/</text></item>
<item><p>221a2</p><section>mdo sde</section><text>thos ma thag tu des kyang dpung gi tshogs yan lag bzhi go bskon nas/ g.yul 'gyed pa'i phyir rgyal po tshangs pas byin gyi steng du drangs te/ des kyang chu klung khang ldan gyi 'gram du phru ma btab ste 'dug nas/ de gnyis de na 'dug</text></item>
<item><p>221a3</p><section>mdo sde</section><text>cing dus dus su skye bo mang po kha 'dog par byed de/ de gnyi ga yang mthu che bas gcig gis gcig mi thub ste/ de gnyis der yun ring mo zhig lon no/ /de nas phyi zhig na de na de 'khod bzhin du rgyal po tshangs pas byin gyi btsun mo la</text></item>
<item><p>221a4</p><section>mdo sde</section><text>bu chags par gyur nas/ de zla ba dgu 'am bcu lon pa dang bu mo gzugs bzang zhing lta na sdug la mdzes pa zhig btsas te/ de btsas ma thag tu pho brang 'khor der kun dga' ba'i rol mo'i sgra bsgrags so/ /de nas rgyal po</text></item>
<item><p>221a5</p><section>mdo sde</section><text>gsal rgyal gyis rgyal po tshangs pas byin gyi bu mo gzugs bzang zhing lta na sdug la mdzes pa zhig btsas so zhes thos nas/ thos ma thag tu dga' bar gyur te/ tshangs pas byin dang gnyen du byas pa'i thabs bdag gis</text></item>
<item><p>221a6</p><section>mdo sde</section><text>rnyed do/ /bu mo de la brten te 'di dang bdag 'khon med par bya'o snyam bsams nas/ rgyal po gsal rgyal gyis rgyal po tshangs pas byin la pho nya btang ste/ grogs po 'khon med par bya'o/ /bu mo 'di las brten te</text></item>
<item><p>221a7</p><section>mdo sde</section><text>bdag cag 'khon med par bya yis/ bu mo 'o ni bdag gi chung mar byin cig ces byas so/ /de nas rgyal po tshangs pas byin kyis de thos ma thag tu dga' bar gyur te bsams pa/ 'di dang bdag gis dus dus su skye bo</text></item>
<item><p>221a8</p><section>mdo sde</section><text>mang po kha 'dog par byed kyis bu mo de la brten te/ 'di dang 'khon med par bya'o snyam bsams nas/ des kyang de la pho nya'i lan btang ste/ khyod ji ltar dga' ba de bzhin du bya'o zhes byas nas/ mjal dum</text></item>
<item><p>221b1</p><section>mdo sde</section><text>byas te/ mgul nas 'khyud nas bu mo sbyin par byas te rang gi yul du song ngo / /de rang gi yul du song ba dang bu mo 'di'i btsas ston byas nas/ bu mo 'di'i ming ji skad gdags zhes ming 'dog par byed de/ bu mo 'di btsas</text></item>
<item><p>221b2</p><section>mdo sde</section><text>pa na yul khams gnyis bde bar gyur pas na bu mo 'di'i ming bde byed ma zhes gdags so zhes zer ro/ /de nas bu mo bde byed ma 'o ma dang zho dang mar dang zhun mar dang mar gyi nying khus bskyed bsrings so/ /'dod pa rnams ni tshwa chu</text></item>
<item><p>221b3</p><section>mdo sde</section><text>dang mtshungs te ji tsam du brten pa de tsam du rab tu 'phel bar 'gyur ro/ /de nas phyi zhig na yang rgyal po tshangs pas byin gyi btsun mo la bu chags par gyur nas/ de zla ba dgu 'am bcu lon pa dang bu khye'u gzugs bzang zhing lta na</text></item>
<item><p>221b4</p><section>mdo sde</section><text>sdug la mdzes pa zhig btsas te de'i btsas ston yang rgyas par byas nas/ khye'u 'di'i ming ji skad gdags shes ming 'dogs par byed de/ khye'u 'di sring mo bde byed ma'i 'og tu btsas pas na/ khye'u 'di'i ming bde byed ces gdags</text></item>
<item><p>221b5</p><section>mdo sde</section><text>so zhes zer ro/ /de nas khye'u bde byed 'o ma dang zho dang mar dang zhun mar dang mar gyi nying khus bskyed bsrings nas mtsho'i nang gi pad ma ltar skye drag par gyur to/ /de nas de gnyis gang gi tshe cher skyes pa de'i tshe bu mo bde byed ma dang</text></item>
<item><p>221b6</p><section>mdo sde</section><text>khye'u bde byed gnyis shin du mdza' bar gyur te/ skad cig tsam yang gcig med par 'dug mi phod do/ /de nas phyi zhig na rgyal po gsal rgyal gyis rgyal po tshangs pas byin la pho nya btang ste/ bu mo bu la blang ngo zhes spring ngo / /</text></item>
<item><p>221b7</p><section>mdo sde</section><text>de nas rgyal po tshangs pas byin kyis kyang thos ma thag tu/ rgyal po gsal rgyal la pho nya'i lan btang ste/ 'di la thogs pa ci yang med kyis che ge mo zhig gi nyin par shog cig ces byas so/ /de nas rgyal po gsal rgyal</text></item>
<item><p>221b8</p><section>mdo sde</section><text>gyis kyang de ltar bya zhes byas nas/ 'byor pa chen po dang rgyal po'i mthu chen po dang ldan pas yul kA shir song nas/ rgyal po tshangs pas byin gyis khyim pa rnams kyi khyim pa'i chos gang yin pa de bzhin du byas nas bu mo byin</text></item>
<item><p>222a1</p><section>mdo sde</section><text>no/ /de nas rgyal po gsal rgyal gyi bu mo khyer te rang gi yul du chas so/ /de nas khye'u bde byed kyis pha ma la smras pa/ che zhe bde byed ma mchis par bdag mchi mi phod kyis bdag kyang 'di dang lhan cig mchi'o zhes byas nas</text></item>
<item><p>222a2</p><section>mdo sde</section><text>rgyal po tshangs pas byin gyis 'di skad ces smras so/ /bu khyod ni nga'i bu gcig pa sdug cing phangs pa rgyal tshab yin te nga 'das pa'i 'og tu rgyal po bya dgos so/ /de bas na khyod yul gzhan du 'gror mi rung zhes byas te/ de rgyal</text></item>
<item><p>222a3</p><section>mdo sde</section><text>pos lan mang du bkag kyang dgag ma nus so/ /de nas rgyal po gsal rgyal gyis smras pa/ lha bdag gis 'di mi sring gnyis bskyang bar bgyis mchi yang mi dngo'o zhes byas so/ /de nas rgyal po tshangs pas byin gyis de ltar bya'o zhes</text></item>
<item><p>222a4</p><section>mdo sde</section><text>byas nas de btang ngo / /de nas rgyal po gsal rgyal gyis bu mo bde byed ma dang khye'u bde byed gnyis khrid de mnyan du yod par song ngo / /de nas rgyal po gsal rgyal gyis khye'u de yi ge slob du bcug ste/ rgyal rigs spyi bo nas dbang</text></item>
<item><p>222a5</p><section>mdo sde</section><text>bskur ba'i rgyal po rnams kyis bzo'i gnas dang las kyi gnas tha dad pa gang yin pa de dag kyang bslabs te/ 'di lta ste glang po che zhon pa dang rta zhon pa dang mtshon cha bcang ba dang 'phong dang mdun du bsnur ba dang phyir bsnur ba dang</text></item>
<item><p>222a6</p><section>mdo sde</section><text>g.yul las 'byung bar bya ba dang lcags kyu bzung ba dang zhags pa bzung ba dang mda' bo che 'phang ba dang rdo rje rtse gcig pa 'phang ba dang mtshon rtse gcig pa gdab pa dang 'khor lo 'phang ba dang bcad pa dang gsheg pa</text></item>
<item><p>222a7</p><section>mdo sde</section><text>dang lag pas gzung ba dang rkang pa'i stangs dang mgo bo bskyab pa dang rgyang mar 'phang ba dang sgra grag pa 'phang ba dang gnad du 'phang ba dang gdon mi za bar phog par bya ba dang tshabs cher btang ba rnams kyang bslabs nas gnas lnga la byang bar</text></item>
<item><p>222a8</p><section>mdo sde</section><text>gyur to/ /de nas de nan tur ma byas pas ma grangs te 'phyon ma la yang zhugs so/ /des yul der tshul ma yin pa brgya tsam byas te/ rgyal po gsal rgyal dang sring mo bde byed mas lan mang du bkag kyang dgag par ma nus nas/</text></item>
<item><p>222b1</p><section>mdo sde</section><text>rgyal po gsal rgyal gyis rgyal po tshangs byin la pho nya btang ste/ khyod kyi bu 'di na 'dug pas mi rigs pa brgya tsam byas te dgag kyang ma nus so zhes spring ngo / /de nas rgyal po tshangs pas byin gyis thos ma thag tu bu la spring ba/ bu khyod</text></item>
<item><p>222b2</p><section>mdo sde</section><text>'o nir ma 'dug par 'dir shog cig /nga 'das pa'i 'og tu rgyal po'i dbang phyug gi mnga' bdag bya dgos kyis/ mi rigs pa ma byed par 'dir 'dug cig ces byas so/ /'on kyang de phas spring ba ltar rang gi yul du yang ma 'ongs/ bag med</text></item>
<item><p>222b3</p><section>mdo sde</section><text>pa de dag kyang ma spangs nas/ de gang gi tshe dgag par ma nus pa de'i tshe rgyal po tshangs pas byin gyis bu ma yin par bsgrags so/ /rgyal po gsal rgyal gyis kyang spangs nas rgyal po'i pho brang du yong du ma gnang ngo / /de nas phyi zhig na de rgyal po'i pho</text></item>
<item><p>222b4</p><section>mdo sde</section><text>brang du 'gro 'dod pa las chab sgo bas bkag pa dang nan gyis nang du song ste/ sring mo dang phrad par bya'o zhes zer zhing btsun mo'i sgor 'dug go/ /rgyal po gsal rgyal yang btsun mo bde byed ma dang lhan cig tu pi bang len cing 'dug go/ /de nas</text></item>
<item><p>222b5</p><section>mdo sde</section><text>khye'u bde byed kyis tshor nas khye'u de'i lag tu mda' gzhu yang bcang ste/ de khros nas rgyal po gsal rgyal gsad pa'i phyir mda' 'phangs pa las mda' des pi bang gi rgyud bcad de sa la ltung ngo / /de nas rgyal po gsal rgyal gyis de mthong</text></item>
<item><p>222b6</p><section>mdo sde</section><text>ma thag du 'jigs shing skrag ste bros nas shas cher khros te des bsams pa/ gal te bdag gis 'di gyin das bsad na ni rgyal po tshangs pas byin gyis kyang khrel bar 'ong gis/ 'di bdag gis shags kyis pham par byas te gsad</text></item>
<item><p>222b7</p><section>mdo sde</section><text>par bya'o snyam mo/ /rgyal po gsal rgyal gyi lugs kyis na/ gal te don chung ngu zhig gi phyir shags 'gyed na ni dung sgril ma 'bud du 'jug go/ /de ste shags chen po zhig 'gyed na ni de'i tshe rnga bo che yang rdung la dung sgril ma yang 'bud du 'jug</text></item>
<item><p>222b8</p><section>mdo sde</section><text>ste/ rgyal po gsal rgyal gyis rnam pa gnyis ka byed du bcug nas/ thos ma thag tu mnyan yod na mi'i gtso bo ji snyed yod pa de dag thams cad rgyal po'i pho brang du 'dus te/ rgyal po gsal rgyal gyis rgyal po'i bu de shags</text></item>
<item><p>223a1</p><section>mdo sde</section><text>kyis pham par byas nas/ ka ra bI ra'i me tog gi phreng bas mgul pa dkris te gshed ma la gtad nas/ gshed ma'i mi gos sngon po bgos la ral gri phyung ste rnga sgra drag por sgrogs pa dag gis khrid nas/ lam po che'i</text></item>
<item><p>223a2</p><section>mdo sde</section><text>mdo rnams su bsgrags te gsad pa'i sar phyin du nye ba dang / khye'u bde byed snying rje rje skad du bla zhing phan tshun lta ste/ bdag phongs shing dkos thag pa dang sdug pa'i skyabs byed pa dang srog phangs pa sbyin pa su zhig yod ci gu snyam mo/ /</text></item>
<item><p>223a3</p><section>mdo sde</section><text>sangs rgyas bcom ldan 'das bgrod pa gcig pa'i lam ston pa/ rnam pa gnyis kyi shes bya dang ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba</text></item>
<item><p>223a4</p><section>mdo sde</section><text>lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan pa/ mthar kyis gnas pa'i snyoms par 'jug pa dgu la snyoms par 'jug pa/</text></item>
<item><p>223a5</p><section>mdo sde</section><text>stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su</text></item>
<item><p>223a6</p><section>mdo sde</section><text>ni rgud su ni dar su ni phongs shing 'dug su ni nyam nga bar gyur su ni gnod pa dang ldan su ni phongs pa dang nyam nga ba dang gnod pa dang ldan su ni ngan song du gzhol su ni ngan song du 'bab su ni ngan song du bab su ni ngas ngan song nas phyung ste/ mtho</text></item>
<item><p>223a7</p><section>mdo sde</section><text>ris dang thar pa dang 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug</text></item>
<item><p>223a8</p><section>mdo sde</section><text>par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes kyi mtshon gyis</text></item>
<item><p>223b1</p><section>mdo sde</section><text>brtol bar bya/ su ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya</text></item>
<item><p>223b2</p><section>mdo sde</section><text>ba'i sras rnams la/ /sangs rgyas dus las yol ba med/ /de nas bcom ldan 'das kyis khye'u bde byed gdul ba'i dus la bab bo snyam du dgongs te/ sham thabs dang chos gos gsol nas lhung bzed bsnams te mnyan du yod</text></item>
<item><p>223b3</p><section>mdo sde</section><text>par bsod snyoms la gshegs nas/ khye'u bde byed kyis thag ring po zhig nas sangs rgyas bcom ldan 'das mthong ngo / /mthong nas kyang bcom ldan 'das ga la ba de logs su song ste/ bcom ldan 'das kyi zhabs la phyag</text></item>
<item><p>223b4</p><section>mdo sde</section><text>'tshal nas/ bcom ldan 'das bcom ldan 'das ni dka' ba mdzad cing srog phangs pa stsol ba lags so/ /bcom ldan 'das kyis bka' stsal pa/ gzhon nu ma 'jigs shig da khyod kyi srog chud za bar mi 'gyur ro/ /de</text></item>
<item><p>223b5</p><section>mdo sde</section><text>nas bcom ldan 'das kyis gshed ma'i mi rnams la bka' stsal pa/ bzhin bzangs dag gzhon nu 'di thong shig /gshed ma rnams kyis gsol pa/ bcom ldan 'das bdag cag la mgo gnyis mchis sam ci na bdag</text></item>
<item><p>223b6</p><section>mdo sde</section><text>cag gis khye'u 'di gtang bar bgyi/ bcom ldan 'das kyis de dag la bka' stsal pa/ bzhin bzangs dag nga rgyal po dang ma phrad kyi bar du re shig zung shig /de dag gis gsol pa/ bcom ldan 'das kyis bka' stsal</text></item>
<item><p>223b7</p><section>mdo sde</section><text>pa bzhin tu 'tshal lo/ /de nas bcom ldan 'das rgyal po gsal rgyal ga la ba der gshegs te byon nas/ bcom ldan 'das kyis rgyal po gsal rgyal la 'di skad ces bka' stsal to/ /rgyal po chen po khye'u de thong shig /</text></item>
<item><p>223b8</p><section>mdo sde</section><text>rgyal pos gsol pa/ btsun pa gal te rab tu 'byung ba na ni gtang bar 'tshal lo zhes gsol nas/ rgyal po gsal rgyal gyis gsad pa las bzlog ste bcom ldan 'das la phul nas/ bcom ldan 'das kyis khye'u</text></item>
<item><p>224a1</p><section>mdo sde</section><text>de rgyal bu rgyal byed kyi tshal du khrid de rab tu phyung zhing bsnyen par rdzogs par mdzad nas/ de la lung yang phog ste des brtson pa dang bsgrub pa dang 'bad pas nyon mongs pa thams cad spangs nas/ dgra bcom pa nyid mngon sum</text></item>
<item><p>224a2</p><section>mdo sde</section><text>du byas so/ /de nas dge slong rnams kyis bcom ldan 'das la gsol pa/ btsun pa rgyal po'i bu bde byed ma grangs te gsod du btang ba de bcom ldan 'das kyis thar bar mdzad de/ g.yung drung gi mthar thug pa grub pa dang</text></item>
<item><p>224a3</p><section>mdo sde</section><text>bde ba'i mya ngan la 'das pa la bzhag pa la gzigs/ bcom ldan 'das kyis bka' stsal pa/ da ltar 'ba' shig ma yin te/ 'das pa'i dus na yang 'di ma grangs shing g.yem par gyur nas tshangs pas byin gyis gsod du</text></item>
<item><p>224a4</p><section>mdo sde</section><text>btang ba las/ ngas skyabs byas te/ bsam gtan bzhi dang mngon par shes pa lnga la ji ltar bzhag pa de nyon cig /dge slong dag sngon byung ba 'das pa'i dus na grong khyer bA rA Na sI na rgyal po tshangs pas byin rgyal po byed de/ de'i tshe</text></item>
<item><p>224a5</p><section>mdo sde</section><text>bA rA Na sI de nyid na mi zhig ma grangs shing g.yem ste/ gzhi de las grong khyer pa rnams 'khrugs nas skye bo mang po rnams kyis de bzung ste/ rgyal po tshangs pas byin la phul nas rgyal po tshangs pas byin gyis gsod du btang ste/ de</text></item>
<item><p>224a6</p><section>mdo sde</section><text>gshed ma rnams kyis khrid nas gsad pa'i sar phyin te/ de gsad pas 'jigs skrag nas phan tshun lta zhing 'dug ste/ bdag la dka' ba byed pa dang srog phangs pa byin par byed pa su zhig yod zhigu snyam mo/ /de nas de'i tshe bA rA Na</text></item>
<item><p>224a7</p><section>mdo sde</section><text>sI'i phyogs shig na drang srong mngon par shes pa lnga dang ldan pa rdzu 'phrul che zhing mthu che ba zhig yod pa de bA rA Na sIr spyod yul la song ba las mi des mthong ste/ mthong ma thag tu rkang pa la phyag 'tshal nas smras pa/ drang</text></item>
<item><p>224a8</p><section>mdo sde</section><text>srong dag bdag la dka' ba mdzad cing srog phangs pa stsal bar gsol zhes byas so/ /de nas drang srong des gshed ma rnams la smras pa/ bzhin bzangs dag mi 'di ma gsad par thong shig /gshed ma rnams kyis smras pa/</text></item>
<item><p>224b1</p><section>mdo sde</section><text>drang srong bdag cag la mgo bo gnyis mchis sam ci na/ bdag cag gis 'di btang bar bgyi/ drang srong gis smras pa/ nga rgyal po dang ma phrad kyi bar du ri shig zung shig ces byas nas/ drang srong de rgyal po tshangs pas byin ga la</text></item>
<item><p>224b2</p><section>mdo sde</section><text>ba der song nas smras pa/ rgyal po chen po mi de ma gsad par thong shig /rgyal po tshangs pas byin gyis smras pa/ drang srong gal te rab tu 'byung na ni btang bar bgyi'o zhes byas nas rgyal po tshangs pas byin gyis mi de phrin gyis</text></item>
<item><p>224b3</p><section>mdo sde</section><text>gsad pa las bzlog ste drang srong de la phul nas/ drang srong des dka' thub kyi gnas su khrid de rab tu byung nas lung yang phog go/ /mi des kyang dka' thub kyi gnas de nyid na 'dug bzhin du bsam gtan dang mngon par shes pa</text></item>
<item><p>224b4</p><section>mdo sde</section><text>lnga bskyed do/ /dge slong dag ji snyam du sems/ de'i tshe drang srong byang chub sems dpa'i spyod pa la gnas pa gang yin pa de ni nga yin no/ /de'i tshe mi gang yin pa de ni khye'u bde byed yin no/ /de'i tshe rgyal por gyur pa gang yin</text></item>
<item><p>224b5</p><section>mdo sde</section><text>pa de ni rgyal po gsal rgyal 'di nyid yin te/ de'i tshe yang des 'di gsod du btang ba las ngas skyabs byas te rab tu phyung nas bsam gtan bzhi dang mngon par shes pa lnga la bzhag go/ /da yang 'di rgyal po</text></item>
<item><p>224b6</p><section>mdo sde</section><text>gsal rgyal gyis gsod du btang ba las ngas bskyabs te/ g.yung drung gi mthar thug pa'i grub pa dang bde ba'i mya ngan las 'das pa la bzhag go/ /gsol pa/ btsun pa gzhon nu bde byed kyis las ci bgyis na/ las</text></item>
<item><p>224b7</p><section>mdo sde</section><text>de'i rnam par smin pas phyug cing nor mang la longs spyod che ba'i rigs su skyes te gzugs bzang zhing lta na sdug la mdzes par gyur la/ bcom ldan 'das kyang 'dis mnyes par bgyis te mi mnyes par ma bgyis/ bcom ldan</text></item>
<item><p>224b8</p><section>mdo sde</section><text>'das kyi bstan pa la rab tu byung nas nyon mongs pa thams cad spangs nas dgra bcom pa nyid mngon sum du bgyis lags/ bcom ldan 'das kyis bka' stsal pa/ smon lam gyi dbang las gyur to/ /btsun pa 'dis gang</text></item>
<item><p>225a1</p><section>mdo sde</section><text>du smon lam btab lags/ dge slong dag sngon byung ba 'das pa'i dus na skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu</text></item>
<item><p>225a2</p><section>mdo sde</section><text>gdul bya'i kha lo sgyur ba bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i gsung rab la 'di rab tu byung nas dge slong zhal ta byed par gyur te/ des der chos bzhin du</text></item>
<item><p>225a3</p><section>mdo sde</section><text>dge 'dun gyi zhal ta byas nas/ byams pa'i sems kyis ting nge 'dzin kyang bskyed do/ /des der tshe gcig tu tshangs par spyad nas 'chi kar smon lam btab pa/ yang dag par rdzogs pa'i sangs rgyas 'od srung gis bram ze'i khye'u</text></item>
<item><p>225a4</p><section>mdo sde</section><text>bla ma lung bstan pa gang yin pa'i sangs rgyas bcom ldan 'das de/ bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra</text></item>
<item><p>225a5</p><section>mdo sde</section><text>bcom pa nyid mngon sum du byed par gyur cig ces byas so/ /dge slong dag ji snyam du sems/ de'i tshe dge slong zhal ta bar gyur pa gang yin pa de ni rgyal po'i bu bde byed 'di nyid yin te/ des der chos bzhin du zhal ta byas pa dang</text></item>
<item><p>225a6</p><section>mdo sde</section><text>byams pa'i sems kyi ting nge 'dzin bsgoms shing tshe gcig tu tshangs par spyod pa spyad nas shi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa/ gang</text></item>
<item><p>225a7</p><section>mdo sde</section><text>yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa</text></item>
<item><p>225a8</p><section>mdo sde</section><text>nyid mngon sum du byed par gyur cig ces byas pas na/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa</text></item>
<item><p>225b1</p><section>mdo sde</section><text>brnyes par gyur nas/ 'dis nga mnyes par byas te mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/ /des der chos bzhin du</text></item>
<item><p>225b2</p><section>mdo sde</section><text>zhal ta byas pa des ni/ phyug cing nor mang la longs spyod che ba'i rigs su skyes so/ /des byams pa'i sems kyi ting nge 'dzin bsgoms pa des na/ gzugs bzang zhing lta na sdug la mdzes par gyur to// //</text></item>
<item><p>225b3</p><section>mdo sde</section><text>gdol pa'i khye'u zhes bya ba ni/ bcom ldan 'das grong khyer gyen du rgyal zhes bya ba na/ grong gi byang phyogs shing sha pa'i tshal na bzhugs te/ de'i tshe yul gyen du na rgyal po rab snang zhes bya ba rgyal po byed do/ /yul su bi ra zhes</text></item>
<item><p>225b4</p><section>mdo sde</section><text>bya ba na ni rgyal po 'char ka zhes bya ba rgyal po byed de/ de gnyis mdza' zhing bshes la gcugs te dus dus su pho nya dang skyes kyis 'drul lo/ /rgyal po rab snang gi yul na a mra rab tu dkon te/ su bi ra'i rgyal pos rgyal po</text></item>
<item><p>225b5</p><section>mdo sde</section><text>rab snang dga' bar bya ba'i phyir/ a mra mang po skyes su bskur ro/ /de nas rgyal po rab snang gis kha cig ni btsun mo la byin no/ /kha cig ni bu rnams la byin no/ /kha cig ni blon po rnams la byin no/ /de nas rgyal po gtum po</text></item>
<item><p>225b6</p><section>mdo sde</section><text>rab snang gis a mra zos nas blo skyes pa/ bdag gi yul 'di na a mra med kyis bdag gis a mra'i sa bon 'di rnams bdag gis bskyed mos tshal du rmo'o snyam du bsams nas/ des a mra'i sa bon de dag khyer te/ rang gi</text></item>
<item><p>225b7</p><section>mdo sde</section><text>bskyed mos tshal du rmos nas/ de dag ring po ma thogs par skyes te/ cher gyur nas ring po ma thogs par tshal chen por gyur te yal ga rnams rgyas par gyur to/ /phyi zhig na de dag me tog rgyas shing 'bras bu chags</text></item>
<item><p>225b8</p><section>mdo sde</section><text>nas/ rgyal po rab snang gis de dag gzhan dag mi za bar bya ba'i phyir/ gdol pa rnams a mra de dag gi srungs mar bskos so/ /de nas phyi zhig na gdol pa de dag nyid kyis a mra de rnams zos nas rkun po byung zhes</text></item>
<item><p>226a1</p><section>mdo sde</section><text>bsgrags te/ 'di 'di dag ni rkun pos zos so zhes zer to/ /de nas rgyal po gtum po rab snang gis 'phrigs te/ gdol pa 'di dag nyid kyis a mra 'di dag zos grang snyam du bsams nas/ des rgyal po'i zhabs</text></item>
<item><p>226a2</p><section>mdo sde</section><text>'bring ba rnams btang ste/ gdol pa'i khyim tshol du bcug pa las/ de dag der song ba dang a mra'i rus pa de dag mthong nas/ de nas rgyal po'i zhabs 'bring ba rnams kyis rgyal po gtum po rab snang la gsol to/ /de nas</text></item>
<item><p>226a3</p><section>mdo sde</section><text>gtum po rab snang khros pas gdol pa 'khor dang bcas pa khyim gyi nang du btsud de/ khyim gyi kho ra khor yug nas rtswa spungs te me btang nas bsregs so/ /grong de'i nang nas gdol pa'i khye'u gcig gdol pa'i las kyis ngo tsha</text></item>
<item><p>226a4</p><section>mdo sde</section><text>nas lho phyogs su song ngo / /der song nas bram ze'i cha lugs su zhugs te lus mi snang bar 'gyur ba'i rig pa bslabs so/ /des de bslabs nas/ phyir grong khyer gyen du rgyal du phyir 'ongs nas/ rang gi khyim du song song ba</text></item>
<item><p>226a5</p><section>mdo sde</section><text>las de bltas na grong thams cad mes tshig par mthong nas/ mthong ma thag tu grong 'di sus ma rung bar byas zhes dris na/ des rgyal po gtum po rab snang gis byas so zhes thos nas des smras pa/ bdag gi nye du</text></item>
<item><p>226a6</p><section>mdo sde</section><text>de rnams gar song / de dag gis smras pa/ rgyal po gtum po rab snang khros pas rtswa spungs pas bskor te 'khor dang bcas pa mes bsregs so zhes so/ /de nas thos ma thag tu khye'u de sdug bsngal chen pos thebs</text></item>
<item><p>226a7</p><section>mdo sde</section><text>nas des bsams pa/ skyes pa rnams kyis ni dngos su nyes par byas pas/ de dag la ni des khrims bzhin du byas na/ byis pa dang bud med rnams kyis de la nyes pa ci zhig byas na de dag kyang mes bsregs/ da ni</text></item>
<item><p>226a8</p><section>mdo sde</section><text>ngas kyang dus ngan pa'i rgyal po des byas pa'i sha glan par bya'o snyam du bsams nas bdag nyid mi snang bar byas te/ rgyal po'i pho brang du song nas/ des rgyal po la mgo lcag gis gzhus te/ dus ngan pa'i rgyal po khyod la gdol</text></item>
<item><p>226b1</p><section>mdo sde</section><text>pa de dag gis nyes pa ci byas/ rgyal po gtum po rab snang gis smras pa/ de dag gis nga'i a mra rnams med par byas so/ /gdol pa'i khye'us smras pa/ gal te skyes pa rnams kyis nyes su zin kyang bud med dang khye'u</text></item>
<item><p>226b2</p><section>mdo sde</section><text>dang bu mo rnams kyis nyes pa ci byas/ des na rgyal po 'chal ba khyod bya ba ci yod pa dang don ci yod pa de byos shig /khyod gson pa'i dus zad de zhag bdun na 'chi dgos so zhes byas nas/ gdol pa'i khye'u de nyin gcig</text></item>
<item><p>226b3</p><section>mdo sde</section><text>bzhin rgyal po'i pho brang du 'gro ste rgyal po la rdeg cing 'di skad du/ che ge mo'i nyin par khyod med par bya'o zhes kyang zer ro/ /de nas rgyal po gtum po rab snang 'jigs shing skrag nas/ blon po rnams kyis gsol</text></item>
<item><p>226b4</p><section>mdo sde</section><text>pa/ lha mi bsnyengs su gsol/ bdag cag gis 'phags pa kA t+yA ya na la gsol pa gdab bo zhes smras nas/ blon po rnams tshe dang ldan pa kA t+yA ya na'i thad du song nas smras pa/ 'phags pa rgyal po la mi</text></item>
<item><p>226b5</p><section>mdo sde</section><text>ma yin pa rnams kyis gnod pa bgyid na de'i skyabs mdzad par gsol zhes byas so/ /de nas de thos ma thag tu 'phags pa kA t+yA ya nas/ gdol pa'i khye'u de'i rig sngags de ci nas phyin chad mi snang bar byed mi nus par byas so/ /</text></item>
<item><p>226b6</p><section>mdo sde</section><text>de nas des bsams pa/ bdag gi rig sngags su zhig gis ma rung bar byas zhi gu snyam nas/ blon po de rnams la dris pa/ kye rgyal po mi ma yin pa'i 'jigs pa de las su zhig gis skyabs byas blon po rnams kyis smras</text></item>
<item><p>226b7</p><section>mdo sde</section><text>pa/ 'phags pa kA t+yA ya nas byas so/ /de nas thos ma thag tu gdol pa'i khye'u de/ tshe dang ldan pa kA t+yA ya na ga la ba der song nas smras pa/ btsun pa khyod kyis ci'i slad du bdag gis rig sngags rings par mdzad/ kA t+yA</text></item>
<item><p>226b8</p><section>mdo sde</section><text>ya nas smras pa/ bu 'dug shig dang khyod la rgyas par bya'o/ /de nas gdol pa'i khye'u des/ 'phags pa kA t+yA ya na'i rkang pa la phyag 'tshal nas mdun du 'dug go/ /de nas tshe dang ldan pa kA t+yA ya nas/ de la mthar kyis de</text></item>
<item><p>227a1</p><section>mdo sde</section><text>dang 'thun pa'i chos bstan te/ des na gdol pa'i khye'u des stan de kho na la 'dug bzhin du 'jig tshogs la lta ba'i ri'i rtse mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas</text></item>
<item><p>227a2</p><section>mdo sde</section><text>te/ des bden pa mthong nas stan las langs te bla gos phrag pa gcig tu gzar nas/ tshe dang ldan pa kA t+yA ya na ga la ba de logs su thal mo sbyar ba btud de/ tshe dang ldan pa kA t+yA ya na la 'di skad ces smras so/ /btsun pa</text></item>
<item><p>227a3</p><section>mdo sde</section><text>bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas tshe dang ldan pa</text></item>
<item><p>227a4</p><section>mdo sde</section><text>kA t+yA ya nas de rab tu phyung ste bsnyen par rdzogs par byas nas de la lung yang phog go/ /des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/ de dgra bcom pa</text></item>
<item><p>227a5</p><section>mdo sde</section><text>khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs</text></item>
<item><p>227a6</p><section>mdo sde</section><text>bcom pa/ rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i</text></item>
<item><p>227a7</p><section>mdo sde</section><text>gnas su gyur to/ /de nas blon po de dag gis thos nas rgyal po gtum po rab snang la gsol pa/ lha khyod gang gis 'jigs shing skrag par gyur pa de ni 'phags pa kA t+yA ya nas rab tu phyung lags so/ /de nas thos ma thag</text></item>
<item><p>227a8</p><section>mdo sde</section><text>tu rgyal po de yid dga' bar gyur nas/ kA t+yA ya na ga la ba der song ste phyin nas/ 'phags pa kA t+yA ya na'i rkang pa la phyag 'tshal te smras pa/ 'phags pa ni bdag la dka' ba mdzad pa dang / srog phangs pa stsol ba lags kyis/</text></item>
<item><p>227b1</p><section>mdo sde</section><text>dge slong gi dge 'dun dang thabs gcig tu bdag gi khyim du dgung bdun bshos gsol bar ci gnang / kA t+yA ya nas smras pa/ lha gyen du rgyal 'di nyid na bcom ldan 'das bzhugs gyis/ bcom ldan 'das spyan drongs shig ces</text></item>
<item><p>227b2</p><section>mdo sde</section><text>byas so/ /de nas de thos ma thag tu rgyal po de bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te chos mnyan pa'i phyir spyan sngar 'dug go/ /de nas bcom ldan 'das kyis/ de la</text></item>
<item><p>227b3</p><section>mdo sde</section><text>chos kyi gtam gyis yang dag par bstan/ yang dag par 'dzin du bcug /yang dag par gzeng bstod/ yang dag par dga' bar mdzad nas cang mi gsung bar bzhugs so/ /de nas rgyal po gtum po rab snang gis bcom ldan 'das</text></item>
<item><p>227b4</p><section>mdo sde</section><text>kyi gtam mjug rdzogs par rig nas/ stan las langs te bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud te bcom ldan 'das la 'di skad ces gsol to/ /'phags</text></item>
<item><p>227b5</p><section>mdo sde</section><text>pa kA t+ya ya na'i slad du/ dge slong gi dge 'dun dang thabs gcig tu bdag gi khyim du dgung bdun bshos gsol bar ci gnang / de nas bcom ldan 'das kyis rgyal po gtum po rab snang la cang mi gsung bas gnang ngo / /de nas</text></item>
<item><p>227b6</p><section>mdo sde</section><text>cang mi gsung bas gnang bar rig nas rgyal po gtum po rab snang bcom ldan 'das kyis bka' stsal pa la mngon par bstod cing rjes su yi rangs nas/ bcom ldan 'das kyi zhabs la mgo bos phyag 'tshal nas</text></item>
<item><p>227b7</p><section>mdo sde</section><text>bcom ldan 'das kyi thad nas song ngo / /de nas des pho brang gi nang du sangs rgyas la sogs pa dge slong gi dge 'dun zhag bdun gyi bar du bshos gsol nas/ tha ma'i nyin par sangs rgyas la sogs pa dge slong gi dge 'dun</text></item>
<item><p>227b8</p><section>mdo sde</section><text>la/ zhal zas ro brgya dang ldan pa gsol nas/ bcom ldan 'das la na bza' 'bum ri ba phul lo/ /dge slong gzhan rnams la ni re re la ras bcos bu zung re phul lo/ /de nas bcom ldan 'das kyis rgyal po gtum po rab snang la</text></item>
<item><p>228a1</p><section>mdo sde</section><text>chos kyi gtam gyis yang dag par bstan yang dag par 'dzin du bcug /yang dag par gzeng bstod yang dag par dga' bar mdzad nas gdan las bzhengs te gshegs so/ /de nas dge slong rnams kyis bcom ldan 'das</text></item>
<item><p>228a2</p><section>mdo sde</section><text>la zhus pa/ btsun pa gdol pa'i khye'u 'dis las ci zhig bgyis na/ las de'i rnam par smin pas bcom ldan 'das mnyes par bgyis te mi mnyes par ma bgyis la/ bcom ldan 'das kyi bstan pa la rab tu byung nas nyon</text></item>
<item><p>228a3</p><section>mdo sde</section><text>mongs pa thams cad spangs te dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag 'di nyid kyis las 'di byas shing bsags te/ dge slong dag sngon byung ba 'das pa'i</text></item>
<item><p>228a4</p><section>mdo sde</section><text>dus na/ 'di nas bskal pa dgu bcu rtsa gcig pa na skye dgu'i tshe lo brgyad khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu</text></item>
<item><p>228a5</p><section>mdo sde</section><text>gdul bya'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das rnam par gzigs shes bya ba 'jig rten du byung ste/ de gang gi tshe sangs rgyas kyi phrin las thams cad mdzad nas/ shing</text></item>
<item><p>228a6</p><section>mdo sde</section><text>zad pa'i me bzhin du phung po lhag ma med pa'i mya ngan las 'das pa'i dbyings su yongs su mya ngan las 'das so/ /de nas rgyal po gnyen yod kyis sa phyogs go skabs yangs pa zhig tu 'byor pa chen po dang ldan pas/ spos kyi shing rnams</text></item>
<item><p>228a7</p><section>mdo sde</section><text>spungs nas de'i ring bsrel zhugs la bzhen to/ /de nas de'i sku gdung rnams gzhan gyis mi khyer bar bya ba'i phyir/ sku gdung bzhugs pa de nas thag mi ring ba zhig na gdol pa dag cig srungs mar bskos te/ gdol pa de dag sa phyogs der nyal ba</text></item>
<item><p>228a8</p><section>mdo sde</section><text>las gdol pa gcig stag gis khyer nas/ gdol pa gzhan zhig 'jigs shing skrag ste/ sangs rgyas la phyag 'tshal lo zhes brjod nas/ de sangs rgyas kyi mthus lha rnams kyis skyabs byas so/ /de nas gang gi tshe rgyal po gnyen yod kyis yang dag par</text></item>
<item><p>228b1</p><section>mdo sde</section><text>rdzogs pa'i sangs rgyas rnam par gzigs kyi sku gdung gi mchod rten brtsigs te/ rnam pa thams cad yongs su rdzogs par byas nas/ dus ston gyi lugs su btod pa de'i tshe gdol pa de'i blo skyes pa/ bdag gson por gyur pa ni ci yang rung</text></item>
<item><p>228b2</p><section>mdo sde</section><text>ste/ sangs rgyas bcom ldan 'das kyi mthu yin no snyam du rig nas/ des mchod rten de la bkur sti chen po byas te smon lam btab pa/ kye ma dge ba'i rtsa ba 'dis na/ 'di kho na dang 'dra ba'i ston pa mnyes par byed par gyur cig /mi mnyes</text></item>
<item><p>228b3</p><section>mdo sde</section><text>par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/ /dge slong dag ji snyam du sems/ de'i tshe gdol par gyur pa gang yin pa de ni</text></item>
<item><p>228b4</p><section>mdo sde</section><text>gdol pa'i khye'u 'di kho na yin te/ des mchod rten de la bkur sti byas nas smon lam btab pa des na/ dge slong dag nga yang dag par rdzogs pa'i sangs rgyas rnam par gzigs dang shin du mnyam pa dang shugs mnyam pa dang mdzad pa mnyam</text></item>
<item><p>228b5</p><section>mdo sde</section><text>pa dang thabs mnyam pa brnyes par gyur nas/ 'dis nga mnyes par byas te/ mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/ /gzhan</text></item>
<item><p>228b6</p><section>mdo sde</section><text>yang yang dag par rdzogs pa'i sangs rgyas 'od srung gi bstan pa la rab tu byung ste/ dge slong 'thab krol can kha mi mkhas pa zhig tu gyur nas/ des der dge slong mang po dag la khros te/ gdol pa zhes bya ba'i tshig brjod</text></item>
<item><p>228b7</p><section>mdo sde</section><text>nas phyi zhig na de 'gyod pa skyes te/ des dge slong de dag la bzod pa gsol nas/ tshe gcig tu tshangs par spyod pa spyad kyang yon tan gyi tshogs ci yang ma thob ste 'chi gar smon lam btab pa/ yang dag par rdzogs</text></item>
<item><p>228b8</p><section>mdo sde</section><text>pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan</text></item>
<item><p>229a1</p><section>mdo sde</section><text>bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas so/ /dge slong dag ji snyam du sems/ de'i tshe yang dag par rdzogs pa'i sangs rgyas 'od srung gi bstan</text></item>
<item><p>229a2</p><section>mdo sde</section><text>pa la rab tu byung ba'i dge slong gang yin pa de ni gdol pa'i khye'u 'di kho na yin te/ des der dge slong mang po la gdol pa zhes bya ba'i tshig brjod pa'i las de'i rnam par smin pas ni/ tshe rabs lnga brgyar gdol pa'i rigs su skyes so/ /</text></item>
<item><p>229a3</p><section>mdo sde</section><text>des tshe gcig tu tshangs par spyod pa spyad nas 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par</text></item>
<item><p>229a4</p><section>mdo sde</section><text>byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byed par gyur cig ces byas pa'i las de'i rnam par smin pas ni/</text></item>
<item><p>229a5</p><section>mdo sde</section><text>dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ 'dis nga mnyes par byas te/ mi mnyes par ma byas la nga nyid kyi</text></item>
<item><p>229a6</p><section>mdo sde</section><text>bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so// //rab bzang zhes bya ba ni/ rgyal po zas gtsang gi kha lo pa rab bzang zhes bya ba zhig yod de/ des thabs zlar</text></item>
<item><p>229a7</p><section>mdo sde</section><text>bab pa las chung ma blangs nas/ de de dang lhan cig tu rtse zhing dga' la dga' mgur spyod kyang de la bu med de/ bu 'dod pa'i phyir lha gu lang dang chu lha dang ku be ra dang brgya byin dang tshangs pa la sogs pa dang kun dga' ra ba'i lha dang nags</text></item>
<item><p>229a8</p><section>mdo sde</section><text>tshal gyi lha dang lam gyi bzhi mdo'i lha dang gtor ma len pa'i lha dang lhan cig skyes pa dang chos 'thun pa dang rtag tu phyi bzhin 'brang ba'i lha rnams la yang gsol ba 'debs te/ de de ltar lhur len du zin kyang bu yang ma byung bu mo yang ma byung</text></item>
<item><p>229b1</p><section>mdo sde</section><text>ngo / /der gang gi tshe byang chub sems dpa' sku bltam pa de'i tshe/ mtshan mkhan rnams kyis lung bstan pa/ gal te khyim na gnas na ni 'khor los sgyur ba'i rgyal por 'gyur ro/ /gal te skra dang kha spu bregs te/ chos</text></item>
<item><p>229b2</p><section>mdo sde</section><text>gos tshon can dag bgos nas yang dag pa'i dad pa kho nas khyim nas khyim med par rab tu byung na ni 'jig rten du de bzhin gshegs pa dgra bcom pa yang dag par rdzogs pa'i sangs rgyas grags pa dang ldan par 'gyur ro zhes lung bstan</text></item>
<item><p>229b3</p><section>mdo sde</section><text>nas tshig de kha lo ba rab bzang gis thos nas/ thos ma thag tu de sdug bsngal chen po skyes te/ gal te bdag gi bu zhig yod na ni de gzhon nu'i kha lo par 'gyur te/ de lta na kha lo pa rabs chad par mi 'gyur zhig snyam du</text></item>
<item><p>229b4</p><section>mdo sde</section><text>bsams nas/ lhag par yang lha so so la gsol ba 'debs pa la zhugs so/ /de'i tshe der byang chub sems dpas rgan po dang nad pa dang shi ba mthong nas nags kyi nang du gnas bcas te/ de der song nas lo drug gi bar du dka' ba</text></item>
<item><p>229b5</p><section>mdo sde</section><text>spyad de/ de der lo drug gi bar du dka' ba spyad nas se ri ka'i grong mi'i bu mo dga' mo dang dga' stobs las 'o ma lan bcu drug tu nying khur byas pa'i 'o thug sbrang rtsi dang sbyar ba bzhes so/ /de nas rtswa 'tshong bkra shis ldan las rtswa</text></item>
<item><p>229b6</p><section>mdo sde</section><text>bzhes so/ /de nas klu'i rgyal po nag pos mngon par bstod cing byang chub kyi snying por gshegs te/ nyid kyis rtswa rnams ma khrugs par bting nas/ skyil mo dkrung bcas te bzhugs nas/ nam bla na med pa'i ye shes ma</text></item>
<item><p>229b7</p><section>mdo sde</section><text>thob kyi bar du skyil mo dkrung mi gshig go zhes thugs dam brtan por bsams so/ /des der bdud kyi 'khor 'byung po bye ba phrag sum bcu rtsa drug bcom nas/ bla na med pa yang dag par rdzogs pa'i ye shes brnyes so/ /</text></item>
<item><p>229b8</p><section>mdo sde</section><text>de nas tshangs pas bskul nas bA rA Na sIr lan gsum du bzlas te/ rnam pa bcu gnyis su chos kyi 'khor lo tshul bzhin bskor te lnga sde rnams rab tu phyung ngo / /de nas nye ba'i lnga sde rnams dang bzang sde'i pha tshan</text></item>
<item><p>230a1</p><section>mdo sde</section><text>pa drug bcu dang grong gi byis pa gtso bo'i mchog lnga bcu dang dga' mo dang dga' stobs spun gnyis bden pa la bkod nas/ lteng rgyas 'od srung dang chu klung 'od srung spun gnyis rab tu phyung ste ga yar gshegs nas/ cho</text></item>
<item><p>230a2</p><section>mdo sde</section><text>'phrul rnam pa gsum gyis btul te smyig ma'i nags khrod du gshegs nas rgyal po gzugs can snying po lha brgyad khri dang yul ma ga d+ha'i bram ze dang / khyim bdag stong phrag du ma dang lhan cig du bden pa la bkod do/ /</text></item>
<item><p>230a3</p><section>mdo sde</section><text>de nas rgyal po'i khab du gshegs te/ 'od ma'i tshal bzhes nas dge slong shA ri'i bu dang maud gal gyi bu gnyis rab tu phyung ste mnyan du yod par gshegs nas/ rgyal po gsal rgyal gzhon nu lta bu'i mdo sdes btul</text></item>
<item><p>230a4</p><section>mdo sde</section><text>te/ rgyal bu rgyal byed kyi tshal bzhes nas ser skya'i gnas su gshegs te/ yab sras mjal nas ser skya'i gnas su rten bcas te/ gdul bar bya ba rnams kyi don mdzad cing bzhugs so/ /de nas kha lo pa</text></item>
<item><p>230a5</p><section>mdo sde</section><text>rab bzang gi sems skyes pa/ bdag ni da ltar bu med de bdag shi ste dus las 'das na ni/ ci bdog pa thams cad rgyal po dbang byed par 'gyur gyis/ ma la bdag gis 'jig rten pha rol tu bskya bar bya'o snyam nas/</text></item>
<item><p>230a6</p><section>mdo sde</section><text>des phyi de nyin sangs rgyas la sogs pa dge slong gi dge 'dun bshos la spyan drangs te/ rang gi lag nas bza' ba dang bca' ba gtsang ma bzang po mang pos tshim par byas te ci bzhed pa bstabs nas/ gsang sder ni</text></item>
<item><p>230a7</p><section>mdo sde</section><text>gyu phyag ni bcabs par rig nas/ stan ches dma' ba zhig blangs te chos mnyan pa'i phyir spyan sngar 'dug go/ /de nas bcom ldan 'das kyis de la chos kyi gtam gyis yang dag par bstan/ yang dag par 'dzin du bcug /</text></item>
<item><p>230a8</p><section>mdo sde</section><text>yang dag par gzeng bstod/ yang dag par dga' bar mdzad de/ chos kyi gtam rnam grangs du mas yang dag par bstan/ yang dag par 'dzin du gcug /yang dag par gzeng bstod/ yang dag par dga' bar mdzad nas/</text></item>
<item><p>230b1</p><section>mdo sde</section><text>cang mi gsung bar bzhugs so/ /de nas kha lo pa rab bzang gis bcom ldan 'das kyi gtam gyi mjug rdzogs par rig nas bcom ldan 'das la 'di skad ces gsol to/ /btsun pa 'di ni bdag gi yun ring po'i ston</text></item>
<item><p>230b2</p><section>mdo sde</section><text>pa lags te/ kye ma bdag la bu zhig skyes na ni/ ji ltar bdag rgyal po zas gtsang gi kha lo pa 'tshal ba de bzhin du/ de yang gzhon nu'i kha lo par 'gyur ba zhig na/ da ni bcom ldan 'das la rab tu phyung ste/ de ltar gyur</text></item>
<item><p>230b3</p><section>mdo sde</section><text>gyis kyang gal te da dung yang bdag gi bu zhig byung na ni/ bcom ldan 'das kyi zhabs 'bring du dbul bar 'tshal lo/ /de nas bcom ldan 'das kyis ma 'ongs pa'i yon tan gzigs nas bka' stsal pa/ khong dge</text></item>
<item><p>230b4</p><section>mdo sde</section><text>ba rnams ni dam bcas pa la brtan pa yin no zhes gsungs nas/ de'i khyim nas bcom ldan 'das slar gshegs so/ /de nas phyi zhig na kha lo pa rab bzang gi chung ma la bu chags nas/ de zla ba dgu 'am bcu lon</text></item>
<item><p>230b5</p><section>mdo sde</section><text>pa dang bu btsas te khye'u gzugs bzang zhing lta na sdug la mdzes pa zhig btsas nas de'i btsas ston rgyas par byas te/ khye'u 'di'i ming ji skad gdags shes ming 'dogs par byed de/ khye'u 'di rab bzang gi bu</text></item>
<item><p>230b6</p><section>mdo sde</section><text>yin pas na/ khye'u 'di'i ming bzang po zhes gdags so zer ro/ /de nas khye'u bzang po 'o ma dang zho dang mar dang zhun mar dang mar gyi nying khu rnams kyis bskyed bsrings nas de mtsho'i nang gi pad ma bzhin du skye drag</text></item>
<item><p>230b7</p><section>mdo sde</section><text>par gyur to/ /de nas de dag gang gi tshe cher skyes pa de'i tshe/ yi ge dang khong rtsis dang shod dgod pa dang lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang spos</text></item>
<item><p>230b8</p><section>mdo sde</section><text>brtag pa dang sman brtag pa dang glang po che brtag pa dang rta brtag pa dang go mtshon brtag pa bslabs te/ yi ge mkhas pa dang klog mkhas pa dang 'dzangs pa dang bya ba la gsal ba dang yid bzhungs pa dang brtag pa</text></item>
<item><p>231a1</p><section>mdo sde</section><text>rnam pa brgyad la byang bar gyur to/ /de nas phyi zhig na/ bcom ldan 'das kyis khye'u de rab tu 'byung ba'i dus la bab par gzigs nas/ kha lo pa rab bzang la bka' stsal pa rab bzang khye'u 'di ni ma btsas pa'i snga</text></item>
<item><p>231a2</p><section>mdo sde</section><text>rol nas khyod kyis nga la phul te/ khong dge ba rnams ni dam bcas pa la brtan pa yin na de kho na ltar dam ma bcas sam/ rab bzang gis gsol pa/ bcom ldan 'das de kho na ltar dam bcas lags so zhes gsol nas/</text></item>
<item><p>231a3</p><section>mdo sde</section><text>rab bzang gis khye'u de lag pa gnyis kyis bzung ste/ bcom ldan 'das la phul nas/ smras pa bu khyod ma btsas pa'i snga rol nas ngas bcom ldan 'das la phul gyis/ song la bcom ldan 'das kyi zhabs 'bring</text></item>
<item><p>231a4</p><section>mdo sde</section><text>gyis shig /khye'us smras pa/ de ni bdag la phan btags lags so zhes smras nas/ khye'u de bcom ldan 'das kyi phyi bzhin song ngo / /de nas bcom ldan 'das kyis kha lo pa rab bzang la chos kyi gtam</text></item>
<item><p>231a5</p><section>mdo sde</section><text>gyis yang dag par bstan/ yang dag par 'dzin du bcug /yang dag par gzengs bstod/ yang dag par dga' bar mdzad nas/ bcom ldan 'das kyis khye'u de khrid de gtsug lag khang du gshegs so/ /der khrid</text></item>
<item><p>231a6</p><section>mdo sde</section><text>nas/ rab tu phyung ste bsnyen par rdzogs par mdzad nas de la lung yang phog go/ /des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/ des dgra</text></item>
<item><p>231a7</p><section>mdo sde</section><text>bcom pa nyid thob nas bsams pa/ bcom ldan 'das ni bdag gi sdug bsngal dang yid mi bde ba mang po sel bar mdzad pa dang bde ba dang yid bde ba rnam pa du ma sgrub par mdzad pa dang / sdig pa mi dge ba'i chos</text></item>
<item><p>231a8</p><section>mdo sde</section><text>rnam pa du ma sel bar mdzad pa dang / dge ba'i chos rnam pa du ma sgrub par mdzad pa yin na bdag gis bcom ldan 'das kyi bka' drin ji ldan bsab par bya snyam ste/ des bsams pa sangs rgyas rnams 'jig</text></item>
<item><p>231b1</p><section>mdo sde</section><text>rten du 'byung ba gang yang rung ba de dag thams cad ni/ sems can la phan pa'i phyir 'byung bar zad kyi/ ma la bdag gis kyang sems can gyi don bya'o snyam ste bdag gis 'dul bar 'gyur ba lta 'ga' mchis sam zhes</text></item>
<item><p>231b2</p><section>mdo sde</section><text>bsams te/ des bltas na thog ma kho nar pha ma gnyis 'dul bar 'gyur bar rig nas de gtsug lag khang nas mi snang bar gyur te/ bdag gi khyim du pha ma gnyis kyi mdun nas sa brtol te byung nas de ngang pa'i rgyal po</text></item>
<item><p>231b3</p><section>mdo sde</section><text>mdab ma brkyang ba ltar steng gi nam mkha' la 'phags nas/ pha ma gnyis kyi mdun du 'bar ba dang lam mer 'dug pa dang char 'bab pa dang glog 'gyu ba'i cho 'phrul rnams bstan nas sa la babs te/ des pha ma gnyis kyi</text></item>
<item><p>231b4</p><section>mdo sde</section><text>bsam pa dang bag la nyal dang khams dang shes pa dang rang bzhin rtogs nas de dang 'thun pa'i chos bstan te/ de thos nas pha ma gnyis stan de kho na la 'dug bzhin du/ 'jig tshogs la lta ba'i ri'i rtse mo mthon po nyi shu ye shes rdo</text></item>
<item><p>231b5</p><section>mdo sde</section><text>rjes bcom nas/ rgyun tu zhugs pa'i 'bras bu mngon sum du byas te/ de gnyis kyis bden pa mthong nas smras pa/ bu bdag cag gnyis kyang khyim na gnas pa btang la/ khyod rab tu byung ba'i rjes su rab tu 'byung bar bya'o/ /bzang</text></item>
<item><p>231b6</p><section>mdo sde</section><text>pos smras pa/ khyed gnyis ji ltar dga' ba de bzhin du bgyi'o zhes byas nas/ tshe dang ldan pa bzang po de gnyis kyi khyim nas phyir song ngo / /de nas de'i pha ma gnyis kyis khyim gyi 'khor btang ste/ sbyin pa dag sbyin zhing bsod</text></item>
<item><p>231b7</p><section>mdo sde</section><text>nams dag byas te/ bcom ldan 'das kyi bstan pa la rab tu byung nas brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas so/ /de nas dge slong rnams kyis sangs rgyas bcom ldan</text></item>
<item><p>231b8</p><section>mdo sde</section><text>'das la zhus pa/ btsun pa bzang pos las ci bgyis na las de'i rnam par smin pas phyug cing nor mang la longs spyod che ba'i rigs su skyes te/ gzugs bzang zhing lta na sdug la mdzes par gyur nas/ bcom ldan 'das kyang</text></item>
<item><p>232a1</p><section>mdo sde</section><text>mnyes par bgyis te/ mi mnyes par ma bgyis/ bcom ldan 'das kyis bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis lags/ de'i pha ma gnyis kyis las</text></item>
<item><p>232a2</p><section>mdo sde</section><text>ci bgyis na las de'i rnam par smin pas 'di kho na las brten nas/ bcom ldan 'das mnyes par bgyis te mi mnyes par ma bgyis/ bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa</text></item>
<item><p>232a3</p><section>mdo sde</section><text>nyid mngon sum du bgyis lags/ bcom ldan 'das kyis bka' stsal pa/ smon lam gyi dbang las gyur to/ /gsol pa/ btsun pa 'di rnams gyis smon lam gang du btab pa lags/ bka' stsal pa/ dge slong dag sngon</text></item>
<item><p>232a4</p><section>mdo sde</section><text>byung ba 'das pa'i dus na bskal pa bzang po 'di nyid la skye dgu'i tshe lo bzhi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul</text></item>
<item><p>232a5</p><section>mdo sde</section><text>bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das 'khor ba 'jig ces bya ba 'jig rten du byung ste/ de gang gi tshe sangs rgyas kyi phrin las thams cad mdzad nas shing zad pa'i me bzhin</text></item>
<item><p>232a6</p><section>mdo sde</section><text>du phung po'i lhag ma med pa'i mya ngan las 'das pa'i dbyings su mya ngan 'das so/ /de nas rgyal po mdzes pas bcom ldan 'das kyi sku gdung la sku gdung gi mchod pa byas nas/ rin po che sna bzhi las byas pa'i mchod rten</text></item>
<item><p>232a7</p><section>mdo sde</section><text>kho ra khor yug tu dpag tshad gcig yod la 'phang du rgyang grags gcig yod pa zhig brtsig par brtsams te/ des der blon po ma dad pa zhig lag dpon du bskos nas/ blon po des bu de la smras pa bu ngas ni rgyal po'i bsgrub</text></item>
<item><p>232a8</p><section>mdo sde</section><text>pa dang rgyal po'i bya ba dag bya dgos te/ ngas gnyis ga lag gis mi khyab pa'i steng du/ 'di 'ba' shig la 'tshal na bdag gis rgyal po'i pho brang du bya ba rnams shor bar 'gyur gyis/ khyod kyis 'dir mchod rten</text></item>
<item><p>232b1</p><section>mdo sde</section><text>gyi lag gi zhal ta gyis shig dang ngas rgyal po'i zhabs 'bring bya'o/ /khye'us smras pa/ yab ji ltar dgyes pa de bzhin du bgyi'o zhes byas nas de de na mchod rten gyi lag gi zhal ta byed cing 'dug ste/ de der las byed pa</text></item>
<item><p>232b2</p><section>mdo sde</section><text>la zhugs so/ /de de na las byed pa na sangs rgyas 'khor ba 'jig gi bstan pa la dad pa rnyed nas skyabs su 'gro ba dang bslab pa'i gzhi rnams blangs so/ /des der pha ma gnyis kyang dad pa phun sum tshogs pa la bkod de/</text></item>
<item><p>232b3</p><section>mdo sde</section><text>skyabs su 'gro ba dang bslab pa'i gzhi rnams la yang bkod do/ /der gang gi tshe rgyal po mdzes pas mchod rten de rnam pa thams cad du zin par byas nas mchod pa chen po byas te/ mchod rten gyi dus ston gyi lugs</text></item>
<item><p>232b4</p><section>mdo sde</section><text>gtod pa de'i tshe/ blon po de gza' bran dang blon po'i bu des mchod rten de rnam pa thams cad du yongs su rdzogs par mthong nas mchog tu dga' bar gyur te/ mchog tu dga' bar gyur nas de dag gis mchod rten de la bkur</text></item>
<item><p>232b5</p><section>mdo sde</section><text>sti chen po byas te/ blon po'i bu des mchod rten gyi zhabs la phyag 'tshal nas smon lam btab pa/ kye ma dge ba'i rtsa ba 'dis na bdag gang dang gang du skyes pa de dang der phyug cing nor mang la longs spyod che ba'i rigs su skye bar</text></item>
<item><p>232b6</p><section>mdo sde</section><text>shog cig /gzugs bzang zhing lta na sdug la mdzes par gyur cig /ston pa 'di 'dra ba mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs</text></item>
<item><p>232b7</p><section>mdo sde</section><text>pa thams cad spangs nas dgra bcom pa nyid mngon sum du byed par shog cig ces byas so/ /de nas pha ma gnyis kyis de mthong nas/ bu khyod kyis smon lam ji skad btab ces dris pa dang / des de gnyis la thams cad</text></item>
<item><p>232b8</p><section>mdo sde</section><text>rgyas par bsnyad nas/ de thos ma thag tu de gnyis kyis kyang smon lam btab ste/ kye ma dge ba'i rtsa ba 'dis na bdag cag gnyis kyang gang dang gang du skye ba de dang der phyug cing nor mang la longs spyod che ba'i rigs su skye bar</text></item>
<item><p>233a1</p><section>mdo sde</section><text>shog cig /'di nyid bdag cag gi bur gyur nas 'di kho na las brten te/ bdag cag gnyis kyis ston pa 'di 'dra ba mnyes par byed par gyur cig /mi mnyes par byed par ma gyur cig /de kho na'i bstan pa</text></item>
<item><p>233a2</p><section>mdo sde</section><text>la rab tu byung nas nyon mongs pa thams cad spangs te dgra bcom pa nyid mngon sum du byed par shog cig ces byas so/ /dge slong dag ji snyam du sems/ de'i tshe blon po'i bur gyur pa gang yin pa de ni bzang po 'di kho na yin no/ /de'i tshe</text></item>
<item><p>233a3</p><section>mdo sde</section><text>pha mar gyur pa gang yin pa de gnyis ni pha ma 'di gnyis kho na yin no/ /des mchod rten de la bkur sti byas nas smon lam btab pa'i las de'i rnam par smin pas ni/ gang dang gang du skyes pa de dang der phyug cing nor mang la longs spyod che ba'i</text></item>
<item><p>233a4</p><section>mdo sde</section><text>rigs su skyes te/ dge slong dag nga yang dag par rdzogs pa'i sangs rgyas 'khor ba 'jig dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ 'dis nga mnyes par byas te mi</text></item>
<item><p>233a5</p><section>mdo sde</section><text>mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/ /der pha ma de gnyis kyis mchod rten de la bkur sti byas nas smon lam btab pa'i las</text></item>
<item><p>233a6</p><section>mdo sde</section><text>de'i rnam par smin pas ni gang dang gang du skyes pa de dang der phyug cing nor mang la longs spyod che ba'i rigs su skyes nas/ bu 'di kho na las brten te 'di gnyis kyis nga mnyes par byas te/ mi mnyes par ma byas pa la nga nyid kyi bstan pa la</text></item>
<item><p>233a7</p><section>mdo sde</section><text>rab tu byung nas nyon mongs pa thams cad spangs te dgra bcom pa nyid mngon sum du byas so/ /gzhan yang yang dag par rdzogs pa'i sangs rgyas 'od srung gi bstan pa la yang 'di gsum char rab tu byung ste/ der 'di rnams kyis</text></item>
<item><p>233a8</p><section>mdo sde</section><text>tshe gcig tu tshangs par spyod pa spyad nas dbang po yongs su smin par byas te des na da ltar rnam par grol bar gyur to// //las brgya tham pa/ bam po bcu dgu pa/ lhar bcas zhes bya ba ni/ yul ser skya'i gnas na rgyal</text></item>
<item><p>233b1</p><section>mdo sde</section><text>po seng ge 'gram zhes bya ba ni rgyal po byed do/ /yul lha mthong zhes bya ba na ni rgyal po legs rtogs rgyal po byed de/ de gnyis mdza' zhing bshes la gcugs par gyur to/ /de nas rgyal po seng ge 'gram yid smon byed pa/ kye ma bdag gi rgyud du 'khor</text></item>
<item><p>233b2</p><section>mdo sde</section><text>los sgyur ba'i rgyal po byung na ci ma rung snyam mo/ /de nas mthar kyis de'i bu bzhi byung ste/ zas gtsang dang bre bo zas dang bdud rtsi zas dang zas dkar rnams byung ngo / /bu mo yang bzhi byung ste dag ma dang bre mo ma dang bdud rtsi ma dang dkar mo rnams</text></item>
<item><p>233b3</p><section>mdo sde</section><text>byung ngo / /de nas rgyal po legs rtogs yid smon byed pa/ kye ma bdag seng ge 'gram dang gnyen du gyur kyang ci ma rung snyam mo/ /de nas de yang btsun mo dang lhan cig tu rtse zhing dga' la dga' mgur spyod pa las bu btsas te de'i ming lhar bcas</text></item>
<item><p>233b4</p><section>mdo sde</section><text>shes btags so/ /de nas de gang gi tshe cher skyes pa de'i tshe khye'u de yi ge slob du bcug ste/ rgyal rigs spyi bo nas dbang bskur ba'i rgyal po rnams kyi bzo'i gnas dang las kyi gnas tha dad pa 'di lta ste/ glang po che zhon pa dang rta zhon pa dang</text></item>
<item><p>233b5</p><section>mdo sde</section><text>mtshon cha bcang ba dang 'phong dang mdun du bsnur ba dang / phyir bsnur ba dang / g.yul las 'byung bar bya ba dang lcags kyu gzung ba dang zhags pa gzung ba dang mda' bo che 'phang ba dang rdo rje rtse gcig pa 'phang ba dang mtshon rtse gcig pa gdab</text></item>
<item><p>233b6</p><section>mdo sde</section><text>pa dang 'khor lo 'phang ba dang gcad pa dang gshag pa dang lag pas gzung ba dang rkang pa'i stabs dang mgo bo bskyab pa dang rgyang mar 'phang ba dang sgra grag par 'phang ba dang gnad du 'phang ba dang gdon mi za bar phog par bya ba dang tshabs cher gtang</text></item>
<item><p>233b7</p><section>mdo sde</section><text>ba rnams kyang bslabs nas gnas lnga la byang bar gyur te de 'dra ba'i zla gzhan med do/ /de nas phyi zhig na rgyal po legs rtogs la bu mo gnyis byung ste/ de la gcig gi ming ni sgyu 'phrul zhes btags so/ /gcig gi ming ni sgyu 'phrul</text></item>
<item><p>233b8</p><section>mdo sde</section><text>chen mo zhes btags te/ de gnyis bram ze mtshan mkhan bye brag phyed pa rnams kyis lung bstan pa/ gcig la ni 'khor los sgyur ba'i rgyal po btsa' bar 'gyur ro/ /gcig shos la ni gzhon nu mtshan dang ldan pa</text></item>
<item><p>234a1</p><section>mdo sde</section><text>btsa' bar 'gyur zhes lung bstan to/ /de nas rgyal po seng ge 'gram gyis thos nas de gnyis zas gtsang gi btsun mor blangs so/ /de nas phyi zhig na byang chub sems dpa' lha'i ris dga' ldan gyi gnas nas shi</text></item>
<item><p>234a2</p><section>mdo sde</section><text>'phos nas yum gyi lhums su zhugs te/ de zla ba dgu 'am bcu lon pa dang sras bltam ste/ de gang gi tshe cher skyes pa de'i tshe yi ge slob du bcug nas de yi ge mthar phyin par gyur to/ /bstan bcos thams cad kyang</text></item>
<item><p>234a3</p><section>mdo sde</section><text>des rtogs so/ /gar dang glu dang rol mo'i sgra thams cad la yang mthar phyin to/ /de nas rgyal po zas gtsang gis bsams pa/ da ni gzhon nu la 'phong bslab dgos so snyam nas shAkya rnams la dris pa/</text></item>
<item><p>234a4</p><section>mdo sde</section><text>'di na 'phong gi slob dpon gyi mchog su yod su la bslabs na gzhon nu 'phong lobs par 'gyur zhes smras so/ /shAkya rnams kyis smras pa/ lha 'phong gi slob dpon gzhan lta zhog ste/ rgyal po legs</text></item>
<item><p>234a5</p><section>mdo sde</section><text>rtogs kyi bu lhar bcas zhes bgyi ba 'phong gi slob dpon gyi mchog cig mchis te/ de 'dra ba'i zla gzhan ma mchis so/ /de nas thos ma thag tu rgyal po zas gtsang gis lhar bcas pho nyas bkug nas smras</text></item>
<item><p>234a6</p><section>mdo sde</section><text>pa/ lhar bcas khyod kyis gzhon nu 'di la 'phong slobs shig /lhar bcas kyis smras pa/ ji ltar lha dgongs pa bzhin du bgyi'o zhes byas nas de gzhon nu 'phong slob pa la zhugs te/ /des byang chub sems</text></item>
<item><p>234a7</p><section>mdo sde</section><text>dpa' la ci bya'o cog bstan nas thams cad lobs so/ /byang chub sems dpas kyang gang la lhar bcas kyi yul ma yin pa'i thabs gzhan dag bstan to/ /de nas lhar bcas kyis byang chub sems dpa'i brtson</text></item>
<item><p>234a8</p><section>mdo sde</section><text>pa dang sngon ma byung ba'i thabs rnams mthong nas ngo mtshar du gyur te/ des 'phong gi thabs de dag gi slob ma byas nas byang chub sems dpa' las bslabs so/ /des gang gi tshe byang chub sems dpa' rgan po</text></item>
<item><p>234b1</p><section>mdo sde</section><text>dang nad pa dang shi ba mthong nas/ nags kyi nang du gnas bcas pa de'i tshe/ lhar bcas ni yangs pa can du song nas de na 'dug pa dang yangs pa can gyi mi rnams kyis de la gzhon nu lnga brgya gtad de/ khyod kyis gzhon nu 'di rnams</text></item>
<item><p>234b2</p><section>mdo sde</section><text>gnas lnga po rnams slobs shig ces byas/ des ring po ma thogs par gzhon nu lnga brgya po rnams la 'phong bslabs te/ de dag gnas lnga'i mthar phyin par gyur to/ /de nas de dag 'di lta bu'i rgyags pa skyes te/ su yang bdag</text></item>
<item><p>234b3</p><section>mdo sde</section><text>cag las gzugs dang stobs dang shes pas mtshungs pa yang med na lhag pa lta ci smos snyam mo/ /de nas de dag la lhar bcas kyis smras pa/ bu dag rgyags par ma byed cig /khyod ni shAkya dag gi nang du gzhon nu skyes pa de'i</text></item>
<item><p>234b4</p><section>mdo sde</section><text>rkang pa'i rdul dang yang mi mtshungs na/ byad gzugs sam stobs sam shes pas mnyam pa lta ci smos zhes byas so/ /de nas de thos ma thag tu gzhon nu de dag lta 'dod par gyur te/ bdag cag dong la gzhon nu de lta bar bya'o</text></item>
<item><p>234b5</p><section>mdo sde</section><text>zhes zer to/ /de nas lhar bcas gyis smras pa/ gzhon nu des ni nags kyi nang du gnas bcas te/ da khyod kyis de mthong bar mi 'gyur ro zhes byas so/ /de nas de'i bar skabs su bcom ldan 'das gdul bar bya ba'i</text></item>
<item><p>234b6</p><section>mdo sde</section><text>don mdzad cing / mthar gyis yangs pa can du gshegs so/ /de nas lhar bcas kyis de thos nas gzhon nu de dag la sbran te/ de thos ma thag tu gzhon nu lnga brgya po de dag lta 'dod ches nas/ lhar bcas dang lhan cig tu</text></item>
<item><p>234b7</p><section>mdo sde</section><text>bcom ldan 'das ga la ba der dong nas/ gzhon nu lnga brgya po de dag gis bcom ldan 'das mdzes shing yid du 'thad la dbang po zhi ba thugs zhi ba thugs mchog tu dul ba dang rnam par zhi ba dang ldan pa gser gyi mchod</text></item>
<item><p>234b8</p><section>mdo sde</section><text>sdong ltar dpal dang gzi brjid 'bar ba mthong ngo / /mthong nas kyang de dag gi gzugs kyi rgyags pa gang yin pa de dag med par gyur te/ de rnams kyis bsams pa/ 'di bdag cag las byad gzugs</text></item>
<item><p>235a1</p><section>mdo sde</section><text>kyis ni ches lhag mod kyi stobs kyis ni de lta ma yin no snyam du bsams nas/ bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te spyan sngar 'khod do/ /</text></item>
<item><p>235a2</p><section>mdo sde</section><text>de nas bcom ldan 'das kyis dgongs pa/ 'di rnams kyi nga rgyal bcag dgos so snyam du dgongs nas/ de nas bcom ldan 'das kyis 'jig rten pa'i dgongs pa bskyed de/ kye ma lha'i dbang po brgya byin gyis mda'</text></item>
<item><p>235a3</p><section>mdo sde</section><text>gzhu blangs te nga la ltar 'ongs na legs so snyam du dgongs nas/ bcom ldan 'das kyis dgongs pa bskyed pa'i mod la/ lha'i dbang po brgya byin gyis mda' gzhu blangs te/ bcom ldan 'das ga la ba der</text></item>
<item><p>235a4</p><section>mdo sde</section><text>'ongs so/ /de nas bcom ldan 'das kyis gzhon nu de dag gi nga rgyal bcag pa'i phyir/ rang bzhin gyi sku mi snang bar mdzad de lha'i lus lta bur sprul nas/ gzhon nu de dag dang thag mi ring ba zhig tu lcags kyi</text></item>
<item><p>235a5</p><section>mdo sde</section><text>ta la bdun dang 'khor lo bdun dang rnga bo che bdun dang phag bdun sprul nas/ bcom ldan 'das kyis gzhon nu de dag la bka' stsal pa/ bu dag khyed kyis mda' gzhu 'di long la 'ben 'di la mda' 'phongs shig ces gsungs</text></item>
<item><p>235a6</p><section>mdo sde</section><text>nas de thos ma thag tu gzhon nu de dag gis gzhu blangs te brdung zhes byas na/ brdung yang ma nus nas bcom ldan 'das kyis bde blag tu brdungs te/ mda' yang blangs nas mda' de 'ben de dag la 'phangs te/ des lcags</text></item>
<item><p>235a7</p><section>mdo sde</section><text>kyi ta la bdun dang 'khor lo bdun dang rnga bo che bdun dang phag bdun las thal nas mda' de sa'i 'og tu song ngo / /de nas de mthong ma thag tu gzhon nu de dag gi stobs kyis rgyags par gyur pa gang yin pa de yang med par gyur te/</text></item>
<item><p>235a8</p><section>mdo sde</section><text>bcom ldan 'das la yang dga' bar gyur te/ bcom ldan 'das kyis de dag yid dga' bar gyur par thugs su chud nas/ de dang 'thun pa'i chos bstan te/ de nas gzhon nu lnga brgya po de dag gis stan de kho na la 'khod</text></item>
<item><p>235b1</p><section>mdo sde</section><text>bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ de dag gis bden pa mthong nas/ stan las langs te bla gos phrag pa gcig</text></item>
<item><p>235b2</p><section>mdo sde</section><text>tu gzar nas bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu byung ba dang</text></item>
<item><p>235b3</p><section>mdo sde</section><text>bsnyen par rdzogs shing dge slong gi dngos po 'thob tu rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas de dag la bcom ldan 'das kyis dge slong tshur shog ces bya ba'i</text></item>
<item><p>235b4</p><section>mdo sde</section><text>tshig gis rab tu phyung ste/ bsnyen par rdzogs par mdzad nas de dag la lung yang phog go/ /de dag gis kyang brtson pa dang bsgrub pa dang 'bad pas nyon mongs pa thams cad spangs nas/ dgra bcom pa nyid mngon sum du byas</text></item>
<item><p>235b5</p><section>mdo sde</section><text>te/ de dag dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur</text></item>
<item><p>235b6</p><section>mdo sde</section><text>pa/ rig pas sgo nga'i sbubs bcom pa rig pa dang mngon par shes pa dang so so yang dag par rig pa thob pa srid pa'i rnyed pa dang chags pa dang bkur sti la mi lta ba dbang po dang nye dbang dang bcas pa'i lha rnams kyis mchod cing</text></item>
<item><p>235b7</p><section>mdo sde</section><text>rjed pa dang gus par smra ba'i gnas su gyur to/ /de nas dge slong rnams gyis bcom ldan 'das la gsol pa/ btsun pa bcom ldan 'das kyis gzhon nu lnga brgya po rnams lhar bcas</text></item>
<item><p>235b8</p><section>mdo sde</section><text>las brten te/ nga rgyal bcag nas g.yung drung gi mthar phyin pa dang / grub pa dang bde ba'i mya ngan las 'das pa la gzhag pa gzigs/ bcom ldan 'das kyis</text></item>
<item><p>236a1</p><section>mdo sde</section><text>bka' stsal pa/ da ltar 'ba' shig ma yin te/ 'das pa'i dus na yang 'di rnams lhar bcas las brten te/ dregs pa bcom nas/ bsam gtan bzhi dang mngon par shes pa lnga la bkod pa de nyon cig /dge</text></item>
<item><p>236a2</p><section>mdo sde</section><text>slong dag sngon byung ba 'das pa'i dus na grong khyer tsam pa zhes bya ba na/ rgyal po gang chen mtsho'i lha zhes bya ba rgyal po byed de/ phyi zhig na de'i btsun mo la bu chags nas/ de zla ba dgu 'am zla ba bcu lon pa dang bu gzugs bzang</text></item>
<item><p>236a3</p><section>mdo sde</section><text>zhing lta na sdug la mdzes pa tshan po che'i stobs dang ldan pa zhig btsas te/ de'i btsas ston rgyas par byas nas/ khye'u 'di'i ming ji skad gdags shes ming 'dogs par byed de/ khye'u 'di gang chen mtsho'i lha'i bu yin pas</text></item>
<item><p>236a4</p><section>mdo sde</section><text>na khye'u 'di'i ming rgya mtsho'i lha zhes gdags so zhes zer to/ /de nas khye'u rgya mtsho'i lha 'o ma dang zho dang mar dang zhun mar dang mar gyi nying khu rnams kyis bskyed bsrings te/ de gang gi tshe cher skyes pa de'i tshe khye'u de yi ge slob</text></item>
<item><p>236a5</p><section>mdo sde</section><text>tu bcug ste/ rgyal rigs spyi bo nas dbang bskur ba'i rgyal po rnams kyis bzo'i gnas dang las kyi gnas tha dad pa 'di lta ste/ glang po che zhon pa dang rta zhon pa dang mtshon cha 'chang ba dang 'phong ba dang mdun du bsnur ba</text></item>
<item><p>236a6</p><section>mdo sde</section><text>dang phyir bsnur ba dang g.yul las 'byung bar bya ba dang zhags pa gzung ba dang mda' bo che 'phang ba dang rdo rje rtse gcig pa 'phang ba dang mtshon rtse gcig pa gdab pa dang 'khor lo 'phang ba dang gcad pa dang gsheg pa dang lag pas gzung</text></item>
<item><p>236a7</p><section>mdo sde</section><text>ba dang rkang pa'i stabs dang mgo bo bskyab pa dang rgyang mar 'phang ba dang sgra grag par 'phang ba dang gnad du 'phang ba dang gdon mi za bar phog par bya ba dang tshabs cher gtang ba rnams kyang bslabs nas gnas lnga la byang bar gyur to/ /</text></item>
<item><p>236a8</p><section>mdo sde</section><text>de nas des bltas na/ pha chos bzhin dang chos bzhin ma yin par rgyal srid byed pa mthong nas de'i blo skyes pa/ pha 'das pa'i 'og tu bdag gis rgyal srid kyi dbang phyug la dbang bya dgos par 'gyur gyis/ bdag gis khyim na gnas</text></item>
<item><p>236b1</p><section>mdo sde</section><text>pa btang la nags kyi nang du gnas bca' bar bya'o snyam du bsams nas/ yab la gsol te nags kyi nang du gnas bcas so/ /des der song nas bsam gtan bzhi dang mngon par shes pa lnga bskyed do/ /de rab tu byung ba dang rgyal</text></item>
<item><p>236b2</p><section>mdo sde</section><text>po'i blon po lnga brgyas bu btsas nas/ de dag gang gi tshe cher skyes pa de'i tshe/ de dag yi ge slob du bcug ste gnas lnga'i bar du byang bar gyur to/ /de dag blo 'di lta bu skyes te gzhan su yang byad gzugs dang stobs dang shes pas</text></item>
<item><p>236b3</p><section>mdo sde</section><text>bdag cag dang mnyam pa yang med na lhag pa lta ci smos snyam mo/ /de nas 'phong gi slob dpon gyis de dag la smras pa/ bu dag de skad ma zer cig /khyod ni rgyal po 'di nyid kyi bu rab nags kyi nang du gnas bcas pa de'i byad</text></item>
<item><p>236b4</p><section>mdo sde</section><text>gzugs dang stobs dang shes pa'i brgya'i char yang mi phod stong gi char yang mi phod do zhes byas nas/ de thos ma thag tu gzhon nu de dag drang srong de lta 'dod par gyur te/ 'phong gi slob dpon de nyid dang lhan cig tu drang srong de ga la ba der dong</text></item>
<item><p>236b5</p><section>mdo sde</section><text>nas/ gzhon nu lnga brgya po de dag gis thag ring po zhig nas drang srong mdzes shing yid du 'thad la dbang po zhi zhing yid zhi ba de mthong ngo / /mthong nas kyang de dag gi gzugs kyi rgyags pa gang yin pa de med par gyur te/ de dag gis</text></item>
<item><p>236b6</p><section>mdo sde</section><text>bsams pa/ bdag cag gi slob dpon gyis 'di'i byad gzugs mdzes pa dang yon tan rnams bsngags pa las/ 'di'i byad gzugs de kho na bzhin du gyur pa las na/ 'di'i yon tan rnams kyang de kho na bzhin du yod par nges</text></item>
<item><p>236b7</p><section>mdo sde</section><text>kyis/ bdag cag khyim na gnas pa btang la 'di nyid kyi thad du tshangs par spyod par spyad par bya'o snyam bsams nas de nyid kyi thad du rab tu byung ste/ de dag der rab tu byung nas bsam gtan bzhi dang mngon par shes pa lnga bskyed do/ /</text></item>
<item><p>236b8</p><section>mdo sde</section><text>dge slong dag ji snyam du sems/ de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe gzhon nu lnga brgyar gyur pa gang yin pa de dag ni 'di dag nyid yin no/ /de'i tshe 'phong gi slob</text></item>
<item><p>237a1</p><section>mdo sde</section><text>dpon du gyur pa gang yin pa de ni lhar bcas 'di kho na yin te/ de'i tshe yang 'di rnams lhar bcas 'di kho na la brten te/ ngas dregs pa bcom nas bsam gtan bzhi dang mngon par shes pa lnga la bkod do/ /da ltar</text></item>
<item><p>237a2</p><section>mdo sde</section><text>yang 'di rnams lhar bcas kho na las brten te/ ngas g.yung drung gi mthar thug pa grub pa dang bde ba'i mya ngan las 'das pa la bkod do/ /gzhan yang yang dag par rdzogs pa'i sangs rgyas 'od srung gi gsung rab la 'di dag</text></item>
<item><p>237a3</p><section>mdo sde</section><text>thams cad rab tu byung ste/ der 'di rnams kyis tshe gcig tu tshangs par spyod pa spyad nas 'chi kar smon lam btab pa/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs</text></item>
<item><p>237a4</p><section>mdo sde</section><text>rgyas bcom ldan 'das de bdag cag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par</text></item>
<item><p>237a5</p><section>mdo sde</section><text>shog cig ces byas so/ /dge slong dag ji snyam du sems de'i tshe/ yang dag par rdzogs pa'i sangs rgyas 'od srung gi gsung rab la rab tu byung ba'i dge slong lnga brgya po gang yin pa de dag ni/ da ltar rab tu byung ba 'di dag nyid yin te/</text></item>
<item><p>237a6</p><section>mdo sde</section><text>de dag gis der rab tu byung nas tshe gcig gi bar du tshangs par spyod pa spyad nas 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom</text></item>
<item><p>237a7</p><section>mdo sde</section><text>ldan 'das de bdag cag gis mnyes par byed par gyur cig /mi mnyes pa byed par ma gyur cig /de kho na'i bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byed par shog cig</text></item>
<item><p>237a8</p><section>mdo sde</section><text>ces byas pa des na/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ 'di rnams kyis nga mnyes par</text></item>
<item><p>237b1</p><section>mdo sde</section><text>byas te mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so// //glang zhes bya ba ni/ gleng gzhi mnyan du yod pa na bzhugs te/ de'i</text></item>
<item><p>237b2</p><section>mdo sde</section><text>tshe mnyan du yod pa na rgyal bu rgyal byed kyi tshal nas thag mi ring ba zhig na/ ba lang gi khyu dag cig 'khod de/ der glang khyu mchog gnyis 'thabs nas gcig gis gcig brdungs nas gcig gi lto dral te/ de'i rgyu ma sa la</text></item>
<item><p>237b3</p><section>mdo sde</section><text>ltung nas zla de la sdang ba'i sems skyes te sa la sgyel te/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang ye shes la mnga' brnyes pa/ ma 'dres pa'i dran pa nye bar gzhag pa</text></item>
<item><p>237b4</p><section>mdo sde</section><text>gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan</text></item>
<item><p>237b5</p><section>mdo sde</section><text>pa/ mthar kyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum</text></item>
<item><p>237b6</p><section>mdo sde</section><text>ste/ nyin mtshan dus drug tu/ sangs rgyas kyi spyan gyis 'jig rten la gzigs te/ su ni rgud su ni dar su ni phongs shing 'dug su ni nyam nga bar gyur su ni gnod pa dang ldan su ni phongs pa dang nyam nga ba dang gnod pa dang ldan su</text></item>
<item><p>237b7</p><section>mdo sde</section><text>ni ngan song du gzhol su ni ngan song du 'bab su ni ngan song du bab su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya su ni</text></item>
<item><p>237b8</p><section>mdo sde</section><text>'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su</text></item>
<item><p>238a1</p><section>mdo sde</section><text>smin par bya/ su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/ su ni sangs rgyas byung bas brgyan pa'i 'jig rten 'bras bu dang bcas par bya snyam du ye shes</text></item>
<item><p>238a2</p><section>mdo sde</section><text>gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis</text></item>
<item><p>238a3</p><section>mdo sde</section><text>dgongs pa/ gal te glang de da lta'i skabs su shi bar gyur na ni/ sems can dmyal bar 'gro bar 'gyur te/ 'di ngan song las dbyung ba'i dus la bab po snyam du dgongs nas/ bcom ldan 'das rgyal bu rgyal byed kyi tshal nas</text></item>
<item><p>238a4</p><section>mdo sde</section><text>mi snang bar gyur te glang gi drung du gshegs nas/ bcom ldan 'das kyis glang de'i rgyu ma rnams phyir lto'i nang du bcug ste/ rma kha drubs nas rtsa dang chu yang byin te bka' stsal pa/ bzhin bzangs 'di ltar 'du byed thams cad</text></item>
<item><p>238a5</p><section>mdo sde</section><text>ni mi rtag go/ /chos thams cad ni bdag med do/ /mya ngan las 'das pa ni zhi ba'o/ /nga la sems dga' bar gyis shig dang dud 'gro'i skye gnas dang bral bar 'gyur yang srid do zhes bka' stsal to/ /de nas de bcom</text></item>
<item><p>238a6</p><section>mdo sde</section><text>ldan 'das la sems dga' bar gyur to/ shi 'phos nas dus las 'das te mnyan du yod pa de nyid du tshong dpon zhig gi khyim du nying mtshams sbyar nas/ de zla ba dgu 'am bcu lon pa dang khye'u gzugs bzang zhing lta na sdug la</text></item>
<item><p>238a7</p><section>mdo sde</section><text>mdzes pa zhig btsas nas/ de'i btsas ston rgyas par byas te/ rigs dang 'thun par ming btags nas/ 'o ma dang zho dang mar dang zhun mar dang mar gyi nying khu rnams kyis bskyed bsrings te/ de gang gi tshe lo bdun lon par</text></item>
<item><p>238a8</p><section>mdo sde</section><text>gyur pa de'i tshe/ des bcom ldan 'das kyi bstan pa la dad pa rnyed nas/ des pha ma gnyis la gsol te rab tu byung nas/ des lo bdun lon pa kho na nyid na brtson pa dang bsgrub pa dang 'bad pas nyon mongs pa thams cad</text></item>
<item><p>238b1</p><section>mdo sde</section><text>spangs nas des dgra bcom pa nyid mngon sum du byas te des dgra bcom pa thob nas rdzu 'phrul gyis 'gro zhing / gnas gzhan dang gzhan dag nas lo ma'i nang du me tog dang 'bras bu rnams bcug ste/ khyer de 'ong zhing dge</text></item>
<item><p>238b2</p><section>mdo sde</section><text>'dun la 'bul bar byed do/ /de nas dge slong rnams kyis de mthong nas ya mtshan du gyur to/ /ya mtshan du gyur nas bcom ldan 'das la gsol pa/ btsun pa dge tshul pa 'dis lo bdun lon lags na yon tan 'di lta</text></item>
<item><p>238b3</p><section>mdo sde</section><text>bu rtogs pa la gzigs/ de nas bcom ldan 'das kyis dge slong rnams la bka' stsal pa/ khyed kyis glang gi rgyu ma ngas ltor bcug nas chos tshig gsum bstan pa de mthong ngam/ gsol pa/ btsun pa mthong lags so/ /</text></item>
<item><p>238b4</p><section>mdo sde</section><text>bka' stsal pa/ de nga la sems dga' bar byas nas shi 'phos te dus las 'das nas/ mnyan du yod pa 'di nyid du tshong dpon gyi khyim du skyes nas/ de nga'i bstan pa la rab tu byung ste/ lo bdun lon pa kho na na nyon mongs pa</text></item>
<item><p>238b5</p><section>mdo sde</section><text>thams cad spangs nas dgra bcom pa nyid mngon sum du byas so/ /gsol pa/ btsun pa dge tshul pha 'dis las ci zhig bgyis na las de'i rnam par smin pas glang du skyes lags las ci bgyis na las de'i rnam par smin pas/</text></item>
<item><p>238b6</p><section>mdo sde</section><text>de nas shi 'phos nas mir skyes la 'dis bcom ldan 'das mnyes par bgyis te/ mi mnyes par ma bgyis nas skye dgu'i tshe lo brgya thub pa rnams pham par bgyis te/ nyon mongs pa thams cad spangs nas dgra bcom pa nyid</text></item>
<item><p>238b7</p><section>mdo sde</section><text>mngon sum du bgyis lags/ bcom ldan 'das kyis bka' stsal pa/ dge slong dag 'di nyid kyis las de byas shing bsags te/ dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri</text></item>
<item><p>238b8</p><section>mdo sde</section><text>thub pa na yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa lha dang mi rnams kyi ston pa sangs rgyas bcom ldan</text></item>
<item><p>239a1</p><section>mdo sde</section><text>'das 'od srung zhes bya ba 'jig rten du byung ste/ de'i gsung rab la rab tu byung ste dge slong chu'i zhal ta byed par gyur te/ de dge 'dun la ril ba spyi blugs kyis chu 'drim pa las/ dge slong dgra bcom pa gzhan zhig</text></item>
<item><p>239a2</p><section>mdo sde</section><text>yengs par gyur te/ de de dang thug nas chu'i zhal ta byed pa de'i ril ba lag nas shor te chag nas/ de khros pas/ dgra bcom pa de la smras pa/ 'di ni glang dir po bzhin du che zhing tshor phrig med pa zhig go zhes byas nas/ de'i tshig</text></item>
<item><p>239a3</p><section>mdo sde</section><text>de dgra bcom pa des thos nas des de phyogs gcig tu khrid de smras pa/ btsun pa khyod bdag su yin pa dang nga su yin pa shes sam des smras pa/ ngas shes te/ khyod kyang rab tu byung ba yin la/ nga yang rab tu byung ba yin no/ /</text></item>
<item><p>239a4</p><section>mdo sde</section><text>des smras pa/ 'o bu cag rab tu byung bar 'dra mod kyi/ khyod ni bcing ba thams cad kyis bcings pa'i so so'i skye bo yin la/ nga ni 'ching ba thams cad las grol ba yin na/ khyod kyis tshig rtsub po smras kyis/ nyes pa la</text></item>
<item><p>239a5</p><section>mdo sde</section><text>nyes so zhes bshags par gyis shig /khyod 'khor ba na 'khor zhing mi sdug pa'i las kyi 'bras bu rnyed ta re zhes byas so/ /de nas de thos ma thag tu dge slong de 'gyod pa chen po skyes te/ des dge slong de'i rkang pa la phyag 'tshal</text></item>
<item><p>239a6</p><section>mdo sde</section><text>nas bzod pa gsol te/ tshe gcig tu tshangs par spyod pa spyad nas 'chi gar smon lam btab pa bdag gis 'di 'dra ba'i yon gnas kyi mchog la tshig rtsub po smras pa'i las 'di ci nas kyang bdag la smin par ma gyur cig /'di ltar</text></item>
<item><p>239a7</p><section>mdo sde</section><text>bdag gis tshe gcig tu tshangs par spyod pa spyad kyang yon tan gyi tshogs ci yang ma thob kyis/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag</text></item>
<item><p>239a8</p><section>mdo sde</section><text>gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te dgra bcom pa nyid mngon sum du byed par gyur cig ces byas so/ /dge slong</text></item>
<item><p>239b1</p><section>mdo sde</section><text>dag ji snyam du sems/ de'i tshe chu'i zhal ta byed par gyur pa gang yin pa de ni dge tshul pa 'di nyid yin te/ des der khros nas dgra bcom pa de la tshig rtsub po smras pa'i las de'i rnam par smin pas tshe rabs lnga brgyar glang du skyes so/ /</text></item>
<item><p>239b2</p><section>mdo sde</section><text>des der tshe gcig tu tshangs par spyod pa spyad nas 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes</text></item>
<item><p>239b3</p><section>mdo sde</section><text>par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pa des na/ dge slong dag</text></item>
<item><p>239b4</p><section>mdo sde</section><text>nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas 'dis nga mnyes par byas te mi mnyes par ma byas la/ nga nyid</text></item>
<item><p>239b5</p><section>mdo sde</section><text>kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so// //snying rje bzang po zhes bya ba ni/ gleng gzhi yangs pa can na bzhugs te/ de'i tshe yangs pa can na sde dpon seng ge</text></item>
<item><p>239b6</p><section>mdo sde</section><text>zhes bya ba zhig 'dug ste/ phyi zhig na de'i chung ma la bu chags nas de zla ba dgu 'am bcu lon pa dang khye'u gzugs bzang zhing lta na sdug la mdzes pa tshan po che'i stobs dang ldan pa zhig btsas te/ de'i btsas ston rgyas par byas nas</text></item>
<item><p>239b7</p><section>mdo sde</section><text>ming snying rje bzang po zhes btags so/ /de nas khye'u snying rje bzang po 'o ma dang zho dang mar dang zhun mar dang mar gyi nying khu rnams kyis bskyed bsrings te/ de gang gi tshe cher skyes pa de'i tshe khye'u de yi ge slob du bcug ste/ rgyal rigs</text></item>
<item><p>239b8</p><section>mdo sde</section><text>spyi bo nas dbang bskur ba'i rgyal po rnams kyis bzo'i gnas dang / las kyi gnas tha dad pa 'di lta ste glang po che zhon pa dang rta zhon pa dang mtshon cha bcang ba dang 'phong dang mdun du bsnur ba dang phyir bsnur ba dang g.yul las 'byung bar</text></item>
<item><p>240a1</p><section>mdo sde</section><text>bya ba dang lcags kyu gzung ba dang zhags pa gzung ba dang mda' bo che 'phang ba dang rdo rje rtse gcig pa 'phang ba dang mtshon rtse gcig pa gdab pa dang 'khor lo 'phang ba dang gcad pa dang gshag pa dang lag pas gzung ba</text></item>
<item><p>240a2</p><section>mdo sde</section><text>dang rkang pa'i stabs dang mgo bo bskyab pa dang rgyang mar 'phang ba dang sgra grag par 'phang ba dang gnad du 'phang ba dang gdon mi za bar phog par bya ba dang tshabs cher btang ba rnams kyang bslabs nas gnas lnga la byang bar gyur to/ /de</text></item>
<item><p>240a3</p><section>mdo sde</section><text>nas de ma grangs te 'phyon ma rnams la yang zhugs so/ /phyis re shig na de phas mdza' sde'i khrod du btang nas mdza' sde de dag dpyid kyi dus su shing grib me tog rgyas pa/ ne tso dang ri skegs dang rma bya dang khu byug dang shang shang</text></item>
<item><p>240a4</p><section>mdo sde</section><text>te'u rnams skad 'byin pa'i/ skyed mos tshal gyi nags khrod du smad 'tshong ma'i gtso mo khrid de song nas de dag de na 'khod pa las smad 'tshong ma'i phyir thab mo byung ste/ khye'u snying rje bzang po khros pas mdza' sde gsum bsad</text></item>
<item><p>240a5</p><section>mdo sde</section><text>nas/ mdza' sde rnams dong ste sde dpon seng ge la smras so/ /de nas sde dpon seng ges de thos nas bu de bu ma yin par bsgrags te khyim nas kyang bskrad do/ /de nas yangs pa can kyi lid tsa bi rnams kyis de gsod du</text></item>
<item><p>240a6</p><section>mdo sde</section><text>btang ste/ ka ra bI ra'i me tog gi phreng bas mgul pa dkris nas/ gshed ma la btad de/ gshed ma'i mi gos sngon po bgos la ral gri phyung ste rnga sgra drag po sgrogs pa dag gis/ khrid nas lam po che'i mdo rnams</text></item>
<item><p>240a7</p><section>mdo sde</section><text>su bsgrags te/ gsad pa'i sar phyin du nye ba dang de srog gi phyir 'jigs shing skrag nas phan tshun du lta ste/ bdag phongs shing dkos thag pa dang sdug pa'i skyabs byed pa dang srog phangs pa sbyin pa su zhig yod zhig gu</text></item>
<item><p>240a8</p><section>mdo sde</section><text>snyam mo/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs</text></item>
<item><p>240b1</p><section>mdo sde</section><text>pa bzhis mi 'jig pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan pa/ mthar kyis gnas pa'i</text></item>
<item><p>240b2</p><section>mdo sde</section><text>snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/ nyin mtshan dus</text></item>
<item><p>240b3</p><section>mdo sde</section><text>drug tu sangs rgyas kyi spyan gyis 'jig rten la gzigs te/ su ni rgud su ni dar su ni phongs shing 'dug su ni nyam nga bar gyur su ni gnod pa dang ldan su ni phongs pa dang nyam nga ba dang gnod pa dang ldan su ni ngan song du gzhol su ni ngan song du 'bab</text></item>
<item><p>240b4</p><section>mdo sde</section><text>su ni ngan song du bab su ni ngas ngan song nas phyung ste mtho ris dang thar pa dang 'bras bu la gzhag par bya su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang</text></item>
<item><p>240b5</p><section>mdo sde</section><text>phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las</text></item>
<item><p>240b6</p><section>mdo sde</section><text>ye shes kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar</text></item>
<item><p>240b7</p><section>mdo sde</section><text>'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis dgongs pa/ khye'u snying rje bzang po gdul ba'i dus la bab bo snyam du dgongs nas sgro'u rdzing gi</text></item>
<item><p>240b8</p><section>mdo sde</section><text>'gram nas mi snang bar gyur te/ khye'u snying rje bzang po'i mdun du bzhugs so/ /de nas khye'u snying rje bzang pos thag ring po zhig nas bcom ldan 'das mthong ngo / /mthong nas kyang zhabs la phyag 'tshal te gsol</text></item>
<item><p>241a1</p><section>mdo sde</section><text>pa/ bcom ldan 'das bdag la dka' ba mdzad cing srog phangs pa'i sbyin pa mdzad du gsol/ bcom ldan 'das kyis bka' stsal pa/ gzhon nu khyod da ni srog chud za bar 'gyur ba'i 'jigs pa med kyis ma skrag</text></item>
<item><p>241a2</p><section>mdo sde</section><text>shig ces bka' stsal nas/ bcom ldan 'das kyis yangs pa can gyi mi rnams la bka' stsal pa/ bzhin bzangs dag khye'u 'di bsad de ci rung gis thong shig /yangs pa can gyi mi rnams kyis gsol pa/ btsun pa</text></item>
<item><p>241a3</p><section>mdo sde</section><text>gal te rab tu byung na ni btang bar 'tshal lo zhes gsol to/ /bcom ldan 'das kyis khye'u de rab tu phyung zhing bsnyen par rdzogs par mdzad nas/ de la lung yang phog ste/ des kyang brtson pa dang bsgrub pa dang 'bad pas nyon mongs</text></item>
<item><p>241a4</p><section>mdo sde</section><text>pa thams cad spangs nas dgra bcom pa nyid mngon sum du byas so/ /de nas dge slong rnams kyis bcom ldan 'das la gsol pa/ btsun pa khye'u snying rje bzang po ma grangs pa'i slad du/ yangs pa can gyi mi rnams kyi gsod</text></item>
<item><p>241a5</p><section>mdo sde</section><text>du btang ba las bcom ldan 'das kyis thar bar mdzad de/ g.yung drung gi mthar thug pa/ grub pa dang bde ba'i mya ngan las 'das pa la bzhag pa la gzigs/ bcom ldan 'das kyis bka' stsal pa/ da ltar 'ba' shig</text></item>
<item><p>241a6</p><section>mdo sde</section><text>ma yin te/ 'das pa'i dus na yang 'di ma grangs shing g.yem par gyur nas skye bo phal po ches gsod du btang ba las/ ngas skyabs byas te/ bsam gtan bzhi dang mngon par shes pa lnga la ji ltar bzhag pa nyon cig /</text></item>
<item><p>241a7</p><section>mdo sde</section><text>dge slong dag sngon byung ba 'das pa'i dus na ri khrod kyi grong zhig na/ yul mi kha mi mkhas shing g.yem pa zhig 'dug nas/ skye bo mang po glags tshol zhing 'dug pa las/ de dag gis glags rnyed nas gzhan gyi chung ma la byi</text></item>
<item><p>241a8</p><section>mdo sde</section><text>ba byed pa las bzung ste/ rgyal po la phul nas rgyal pos de gsod du btang ste/ de gshed ma rnams kyis khrid de gsad pa'i sar phyin du nye ba dang / ri khrod kyi grong de nas thag mi ring ba dka' thub kyi gnas shig na/ drang</text></item>
<item><p>241b1</p><section>mdo sde</section><text>srong de spyod yul la chas nas mi de des mthong nas/ mthong ma thag tu rkang pa la phyag 'tshal te/ smras pa drang srong bdag la dka' ba mdzad pa dang / srog gi sbyin pa mdzad du gsol/ de nas drang srong des rgyal po la gtod du bcug</text></item>
<item><p>241b2</p><section>mdo sde</section><text>nas/ dka' thub kyi gnas su khrid de rab tu phyung nas/ der bsam gtan bzhi dang mngon par shes pa lnga bskyed do/ /dge slong dag ji snyam du sems/ de'i tshe drang srong du gyur pa byang chub sems dpa'i spyod pa la gnas pa gang yin</text></item>
<item><p>241b3</p><section>mdo sde</section><text>pa de ni nga yin no/ /de'i tshe mi de ni khye'u snying rje bzang po 'di kho na yin te/ de'i tshe yang 'di skye bo phal po ches gsod du btang ba las/ ngas skyabs byas nas bsam gtan bzhi dang mngon par shes pa lnga la bzhag go/ /da ltar yang 'di ma</text></item>
<item><p>241b4</p><section>mdo sde</section><text>grangs pa'i phyir yangs pa can gyi mi rnams kyis gsod du btang ba las ngas de las thar bar byas nas g.yung drung gi mthar phyin pa grub pa dang bde ba'i mya ngan las 'das pa la bzhag go/ /gzhan yang yang dag par rdzogs pa'i sangs</text></item>
<item><p>241b5</p><section>mdo sde</section><text>rgyas 'od srung gi gsung rab la 'di rab tu byung nas/ der 'dis tshe gcig tu tshangs par spyod pa spyad nas 'chi kar smon lam btab pa/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa</text></item>
<item><p>241b6</p><section>mdo sde</section><text>gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon</text></item>
<item><p>241b7</p><section>mdo sde</section><text>sum du byed par gyur cig ces byas so/ /dge slong dag ji snyam du sems/ de'i tshe dge slong du gyur pa gang yin pa de ni snying rje bzang po 'di kho na yin te/ des der tshe gcig tu tshangs par spyod pa spyad nas 'chi kar smon lam btab</text></item>
<item><p>241b8</p><section>mdo sde</section><text>ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho</text></item>
<item><p>242a1</p><section>mdo sde</section><text>na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas pa des na/ dge slong dag nga yang dag par rdzogs pa'i sangs rgyas 'od srung dang shin du mnyam pa</text></item>
<item><p>242a2</p><section>mdo sde</section><text>dang shugs mnyam pa dang mdzad pa mnyam pa dang thabs mnyam pa brnyes nas/ 'dis nga mnyes par byas te mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon</text></item>
<item><p>242a3</p><section>mdo sde</section><text>sum du byas so// //gel po zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na bram ze zhig gnas pa de bu med de bu 'dod pa'i phyir lha'i gnas so cog du gsol ba 'debs so/ /de nas</text></item>
<item><p>242a4</p><section>mdo sde</section><text>phyi zhig na de'i chung ma la bu chags nas/ de zla ba dgu 'am bcu lon pa dang khye'u gzugs bzang zhing lta na sdug la mdzes pa tsho zhing lpags pa dang sha dang khrag rgyas pa zhig btsas te/ de'i btsas ston rgyas par byas nas/ khye'u</text></item>
<item><p>242a5</p><section>mdo sde</section><text>'di'i ming ji skad gdags shes ming 'dogs par byed de khye'u 'di tsho zhing lpags pa dang sha dang khrag rgyas pas na/ de'i phyir khye'u 'di gel po zhes gdags so zhes zer ro/ /de nas khye'u gel po 'o ma dang zho dang mar dang zhun</text></item>
<item><p>242a6</p><section>mdo sde</section><text>mar dang mar gyi nying khus bskyed bsrings nas/ de gang gi tshe cher skyes pa de'i tshe yi ge dang bram ze'i spyod lam dang spyod pa dang \u0f00 zhes bya ba dang b+ho zhes bya ba dang gtsang sbra dang cho ga dang thal ba blang ba dang ril ba thogs pa dang nges brjod kyi rig</text></item>
<item><p>242a7</p><section>mdo sde</section><text>byed dang mchod sbyin gyi rig byed dang snyan tshig gi rig byed dang srid srung gi rig byed dang mchod sbyin bya ba dang mchod sbyin byed du gzhug pa dang sbyin pa dang blang ba dang kha ton bya ba dang kha ton slob du gzhug pa'i thabs bslabs nas</text></item>
<item><p>242a8</p><section>mdo sde</section><text>las rnam pa drug la mkhas pa'i bram zer gyur te/ de mthar kyis rig pa'i gnas bcwa brgyad la byang bar gyur to/ /bram ze de'i khyim yang khyim bdag mgon med zas sbyin gyi khyim nas thag mi ring ba zhig na 'dug ste/ bram</text></item>
<item><p>242b1</p><section>mdo sde</section><text>ze'i khye'u de yang mgon med zas sbyin dang 'grogs pas bcom ldan 'das kyi bstan pa la dga' bar gyur to/ /de nas phyi zhig na de'i pha ma gnyis shi'o de gnyis shi nas de don zhig la grong khyer shur pa ra kar chas te/ de mthar kyis rgyu zhing</text></item>
<item><p>242b2</p><section>mdo sde</section><text>song song ba las mnyan du yod pa dang shur pa ra ka'i grong khyer gyi ri'i sul zhig na nags khung zhig yod de/ nags khung de na drang srong zhig gnas pa ste/ bram ze'i khye'u des shes nas de de'i thad du song ste rkang pa la phyag 'tshal nas chos</text></item>
<item><p>242b3</p><section>mdo sde</section><text>mnyan pa'i phyir mdun du 'dug go/ /de nas drang srong des kyang de la nges par 'byung ba'i bsngags pa brjod nas/ de thos ma thag tu de nges par 'byung ba dang 'thun pa'i sems skyes te/ de drang srong de nyid las rab tu byung nas nags khrod de na</text></item>
<item><p>242b4</p><section>mdo sde</section><text>gnas kyang des khyad par ci yang ma thob bo/ /de nas phyi zhig na drang srong de shi nas gel po de yang dka' thub kyi gnas de nyid na gnas so/ /de nas gang gi tshe bcom ldan 'das shur pa ra kar gshegs pa na/ khye'u gel pos bcom ldan 'das</text></item>
<item><p>242b5</p><section>mdo sde</section><text>rgyang nas gshegs pa mthong ngo / /mthong ma thag tu bsams pa/ 'di ni shAkya'i rigs dga' bar mdzad pa thams cad mkhyen pa thams cad gzigs pa de yin te/ lam 'di nas tshur gshegs kyis/ bdag gis bsnyen bkur mi</text></item>
<item><p>242b6</p><section>mdo sde</section><text>byar mi rung ngo snyam nas/ yang des bsams pa/ gal te bdag brag 'di las rkang gis babs na ni/ bcom ldan 'das thal bar 'gyur gyis/ brag ka 'di nas bdag gis mchongs pa dang bdag gis bsnyen bkur byed khom mo snyam du</text></item>
<item><p>242b7</p><section>mdo sde</section><text>bsams nas brag ka de nyid nas mchongs so/ /de nas bcom ldan 'das kyis der sa gzhi brtan cing bal gyi nang tshangs can 'dra bar byin gyis brlabs nas/ de lhung ma thag tu rkang pa 'greng bar gyur te/ de dga' bar gyur nas bcom</text></item>
<item><p>242b8</p><section>mdo sde</section><text>ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyi bzhin du 'brang ngo / /de nas bcom ldan 'das kyis de la thugs brtse ba'i phyir lam nas bzung ste phyogs gcig tu bzhugs nas/</text></item>
<item><p>243a1</p><section>mdo sde</section><text>des kyang bcom ldan 'das kyi zhabs la mgo bos phyag 'tshal te/ chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de la de dang 'thun pa'i chos bstan te/ des na bram ze'i khye'u gel</text></item>
<item><p>243a2</p><section>mdo sde</section><text>pos stan de nyid la 'dug bzhin du bden pa rtogs pa'i mod la phyir mi 'ong ba'i 'bras bu mngon du byas te des bden pa mthong nas stan las langs te bla gos phrag pa gcig tu gzar nas/ bcom ldan 'das ga la ba de logs su thal mo sbyar</text></item>
<item><p>243a3</p><section>mdo sde</section><text>ba btud de bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob du rung na/ bdag kyang bcom ldan 'das kyi thad du tshangs</text></item>
<item><p>243a4</p><section>mdo sde</section><text>par spyod pa spyad par 'tshal lo/ /de nas bcom ldan 'das kyis dge slong tshur shog ces bya ba'i tshig gis de rab tu phyung ste bsnyen par rdzogs par mdzad nas de la lung yang phog go/ /des kyang brtson pa dang bsgrub pa dang 'bad pas nyon mongs</text></item>
<item><p>243a5</p><section>mdo sde</section><text>pa thams cad spangs nas dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa tsan</text></item>
<item><p>243a6</p><section>mdo sde</section><text>dan sbangs pa lta bur bsil bar gyur pa/ rig pas sgo nga'i sbubs bcom pa rig pa dang mngon par shes pa dang so so yang dag par rig pa thob pa srid pa'i rnyed pa dang chags pa dang bkur sti la mi lta ba dbang po dang nye dbang dang bcas pa'i lha</text></item>
<item><p>243a7</p><section>mdo sde</section><text>rnams kyis mchod cing rjed pa dang gus par smra ba'i gnas su gyur to/ /de nas bcom ldan 'das kyis de dad pa dang mos pa dang ldan pa rnams kyi mchog tu bstan to/ /de nas dge slong rnams kyis bcom ldan 'das la gsol pa/ btsun pa</text></item>
<item><p>243a8</p><section>mdo sde</section><text>tshe dang ldan pa gel pos bcom ldan 'das mthong nas/ brag ka nas rang gis mchongs pa dang gzhan yang 'dis bcom ldan 'das mnyes par bgyis te mi mnyes par ma bgyis la/ bcom ldan 'das kyi bstan pa la rab tu byung nas</text></item>
<item><p>243b1</p><section>mdo sde</section><text>nyon mongs pa thams cad spangs te/ dgra bcom pa nyid mngon sum du bgyis pa la gzigs/ bcom ldan 'das kyis bka' stsal pa/ da lta 'ba' shig ma yin te/ 'das pa'i dus na yang 'dis ji ltar nga mthong nas brag ka nas rang gis mchongs</text></item>
<item><p>243b2</p><section>mdo sde</section><text>te/ nga'i thad du rab tu byung nas bsam gtan bzhi dang mngon par shes pa lnga bskyed pa de nyon cig /dge slong dag sngon byung ba 'das pa'i dus na/ drang srong zhig 'khor lnga brgya dang lam du zhugs te/ de brag drung logs nas 'gro ba las phyogs</text></item>
<item><p>243b3</p><section>mdo sde</section><text>gcig tu 'dug go/ /brag de'i kha na ni dka' thub can zhig 'dug pa las/ des drang srong brag drung de na 'dug pa de mthong nas/ mthong ma thag tu de la shin du dga' ba skyes te/ des bsams pa/ bdag drang srong de la bsnyen bkur byed du 'gro'o</text></item>
<item><p>243b4</p><section>mdo sde</section><text>snyam nas/ des yang bsams pa gal te bdag rkang gis babs na ni drang srong de thal du 'ong ngo snyam nas/ rang gis brag de'i kha nas mchongs pa las/ drang srong des lha la bsgo nas lag nas bzung ste sa la bzhag go/ /de nas de'i thad du song</text></item>
<item><p>243b5</p><section>mdo sde</section><text>ste rkang pa la phyag 'tshal nas chos mnyan pa'i phyir mdun du 'dug go/ /de nas drang srong des de la nges par 'byung ba dang 'thun pa'i gtam byas nas/ de de'i thad du rab tu byung ngo / /de rab tu byung nas bsam gtan bzhi dang mngon par shes pa lnga</text></item>
<item><p>243b6</p><section>mdo sde</section><text>bskyed do/ /dge slong dag ji snyam du sems/ de'i tshe drang srong du gyur pa byang chub sems dpa'i spyod pa la gnas pa gang yin pa de ni nga yin no/ /de'i tshe dka' thub can du gyur pa gang yin pa de ni gel po 'di kho na yin te/ de'i tshe yang 'dis nga</text></item>
<item><p>243b7</p><section>mdo sde</section><text>mthong nas brag ka nas rang gis mchongs te/ nga'i thad du rab tu byung nas bsam gtan bzhi dang mngon par shes pa lnga bskyed do da ltar yang nga mthong nas brag ka nas rang gis mchongs te/ nga nyid kyi bstan pa la rab tu byung nas nyon mongs pa thams</text></item>
<item><p>243b8</p><section>mdo sde</section><text>cad spangs nas dgra bcom pa nyid mngon sum du byas so/ /de nas dge slong rnams kyis bcom ldan 'das la yang zhus pa/ btsun pa gel po 'dis las ci bgyis na las de'i rnam par smin pas 'dis bcom ldan 'das mnyes par bgyis te mi mnyes</text></item>
<item><p>244a1</p><section>mdo sde</section><text>par ma bgyis la/ bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis nas/ bcom ldan 'das kyis dad pa dang mos pa dang ldan pa rnams kyi mchog tu bstan pa</text></item>
<item><p>244a2</p><section>mdo sde</section><text>lags/ bcom ldan 'das kyis bka' stsal pa/ smon lam gyi dbang las gyur to/ /gsol pa/ btsun pa 'dis gang du smon lam btab lags/ bka' stsal pa dge slong dag sngon byung ba 'das pa'i dus na/ bskal pa bzang po 'di nyid la skye</text></item>
<item><p>244a3</p><section>mdo sde</section><text>dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa skyes bu gdul bya'i kha lo sgyur ba/ bla na med pa lha dang mi rnams kyi ston pa sangs rgyas bcom ldan</text></item>
<item><p>244a4</p><section>mdo sde</section><text>'das 'od srung zhes bya ba 'jig rten du byung ste/ de zhabs 'bring 'khor nyi khri dang ljongs rgyu zhing gshegs pa las nags khrod gcig tu byon te/ nags khrod de na drang srong lnga brgya 'khod de drang srong lnga brgya po de dag gis yang dag par rdzogs pa'i</text></item>
<item><p>244a5</p><section>mdo sde</section><text>sangs rgyas 'od srung thag ring po zhig nas mthong ngo / /mthong nas kyang de dag shin du dga' bar gyur to/ /de dag dga' bar gyur nas yang dag par rdzogs pa'i sangs rgyas 'od srung 'khor dang bcas pa dka' thub kyi gnas su rtsa ba dang</text></item>
<item><p>244a6</p><section>mdo sde</section><text>'bras bu la spyan drangs te phul lo/ /de ltar phul nas chos mnyan pa'i phyir spyan sngar 'khod do/ /de nas yang dag par rdzogs pa'i sangs rgyas 'od srung gis/ de dag gi bsam pa dang bag la nyal dang khams dang shes pa dang rang bzhin</text></item>
<item><p>244a7</p><section>mdo sde</section><text>thugs su chud nas de dang 'thun pa'i chos bstan te/ de nas drang srong lnga brgyar gcig gis ma tshang ba rnams kyis bden pa rtogs pa'i mod la/ phyir mi 'ong ba'i 'bras bu mngon sum du byas te/ de dag gis bden pa mthong nas stan</text></item>
<item><p>244a8</p><section>mdo sde</section><text>las langs te/ bla gos phrag pa gcig tu gzar nas/ yang dag par rdzogs pa'i sangs rgyas 'od srung ga la ba de logs su thal mo sbyar ba btud de 'di skad ces gsol to/ /btsun pa bdag cag legs par gsungs pa'i chos</text></item>
<item><p>244b1</p><section>mdo sde</section><text>'dul ba la rab tu 'byung ba dang bsnyen par rdzogs shing dge slong gi dngos po 'thob du rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas yang dag par rdzogs pa'i sangs rgyas 'od srung gis drang srong</text></item>
<item><p>244b2</p><section>mdo sde</section><text>lnga brgya po de dag dge slong rnams la btad nas/ dge slong rnams kyis drang srong lnga brgya po de dag rab tu phyung ste/ bsnyen par rdzogs par byas nas de dag la lung yang phog go/ /de dag kyang brtson pa dang bsgrub pa dang 'bad pas nyon</text></item>
<item><p>244b3</p><section>mdo sde</section><text>mongs pa thams cad spangs te/ dgra bcom pa nyid mngon sum du byas so/ /drang srong gcig gis ni der tha na dro ba tsam gyi yon tan yang cung zad kyang ma thob bo/ /de gang las rab tu byung ba'i mkhan po de ni/ yang dag par rdzogs pa'i</text></item>
<item><p>244b4</p><section>mdo sde</section><text>sangs rgyas 'od srung gis/ dad pa dang mos pa dang ldan pa rnams kyi mchog tu bstan to/ /de nas des tshe gcig tu tshangs par spyod pa spyad nas 'chi kar smon lam btab pa/ 'di ltar bdag gis yang dag par rdzogs pa'i sangs</text></item>
<item><p>244b5</p><section>mdo sde</section><text>rgyas 'od srung gi bstan pa la tshe gcig tu tshangs par spyod pa spyad kyang yon tan gyi tshogs ci yang ma thob kyis/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan</text></item>
<item><p>244b6</p><section>mdo sde</section><text>'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ji ltar yang dag</text></item>
<item><p>244b7</p><section>mdo sde</section><text>par rdzogs pa'i sangs rgyas 'od srung gis bdag gi mkhan po dad pa dang mos pa dang ldan pa rnams kyi mchog tu bstan pa de bzhin du/ bdag kyang shAkya thub pa shAkya'i rgyal po'i mchog gis dad pa dang mos pa dang ldan pa rnams</text></item>
<item><p>244b8</p><section>mdo sde</section><text>kyi mchog tu bstan par gyur cig ces byas so/ /dge slong dag ji snyam du sems/ de'i tshe drang srong du gyur pa yang dag par rdzogs pa'i sangs rgyas 'od srung gi gsung rab la rab tu byung ba gang yin pa de ni gel po 'di kho na yin te/ des der</text></item>
<item><p>245a1</p><section>mdo sde</section><text>tshe gcig tu tshangs par spyod pa spyad nas 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis</text></item>
<item><p>245a2</p><section>mdo sde</section><text>mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig /sangs rgyas bcom ldan 'das</text></item>
<item><p>245a3</p><section>mdo sde</section><text>des kyang bdag dad pa dang mos pa dang ldan pa rnams kyi mchog tu bstan par gyur cig ces byas pa des na/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang</text></item>
<item><p>245a4</p><section>mdo sde</section><text>thabs mnyam pa brnyes par gyur nas 'dis nga mnyes par byas te mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas nas/ ngas 'di dad pa dang mos</text></item>
<item><p>245a5</p><section>mdo sde</section><text>pa dang ldan pa rnams kyi mchog tu bstan to// //las brgya tham pa/ bam po nyi shu pa/ nag po zhes bya ba ni gleng gzhi rgyal po'i khab na bzhugs te/ de'i tshe rgyal po'i khab na bram ze 'byung po zhes bya ba zhig 'dug ste/ phyi zhig na de'i</text></item>
<item><p>245a6</p><section>mdo sde</section><text>chung ma la bu chags nas de zla ba dgu 'am bcu lon pa dang khye'u gzugs bzang zhing lta na sdug la mdzes pa zhig btsas na mdog nag por 'dug go/ /de nas de'i btsas ston rgyas par byas nas/ khye'u 'di'i ming cir gdags</text></item>
<item><p>245a7</p><section>mdo sde</section><text>zhes ming 'dogs par byed de/ khye'u 'di mdog nag pas na de'i phyir khye'u 'di nag po kho nar gdags so zhes zer ro/ /de nas khye'u nag po 'o ma dang zho dang mar dang zhun mar dang mar gyi nying khus bskyed bsrings te de mtsho'i nang gi pad</text></item>
<item><p>245a8</p><section>mdo sde</section><text>ma bzhin du skye drag par gyur to/ /de nas gang gi tshe cher skyes pa de'i tshe yi ge dang bram ze'i spyod lam dang spyod pa dang \u0f00 zhes bya ba dang b+ho zhes bya ba dang gtsang sbra dang cho ga dang thal ba blang ba dang ril ba thogs pa dang nges brjod kyi rig byed dag</text></item>
<item><p>245b1</p><section>mdo sde</section><text>mchod sbyin gyi rig byed dang snyan tshig gi rig byed dang srid srung gi rig byed dang mchod sbyin bya ba dang mchod sbyin byed du gzhug pa dang sbyin pa dang blang ba dang kha ton bya ba dang kha ton slob du gzhug pa'i thabs bslabs nas las rnam pa drug la</text></item>
<item><p>245b2</p><section>mdo sde</section><text>mkhas pa'i bram zer gyur te/ de mthar kyis rig pa'i gnas bcwa brgyad la byang bar gyur to/ /de'i pha ni bram ze'i khye'u lnga brgya tsam la bram ze'i sngags slob par byed do/ /de nas phyi zhig na de rgas par gyur te bsams pa/ da ni bdag</text></item>
<item><p>245b3</p><section>mdo sde</section><text>rgas pas phyin cad bram ze'i khye'u lnga brgya po 'di rnams sngags slob mi nus kyis/ bdag gis khye'u 'di sde tshan gyi slob dpon byed du gzhug go snyam nas bu la bsgo ba/ bu nag po nga ni da rgas pas bram ze'i khye'u lnga brgya po 'di dag</text></item>
<item><p>245b4</p><section>mdo sde</section><text>phyin cad sngags slob mi nus la/ khyod kyang sngags kyi mthar phyin pa yin gyis bram ze'i khye'u 'di rnams kyi sngags kyi slob dpon gyis shig /bus smras pa/ mkhan pos ji skad bka' stsal pa/ de bzhin du 'tshal lo zhes</text></item>
<item><p>245b5</p><section>mdo sde</section><text>smras nas/ de nas de bram ze'i khye'u lnga brgya po de dag sngags slob pa la zhugs so/ /de'i tshe rgyal po'i khab de nyid du bram ze gzhan zhig gis mchod sbyin byas te/ bram ze rnams la yon mang po phul lo/ /mchod sbyin</text></item>
<item><p>245b6</p><section>mdo sde</section><text>byed pa der bram ze kha cig na re kho bo cag yon dbang gi khyed mi dbang ngo zhes zer ro/ /grong na gnas pa rnams na re/ nged ni dag pa yin gyi khyed ni rgyal po'i zham ring ba'i g.yog byed pa yin pas na/ yon 'di rnams nged dbang</text></item>
<item><p>245b7</p><section>mdo sde</section><text>gi khyed mi dbang ngo zhes zer ro/ /de nas bram ze nag pos bsams pa/ bram ze 'di rnams thab mo chen po 'byung ste/ gzhan gyis ni zhi bar byed mi nus kyis ma la nga nyid kyis bsgrim dgos so snyam du bsams nas/</text></item>
<item><p>245b8</p><section>mdo sde</section><text>des bram ze de dag dgag par brtsal pa las thab mo zhi bar byed ma nus nas/ de gzhi de las shas cher skyo ba skyes te/ bdag gis 'khor rnams btang la gcig pu nags khrod du gnas bcas te 'dug par bya'o snyam nas des</text></item>
<item><p>246a1</p><section>mdo sde</section><text>'khor de rnams bor te nags khrod cig tu song ngo / /nags khrod de na gnod sbyin nag po zhes bya ba drag cing 'jigs la mdangs 'phrog pa zhig kyang gnas te/ des sems can stong phrag du ma gyin la sdug bsngal skyed</text></item>
<item><p>246a2</p><section>mdo sde</section><text>par byed do/ /nags khrod de na drang srong zhig kyang gnas te drang srong de la gnod sbyin de shin du dga'o/ /de nas bram ze nag pos drang srong de thag ring po zhig nas mthong ngo / /mthong nas kyang de la dga' bar gyur to/ /dga' bar gyur nas</text></item>
<item><p>246a3</p><section>mdo sde</section><text>de nyid kyi thad du rab tu byung ste/ des de la yid la bya ba'i lung phog nas/ des der bsams gtan bzhi dang mngon par shes pa lnga bskyed do/ /de nas phyi zhig na drang srong rgan po de shi'o/ /de shi nas drang srong nag po gnas de nyid du 'dug</text></item>
<item><p>246a4</p><section>mdo sde</section><text>go/ /de nas phyi zhig na bcom ldan 'das la rgyal po'i khab kyi mi rnams kyis gsol ba btab ste/ btsun pa gnod sbyin nag po 'di ni/ bdag cag la 'khon ma mchis par 'khon du 'dzin pa lags/ dgra zla ma lags par dgra zla</text></item>
<item><p>246a5</p><section>mdo sde</section><text>bgyid pa lags te/ sems can stong phrag du ma la gnod pa bgyid pa lags so/ /btsun pa bcom ldan 'das kyis ni klu ma rungs pa dga' bo dang nye dga' bo la sogs pa gzhan dag kyang btul/ gnod sbyin ma rungs pa 'brog</text></item>
<item><p>246a6</p><section>mdo sde</section><text>gnas la sogs pa gzhan dag kyang btul lags na/ gnod sbyin nag po yang bcom ldan 'das kyis thugs brtse ba'i slad du btul na legs lags so zhes gsol to/ /de nas bcom ldan 'das kyis rgyal po'i khab kyi mi</text></item>
<item><p>246a7</p><section>mdo sde</section><text>rnams la cang mi gsung bas gnang nas/ bcom ldan 'das kyis gnod sbyin de rdzu 'phrul gyis bkug nas bka' stsal pa/ kye sems can rnams la gnod pa ma byed cig /sdig pa'i las 'di thong shig ces bka' stsal to/ /</text></item>
<item><p>246a8</p><section>mdo sde</section><text>des gsol pa/ bcom ldan 'das kyis bdag la ji ltar bka' stsal pa de bzhin du 'tshal lo zhes gsol nas/ bcom ldan 'das las skyabs su 'gro ba dang bslab pa'i gzhi blangs nas 'di skad ces gsol to/ /btsun</text></item>
<item><p>246b1</p><section>mdo sde</section><text>pa deng slan chad bdag gis rgyal po'i khab kyi mi rnams la bsrung ba dang bskyab par 'tshal lo zhes gsol nas/ bcom ldan 'das kyi zhabs la mgo bos phyag 'tshal te/ bcom ldan 'das kyi thad du song nas de rang gi</text></item>
<item><p>246b2</p><section>mdo sde</section><text>gnas su 'dug go/ /de de na 'dug nas bsams pa/ drang srong nag po de dka' thub don med pa 'dis nyon mongs pa'i steng du zhag bdun na 'chi bar mthong nas/ de de la snying brtse ba'i phyir de'i thad du song ste smras pa/</text></item>
<item><p>246b3</p><section>mdo sde</section><text>drang srong khyod kyi dka' thub drag po 'di ci dgos/ de'i steng du khyod da ste zhag bdun na 'chi bar 'gyur ro zhes byas so/ /de nas de thos ma thag tu drang srong de sdug bsngal chen po skyes nas/ de mya ngan gyi dbang gis rdzu 'phrul de las</text></item>
<item><p>246b4</p><section>mdo sde</section><text>nyams te/ de gzhi de las lhag par yang mya ngan skyes nas shin du smre sngags 'don cing 'dug go/ /de nas gnod sbyin des smras pa/ drang srong ha cang mya ngan ma byed/ nyon mongs par ma byed/ smre sngags 'don par ma byed/ bcom</text></item>
<item><p>246b5</p><section>mdo sde</section><text>ldan 'das rgyal po'i khab na bzhugs te/ de ni 'chi bar 'gyur ba'i lam mkhyen pa yin gyis/ sangs rgyas bcom ldan 'das la skyabs su song shig dang / des na khyod la legs pa thams cad mdzad par 'gyur ro zhes</text></item>
<item><p>246b6</p><section>mdo sde</section><text>byas so/ /de nas de thos ma thag tu drang srong nag pos thams cad spangs te 'od ma'i tshal du song ngo / /de'i tshe bcom ldan 'das 'khor brgya phrag du ma'i gung la bzhugs te chos ston to/ /de nas drang srong nag pos thag</text></item>
<item><p>246b7</p><section>mdo sde</section><text>ring po zhig nas sangs rgyas bcom ldan 'das sku skyes bu chen po'i mtshan sum bcu rtsa gnyis kyis legs par brgyan cing spa bar byas pa/ me lus kyi dbyibs su 'dug pa lta bu/ me lce mar gyis btab pa lta bu/ mar</text></item>
<item><p>246b8</p><section>mdo sde</section><text>me gser gyi snod du bzhag pa lta bu/ mchod sdong rin po che sna tshogs kyis spras pa lta bu/ blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo / /mthong nas kyang mchog</text></item>
<item><p>247a1</p><section>mdo sde</section><text>tu dga' ba skyes te/ dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ji 'dra ba de lta bu ni lo bcu gnyis kyi bar du zhi gnas kyi sems la goms par byas</text></item>
<item><p>247a2</p><section>mdo sde</section><text>pa la yang nyams bde ba de lta bu skye bar mi 'gyur ro/ /de ltar mthong nas kyang bcom ldan 'das la shin du dga' bar gyur to/ /de dga' bar gyur nas bcom ldan 'das ga la ba der song ste phyin nas bcom ldan 'das kyi</text></item>
<item><p>247a3</p><section>mdo sde</section><text>zhabs la mgo bos phyag 'tshal te/ chos mnyan pa'i phyir spyan sngar 'dug go/ /de nas bcom ldan 'das kyis de'i bsams pa dang bag la nyal dang / khams dang shes pa dang rang bzhin thugs su chud nas de dang 'thun pa'i</text></item>
<item><p>247a4</p><section>mdo sde</section><text>chos bstan te/ des na des stan de kho na la 'dug bzhin du bden pa mthong ba'i mod la/ phyir mi 'ong ba'i 'bras bu mngon sum du byas te/ des bden pa mthong nas stan las langs te bla gos phrag pa gcig tu gzar nas/</text></item>
<item><p>247a5</p><section>mdo sde</section><text>bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge</text></item>
<item><p>247a6</p><section>mdo sde</section><text>slong gi dngos po 'thob du rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas de bcom ldan 'das kyis dge slong tshur shog ces bya ba'i tshig gis rab tu phyung ste bsnyen par rdzogs</text></item>
<item><p>247a7</p><section>mdo sde</section><text>par mdzad nas de la lung yang phog go/ /des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/ de dgra bcom pa khams gsum pa'i 'dod chags dang</text></item>
<item><p>247a8</p><section>mdo sde</section><text>bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes</text></item>
<item><p>247b1</p><section>mdo sde</section><text>pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong</text></item>
<item><p>247b2</p><section>mdo sde</section><text>rnams kyis sangs rgyas bcom ldan 'das la gsol pa/ btsun pa drang srong 'di 'chi bas 'jigs shing skrag nas bcom ldan 'das kyi thad du mchis te/ bcom ldan 'das kyis rab tu phyung nas g.yung drung gi mthar thug</text></item>
<item><p>247b3</p><section>mdo sde</section><text>pa/ grub pa dang bde ba'i mya ngan las 'das pa la gzhag pa la gzigs/ bcom ldan 'das kyis bka' stsal pa/ da ltar 'ba' shig ma yin te/ ji ltar 'das pa'i dus na yang 'di nyid 'chi bas 'jigs skrag nas ngas</text></item>
<item><p>247b4</p><section>mdo sde</section><text>rab tu phyung ste/ bsam gtan bzhi dang mngon par shes pa lnga la bkod pa de nyon cig / dge slong dag sngon byung ba 'das pa'i dus na/ dka' thub kyi gnas shig na drang srong mngon par shes pa lnga dang ldan pa/ rdzu 'phrul che zhing</text></item>
<item><p>247b5</p><section>mdo sde</section><text>mthu che ba zhig gnas pa de'i slob ma bram ze'i khye'u le lo can tshe thung ngu zhig yod de/ des de la lung phog kyang de le lo che ba'i phyir sgrim du mi btub bo/ /de nas phyi zhig na drang srong des bltas nas bram ze'i khye'u de zhag bdun na 'chi</text></item>
<item><p>247b6</p><section>mdo sde</section><text>bar 'gyur bar mthong la/ des ci yang ma thob par rig nas/ des de skyo ba bskyed pa'i phyir smras pa/ bram ze'i khye'u le lo ma byed cig /khyod zhag bdun na 'chi bar 'gyur ro zhes byas so/ /de nas de thos ma thag tu bram ze'i</text></item>
<item><p>247b7</p><section>mdo sde</section><text>khye'u de shin du mi dga' bar gyur te/ mi dga' bar gyur pa des na bsam gtan bzhi dang mngon par shes pa lnga bskyed do/ /dge slong dag ji snyam du sems/ de'i tshe drang srong du gyur pa byang chub sems dpa'i spyod pa la gnas pa</text></item>
<item><p>247b8</p><section>mdo sde</section><text>gang yin pa de ni nga nyid yin no/ /de'i tshe bram ze'i khye'ur gyur pa gang yin pa de ni nag po 'di kho na yin te/ de'i tshe yang 'di 'chi bas 'jigs shing skrag nas/ des bsam gtan bzhi dang mngon par shes pa lnga la bzhag</text></item>
<item><p>248a1</p><section>mdo sde</section><text>go/ /da ltar yang 'di 'chi bas 'jigs skrag nas ngas rab tu phyung ste/ g.yung drung gi mthar thug pa grub pa dang bde ba'i mya ngan las 'das pa la bzhag go/ /gzhan yang yang dag par rdzogs pa'i sangs rgyas 'od</text></item>
<item><p>248a2</p><section>mdo sde</section><text>srung gi gsung rab la 'di rab tu byung bar gyur te/ der 'dis tshe gcig tu tshangs par spyod pa spyad pa dang dbang po yongs su smin par byas pa des na da ltar rnam par grol bar gyur to// //mda' thogs zhes bya ba ni/ yul ser skya</text></item>
<item><p>248a3</p><section>mdo sde</section><text>'i gnas na shAkya dbyug thogs zhes bya ba phyug cing nor mang la longs spyod che ba/ yongs su 'dzin pa yangs shing rgya che ba rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des/ rigs mnyam pa</text></item>
<item><p>248a4</p><section>mdo sde</section><text>las chung ma blangs te de de dang lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags nas de zla ba dgu 'am bcu lon pa dang khye'u gzugs bzang zhing blta na sdug la mdzes pa zhig btsas te/ de'i btsas</text></item>
<item><p>248a5</p><section>mdo sde</section><text>ston rgyas par byas nas khye'u 'di ming ji skad gdags zhes ming 'dogs par byed de/ khye'u 'di dbyug thogs kyi bu yin pas na/ khye'u 'di'i ming mda' thogs zhes gdags so zhes zer ro/ /de nas khye'u mda' thogs 'o</text></item>
<item><p>248a6</p><section>mdo sde</section><text>ma dang zho dang mar dang zhun mar dang mar gyi nying khu rnams kyis bskyed bsrings nas de mtsho'i nang gi pad ma bzhin du skye drag par gyur to/ /de nas de gang gi tshe cher skyes pa de'i tshe/ khye'u de yi ge slob du bcug ste/ rgyal rigs</text></item>
<item><p>248a7</p><section>mdo sde</section><text>spyi bo nas dbang bskur ba'i rgyal po rnams kyi bzo'i gnas dang las kyi gnas tha dad pa 'di lta ste/ glang po che zhon pa dang rta zhon pa dang mtshon cha bcang ba dang 'phang ba dang mdun du bsnur ba dang phyir bsnur ba dang g.yul las 'byung bar</text></item>
<item><p>248a8</p><section>mdo sde</section><text>bya ba dang lcags kyu bzung ba dang zhags pa bzung ba dang mda' bo che 'phang ba dang rdo rje rtse gcig pa 'bang ba dang mtshon rtse gcig pa gdab pa dang 'khor lo 'phang ba dang gcad pa dang gshag pa dang lag pas gzung ba dang rkang pa'i stangs dang</text></item>
<item><p>248b1</p><section>mdo sde</section><text>mgo bo bskyabs pa dang rgyang mar 'phang ba dang sgra grags par 'phang ba dang gnad du 'phang ba dang gdon mi za bar phog par bya ba dang tshabs cher gtang ba rnams kyang bslabs nas/ gnas lnga la byang bar gyur to/ /de nas phyi zhig na yang shAkya</text></item>
<item><p>248b2</p><section>mdo sde</section><text>dbyug thogs kyi chung ma la/ bu chags nas de zla ba dgu 'am bcu lon pa dang bu mo gzugs bzang zhing blta na sdug la mdzes pa zhig btsas te/ de btsas ma thag tu/ shAkya lag na dbyug thogs kyi bu mo gzugs bzang zhing lta na sdug</text></item>
<item><p>248b3</p><section>mdo sde</section><text>la mdzes pa kha dog rgyas pa/ mchog dang ldan pa zhig btsas so zhes bya ba'i sgra ser skya'i gnas thams cad du grags so/ /de nas de'i btsas ston rgyas par byas nas bu mo 'di'i ming cir gdags zhes ming 'dogs par byed de/</text></item>
<item><p>248b4</p><section>mdo sde</section><text>bu mo 'di btsas pa na ser skya'i gnas thams cad du gtam snyan pa grags pas na/ bu mo 'di'i ming grags 'dzin mar gdags so zhes zer ro/ /de nas bu mo grags 'dzin ma 'o ma dang zho dang mar dang zhun mar dang mar gyi nying khu</text></item>
<item><p>248b5</p><section>mdo sde</section><text>rnams kyis bskyed bsrings nas de mtsho'i nang gi pad ma bzhin du skye drag par gyur to/ /de nas de gang gi tshe cher skyes pa de'i tshe/ byang chub sems dpa'i btsun mor phul lo/ /de nas grags 'dzin ma'i rkyen gyis/ byang chub</text></item>
<item><p>248b6</p><section>mdo sde</section><text>sems dpa' khye'u mda' thogs dang shin du mdza' bar gyur to/ /de nas gang gi tshe byang chub sems dpas rgan po dang nad pa dang shi ba gzigs nas nags kyi nang du gnas bcas pa de'i tshe/ khye'u mda' thogs shin du mi dga' bar gyur</text></item>
<item><p>248b7</p><section>mdo sde</section><text>te/ ci zhig mthong na 'khor los sgyur ba'i rgyal srid dang bdag gi sring mo bor te rab tu byung zhi gu snyam mo/ /de nas gang gi tshe byang chub sems dpas bla na med pa'i ye shes brnyes nas/ gdul bar bya ba'i don mdzad cing</text></item>
<item><p>248b8</p><section>mdo sde</section><text>ser skya'i gnas su gshegs te/ yab sras gdan 'dzom par mdzad pa der/ shAkya stong phrag du ma bcom ldan 'das la blta ba dang bsnyen bkur bya ba'i phyir dong ngo / /shAkya mda' thogs ni sngar mi dga' bar gyur</text></item>
<item><p>249a1</p><section>mdo sde</section><text>pas/ bcom ldan 'das la lta zhing 'gror ma btub nas de shAkya rnams kyis bcom ldan 'das kyi thad du nan kyis khrid nas/ gzhon nu mda' thogs kyis kyang shAkya rnams kyi sems bsrung ba'i phyir/</text></item>
<item><p>249a2</p><section>mdo sde</section><text>bcom ldan 'das las bslab pa'i gzhi lnga mnos so/ /de nas phyi zhig na de sngon mi dga' ba'i phyir blo skyes pa/ bdag gis de las bslab pa'i gzhi lnga blangs mod kyi/ 'on kyang bdag gis de'i bslab pa'i gzhi lngar</text></item>
<item><p>249a3</p><section>mdo sde</section><text>mtshar gcig bsrung mi dgos so snyam nas/ des sngon mi dga' ba'i phyir bslab pa'i gzhi lnga nyams par byas so/ /de nas der shAkya rnams kyis tshor te bslab pa'i gzhi rnams des 'di ltar nyams par byas so snyam</text></item>
<item><p>249a4</p><section>mdo sde</section><text>du rig nas/ de dag de la snying rje skyes te 'dis bslab pa'i gzhi rnams nyams par byas pas sems can dmyal bar 'gro bar 'gyur na mi rung ngo snyam mo/ /de nas phyi zhig na shAkya mang po rnams bcom ldan 'das ga la ba</text></item>
<item><p>249a5</p><section>mdo sde</section><text>der dong ste lhags nas/ bcom ldan 'das kyi zhabs la mgo bos phyag 'tshal te phyogs gcig tu 'khod do/ /phyogs gcig tu 'khod nas shAkya rnams kyis/ bcom ldan 'das la 'di skad ces gsol to/ /btsun</text></item>
<item><p>249a6</p><section>mdo sde</section><text>pa shAkya mda' thogs kyis ni bslab pa'i gzhi rnams nyams par bgyis te skyems 'tshal na/ bcom ldan 'das kyis dgongs te ngan song du mi mchi bar mdzad du gsol/ de nas bcom ldan 'das kyis shAkya mang</text></item>
<item><p>249a7</p><section>mdo sde</section><text>po rnams la cang mi gsung bar gnang ngo / /de nas bcom ldan 'das kyis cang mi gsung bas gnang bar shAkya mang po rnams kyis rig nas/ bcom ldan 'das kyis gsung pa la mngon par bstod cing rjes su yi</text></item>
<item><p>249a8</p><section>mdo sde</section><text>rang nas bcom ldan 'das kyi zhabs la mgo bos phyag 'tshal te/ bcom ldan 'das kyi thad nas dong ngo / /de nas bcom ldan 'das kyis dgongs pa/ de'i dbang po yongs su smin par bya dgos so snyam du</text></item>
<item><p>249b1</p><section>mdo sde</section><text>dgongs nas/ bcom ldan 'das kyis re shig de la ci yang bka' ma stsal pa las/ tshe'i lhag ma zhag bdun lus pa gzigs nas/ der bcom ldan 'das kyis dge slong rnams la bka' stsal pa/ shAkya mda'</text></item>
<item><p>249b2</p><section>mdo sde</section><text>thogs ni de nas zhag bdun na 'chi bar 'gyur ro zhes bka' stsal to/ /de nas sgra de 'bru mar btsir ba bzhin du grags ma thag tu shAkya mda' thogs kyis/ bdag zhag bdun na 'chi bar lung bstan to zhes thos nas/</text></item>
<item><p>249b3</p><section>mdo sde</section><text>de bcom ldan 'das la ma dad par gyur te/ khang bzangs kyi steng na 'dug cing skyes pa dang ma 'dres pa'i rol mo'i sgras rtse zhing dga' la dga' mgur spyod do/ /de nas bcom ldan 'das kyis dgongs pa ngas de la ji nyan thos</text></item>
<item><p>249b4</p><section>mdo sde</section><text>chen po dag btang la phyis nga nyid 'gro bar bya'o snyam du dgongs nas/ bcom ldan 'das kyis tshe dang ldan pa ma 'gags pa la bka' stsal pa/ ma 'gags pa khyod song la shAkya mda' thogs la soms shig /de nas tshe dang</text></item>
<item><p>249b5</p><section>mdo sde</section><text>ldan pa ma 'gags pas btsun pa de ltar 'tshal lo zhes gsol nas/ phyi bzhin 'brang ba'i dge slong zhig dang shAkya mda' thogs kyi khyim du song ngo / /de nas shAkya mda' thogs kyis dge slong ma 'gags pa bdag gi khyim</text></item>
<item><p>249b6</p><section>mdo sde</section><text>du 'ongs so zhes thos so/ /thos nas kyang phu nu bo la dga' ba'i phyir de'i thad du song nas rkang pa la phyag 'tshal te chos mnyan pa'i phyir mdun du 'dug go/ /de nas tshe dang ldan pa ma 'gags pas de yongs su smin par 'gyur</text></item>
<item><p>249b7</p><section>mdo sde</section><text>ba'i gtam byas nas phyir song ngo / /de nas phyis nyin zhag gnyis pa la bcom ldan 'das kyis kun dga' bo btang ngo / /zhag gsum pa la ni tshe dang ldan pa maud gal gyi bu chen po btang ngo / /zhag bzhi pa la ni tshe dang ldan pa</text></item>
<item><p>249b8</p><section>mdo sde</section><text>shA ri'i bu btang nas tshe dang ldan pa shA ri'i bus/ de la ci nas de bcom ldan 'das la dad pa skye bar 'gyur ba de lta bu'i chos bstan nas de 'chi bas 'jigs shing skrag par gyur to/ /de nas zhag lnga pa la bcom ldan 'das kyis de'i</text></item>
<item><p>250a1</p><section>mdo sde</section><text>sems thugs kyis mkhyen nas/ nyid mda' thogs kyi khyim du gshegs so/ /de nas shAkya mda' thogs kyis bcom ldan 'das thag ring po zhig nas mthong ngo / /mthong nas kyang bcom ldan 'das la shin</text></item>
<item><p>250a2</p><section>mdo sde</section><text>du dga' bar gyur to/ /dga' bar gyur nas bcom ldan 'das kyi gdan bshams te bcom ldan 'das la 'di skad ces gsol to/ /bcom ldan 'das tshur gshegs bcom ldan 'das gshegs pa legs so legs so/ /</text></item>
<item><p>250a3</p><section>mdo sde</section><text>bcom ldan 'das gdan bshams pa la bzhugs su gsol/ /de nas bcom ldan 'das gdan bshams pa la bzhugs nas/ shAkya mda' thogs kyis bcom ldan 'das kyi zhabs la mgo bos phyag 'tshal te/ chos mnyan</text></item>
<item><p>250a4</p><section>mdo sde</section><text>pa'i phyir spyan sngar 'dug go/ /der bcom ldan 'das kyis shAkya mda' thogs la bka' stsal pa/ mda' thogs 'di ltar 'chi ba'i 'jigs pa 'di ni 'jigs pa rnams kyi nang na phran tshegs tsam du zad do/ /'di lta ste/ sems</text></item>
<item><p>250a5</p><section>mdo sde</section><text>can dmyal ba dang dud 'gro dang / yi dags rnams kyi ngan song gi 'jigs pa 'di ni 'jigs pa rnams kyi nang na mchog yin no/ /des gsol pa/ btsun pa sems can dmyal ba de dag ji lta bu lags/ de nas bcom ldan</text></item>
<item><p>250a6</p><section>mdo sde</section><text>'das kyis de skyo ba bskyed pa'i phyir rdzu 'phrul gyis khrid de/ sems can dmyal ba chen po brgyad bstan nas/ des gsol pa/ btsun pa las gang gis 'dir skye bar 'gyur lags/ bcom ldan 'das kyis bka' stsal</text></item>
<item><p>250a7</p><section>mdo sde</section><text>pa/ srog gcod pa kun du bsten cing bsgoms te/ mang du byas pas sems can dmyal ba rnams su skye bar 'gyur ro/ /gal te de nas shi 'phos nas mi rnams dang skal ba mnyam par 'dir skyes na yang tshe thung bar 'gyur</text></item>
<item><p>250a8</p><section>mdo sde</section><text>ro/ /de bzhin du bcom ldan 'das kyis/ de la mi dge ba bcu'i las kyi lam rgyas par bstan nas/ de thos ma thag de lhag par yang 'jigs pa skyes te/ bdag gis bcom ldan 'das las bslab pa'i gzhi blangs</text></item>
<item><p>250b1</p><section>mdo sde</section><text>pa las ma bsrungs na/ bdag sems can dmyal ba dang dud 'gro dang yi dags rnams su skye bar mi 'gyur grang snyam du bsams nas/ des bslab pa nyams pa de dag bshags nas chos mnyan pa'i phyir spyan sngar 'dug go/ /</text></item>
<item><p>250b2</p><section>mdo sde</section><text>de nas bcom ldan 'das kyis de la de dang 'thun pa'i chos bstan te/ des na shAkya mda' thogs kyis stan de nyid la 'dug bzhin du 'jig tshogs la lta ba'i ri'i rtse mo 'thon po nyi shu ye shes rdo rjes bcom ste rgyun du zhugs pa'i</text></item>
<item><p>250b3</p><section>mdo sde</section><text>'bras bu mngon sum du byas so/ /des bden pa mthong ste shi nas lhar skyes te/ de lhar skyes ma thag tu bsams pa/ bdag gang nas shi 'phos snyam pa dang des mi las shi 'phos par mthong ngo / /gang du skyes snyam pa</text></item>
<item><p>250b4</p><section>mdo sde</section><text>dang lhar skyes pa mthong ngo / /las ci zhig byas snyam pa dang 'chi kar bslab pa'i gzhi rnams bsrungs pa dang bcom ldan 'das la yang sems dga' ba skyed par mthong nas/ des bsams pa/ bdag zhag lon nas</text></item>
<item><p>250b5</p><section>mdo sde</section><text>gdod bcom ldan 'das la blta ba dang bsnyen bkur bya ba'i phyir 'gro ba ni bdag gi cha ma yin no snyam nas/ rna cha gdub kor dag cing mgul par thogs pa/ lus do shal dang se mo dos brgyan pa/ nor bu rin po che sna</text></item>
<item><p>250b6</p><section>mdo sde</section><text>tshogs kyis spras pa'i cod pan can/ lus gur kum dang ta ma la'i lo ma dang sprig ka la sogs pas byugs pa des/ de nyid kyi mtshan mo lha'i me tog ud pa la dang pad ma dang ku mu da dang pad ma dkar po dang man d+ha ra</text></item>
<item><p>250b7</p><section>mdo sde</section><text>ba rnams kyis thu ba bkang nas/ bcom ldan 'das ga la ba der song ste phyin nas/ lha'i me tog rnams kyis gtor te chos mnyan pa'i phyir spyan sngar 'dug go/ /de nas bcom ldan 'das kyis de dang 'thun pa'i chos bstan te</text></item>
<item><p>250b8</p><section>mdo sde</section><text>cang mi gsung bar bzhugs so/ /de nas des bcom ldan 'das kyi gtam gyi mjug rdzogs par rig nas/ bcom ldan 'das kyis gsungs pa la mngon par bstod cing rjes su yi rang ste/ bcom ldan 'das la lan gsum du bskor ba byas nas de nyid</text></item>
<item><p>251a1</p><section>mdo sde</section><text>du mi snang bar gyur to/ /de shi ba'i tshe shAkya rnams the tshom skyes te/ shAkya mda' thogs kyis bslab pa nyams par byas te chang 'thungs na/ de'i 'gro ba ni gang yin skye gnas ni gang yin tshe phyi ma ni gang yin zhi gu ma la</text></item>
<item><p>251a2</p><section>mdo sde</section><text>bdag cag gis don 'di bcom ldan 'das la zhus pa/ bcom ldan 'das kyis bdag cag la ji skad lung bstan pa de bzhin du gzung bar bya'o zhes zer ro/ /de nas shAkya mang po dag bcom ldan 'das ga la ba der dong ste lhags</text></item>
<item><p>251a3</p><section>mdo sde</section><text>nas/ bcom ldan 'das kyi zhabs la mgo bos phyag 'tshal te phyogs gcig tu 'khod do/ /phyogs gcig tu 'khod nas shAkya mang po rnams kyis bcom ldan 'das la 'di skad ces gsol to/ /btsun pa shAkya mda'</text></item>
<item><p>251a4</p><section>mdo sde</section><text>thogs kyis bslab pa nyams par bgyis te skyems 'tshal na/ btsun pa de'i 'gro ba ni gang lags skye gnas ni gang lags tshe phyi ma ni gang lags/ bcom ldan 'das kyis bka' stsal pa/ grogs po dag lhar skyes so/ /</text></item>
<item><p>251a5</p><section>mdo sde</section><text>de dag gis gsol pa/ btsun pa shAkya mda' thogs kyis bslab pa nyams par bgyis te skyems 'tshal na/ de ji ltar lhar skyes lags/ bcom ldan 'das kyis bka' stsal pa/ shAkya mda' thogs kyis 'chi kar bslab</text></item>
<item><p>251a6</p><section>mdo sde</section><text>pa nyams pa bshags te/ rgyun du zhugs pa'i 'bras bu thob nas lhar skyes so/ /de nas de thos ma thag tu shAkya rnams ya mtshan du gyur te/ de dag rnams ya mtshan du gyur nas yang smras pa/ kye ma sangs rgyas/ kye</text></item>
<item><p>251a7</p><section>mdo sde</section><text>ma chos/ kye ma dge 'dun/ kye ma chos legs par gsungs pa 'di ltar ngan song du 'gro ba'i sems can dag kyang ngan song nas phyung ste/ mtho ris su 'gro bar byed do zhes zer nas/ lhag par yang sangs rgyas dang chos dang dge 'dun</text></item>
<item><p>251a8</p><section>mdo sde</section><text>la bkur sti byed pa la zhugs so/ /de nas dge slong rnams kyis sangs rgyas bcom ldan 'das la gsol pa/ btsun pa shAkya mda' thogs 'chi bas 'jigs shing skrag pa las bcom ldan 'das kyis 'chi ba'i 'jigs pa las skyabs mdzad de/</text></item>
<item><p>251b1</p><section>mdo sde</section><text>g.yung drung gi mthar thug pa grub pa dang bde ba'i mya ngan las 'das pa la bzhag pa la gzigs/ bcom ldan 'das kyis bka' stsal pa/ da ltar 'ba' shig ma yin te/ ji ltar 'das pa'i dus na yang 'di 'chi bas 'jigs</text></item>
<item><p>251b2</p><section>mdo sde</section><text>shing skrag nas/ zhag bdun bslab pa bsrungs te/ gzhi de las mtho ris su skyes pa de nyon cig /dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag</text></item>
<item><p>251b3</p><section>mdo sde</section><text>par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan</text></item>
<item><p>251b4</p><section>mdo sde</section><text>'das 'od srung zhes bya ba 'jig rten du byung ste/ de'i tshe grong khyer bA rA Na sIr tshong pa dbul po zhig 'dug pa des/ phyi zhig na yang dag par rdzogs pa'i sangs rgyas 'od srung gi bstan pa la dad pa rnyed do/ /tshong pa de</text></item>
<item><p>251b5</p><section>mdo sde</section><text>yang sbyin pa la sred pa zhig ste/ sbyin pa dag sbyin zhing bsod nams dag byed 'dod nas des bsams pa/ ci bdog pa 'di tsam gyis ni bdag gis sbyin pa dag sbyin zhing bsod nams dag byed mi nus kyis/ bdag gis</text></item>
<item><p>251b6</p><section>mdo sde</section><text>rgya mtsho'i gru bo che'i don bsgrub bo/ /gal te bdag gis rgya mtsho'i gru bo che'i don lan gcig tsam zhig bsgrub par nus na yang / bdag gis pha ma'i bdun rgyud kyi bar du dar bar byed nus par 'gyur ro snyam du</text></item>
<item><p>251b7</p><section>mdo sde</section><text>bsams nas/ zong khyer te rgya mtsho chen por zhugs nas/ des rgya mtsho'i gru bo che'i don bsgrubs te/ sbyin pa dag sbyin zhing bsod nams dag byed pa la zhugs so/ /de yang tshe thung ste/ yang dag par rdzogs pa</text></item>
<item><p>251b8</p><section>mdo sde</section><text>'i sangs rgyas 'od srung gis de nyid skyo ba bskyed pa'i phyir/ zhag bdun na 'chi bar 'gyur ro zhes dge slong rnams la bka' stsal te/ dge slong dag tshong pa che ge mo ni zhag bdun na 'chi bar 'gyur ro zhes bka' stsal nas/ sgra</text></item>
<item><p>252a1</p><section>mdo sde</section><text>de 'bru mar btsir ba bzhin du kun du grags so/ /tshong pa des kyang thos nas/ yang dag par rdzogs pa'i sangs rgyas 'od srung gis ji ltar bdag zhag bdun na 'chi bar 'gyur ro/ /zhes lung bstan pa de thos ma thag</text></item>
<item><p>252a2</p><section>mdo sde</section><text>du/ de 'chi ba'i 'jigs pa chen po skyes te/ de 'jigs shing skrag nas de yang dag par rdzogs pa'i sangs rgyas 'od srung ga la ba der dong ste phyin nas/ sangs rgyas 'od srung la skyabs su 'gro ba dang bslab pa'i gzhi rnams</text></item>
<item><p>252a3</p><section>mdo sde</section><text>blangs nas/ de shi 'phos te dus las 'das nas lhar skyes so/ /dge slong dag ji snyam du sems/ de'i tshe tshong par gyur pa gang yin pa de ni shAkya mda' thogs 'di kho na yin te/ de'i tshe yang 'di 'chi bas 'jigs zhing skrag</text></item>
<item><p>252a4</p><section>mdo sde</section><text>nas bslab pa'i gzhi rnams bsrungs te mtho ris su skyes so/ /da ltar yang 'di 'chi bas 'jigs shing skrag nas/ skyabs su 'gro ba dang bslab pa'i gzhi rnams bsrung te gzhi de las mtho ris su 'gro ba dang thar bar 'gro ba thob</text></item>
<item><p>252a5</p><section>mdo sde</section><text>par gyur to// //brdzis pa zhes bya ba ni/ gling gzhi mnyan du yod pa na bzhugs te/ de'i tshe mnyan du yod pa na bram ze zhig 'dug ste/ des rigs mnyam pa las chung ma blangs nas/ de de dang lhan cig tu rtse zhing dga' la dga'</text></item>
<item><p>252a6</p><section>mdo sde</section><text>mgur spyod pa las phyi zhig na/ de'i chung ma la bu chags te/ de zla ba dgu 'am bcu lon pa dang khye'u gzugs bzang zhing blta na sdug la mdzes pa zhig btsas te/ de'i btsas ston rgyas par byas nas rigs dang 'thun pa'i ming</text></item>
<item><p>252a7</p><section>mdo sde</section><text>btags te/ 'o ma dang zho dang mar dang zhun mar dang mar gyi nying khu rnams kyis bskyed bsrings nas/ de gang gi tshe cher skyes pa de'i tshe/ khye'u de yi ge dang / bram ze'i spyod lam dang spyod pa dang A+oM zhes bya ba dang b+ho zhes bya</text></item>
<item><p>252a8</p><section>mdo sde</section><text>ba dang gtsang sbra dang cho ga dang thal ba blang ba dang ril ba thogs pa dang nges brjod kyi rig byed dang mchod sbyin gyi rig byed dang snyan tshig gi rig byed dang srid srung gi rig byed dang mchod sbyin bya ba dang mchod sbyin byed du gzhug pa dang sbyin pa dang</text></item>
<item><p>252b1</p><section>mdo sde</section><text>blang ba dang kha don bya ba dang kha don slob du gzhug pa'i thabs bslabs nas/ las rnam pa drug la mkhas pa'i bram zer gyur te/ de mthar kyis rig pa'i gnas bcwa brgyad la byang bar gyur to/ /de nas de lo bcu drug lon pa dang bstan</text></item>
<item><p>252b2</p><section>mdo sde</section><text>bcos thams cad rtogs te gzhung gis rtsod pa thams cad tshar bcad do/ /de nas des gzhung gis rtsod pa'i dam bcas te/ nga dang mtshungs pa yang med na lhag par lta ci smos zhes zer zhing de gzhung gis rtsod pa'i rgyags pas</text></item>
<item><p>252b3</p><section>mdo sde</section><text>dregs nas bram ze thams cad khyad du bsad do/ /de nas phyi zhig na bram ze de dag gis sems skyes pa/ dge sbyong gau ta ma de ni ma dul ba 'dul ba yin gyis/ khye'u 'di dge sbyong gau ta ma la bstan par bya'o/ /'on kyang</text></item>
<item><p>252b4</p><section>mdo sde</section><text>des 'di rab tu phyung yang srid de/ de ltar byas na bdag cag 'di las thar bar 'gyur ro snyam du bsams nas/ khyad du bsad pa'i bram ze de dag gis/ khye'u de la sangs rgyas bcom ldan 'das kyi rgyus bstan te/ khyod</text></item>
<item><p>252b5</p><section>mdo sde</section><text>ni bdag cag gi bu dang 'dra na nga dang mtshungs pa yang med na/ lhag pa ci smos zhes shes rab kyi rgyags pas dregs shing 'dug ste ci byas/ dge sbyong gau ta ma 'di ni lus kyang mdzes la sems kyang mdzes te/ thams</text></item>
<item><p>252b6</p><section>mdo sde</section><text>cad mkhyen pa thams cad gzigs pa yin pas na/ khyod ni de yi byad gzugs dang shes pa'i brgya'i char yang mi phod/ stong gi char yang mi phod/ 'bum gyi char yang mi phod do zhes byas so/ /de nas de thos</text></item>
<item><p>252b7</p><section>mdo sde</section><text>ma thag tu/ bram ze'i khye'u de bcom ldan 'das lta 'dod par gyur to/ /de nas phyi zhig na/ bcom ldan 'das ga la ba der song nas/ bram ze'i khye'u des thag ring po zhig nas/ sangs rgyas bcom ldan</text></item>
<item><p>252b8</p><section>mdo sde</section><text>'das sku skyes bu chen po'i mtshan sum bcu rtsa gnyis kyis legs par brgyan cing spa bar byas pa/ me lus kyi dbyibs su 'dug pa lta bu/ me lce mar gyis btab pa lta bu/ mar me gser gyi snod du bzhag</text></item>
<item><p>253a1</p><section>mdo sde</section><text>pa lta bu/ mchod sdong rin po che sna tshogs kyis spras pa lta bu/ blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo / /mthong nas kyang mchog tu dga' ba skyes</text></item>
<item><p>253a2</p><section>mdo sde</section><text>te/ dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba de lta bu ni/ lo bcu gnyis kyi bar du zhi gnas kyi sems la goms par byas pa la yang nyams</text></item>
<item><p>253a3</p><section>mdo sde</section><text>bde ba de lta bu skye bar mi 'gyur ro/ /de ltar mthong nas byad gzugs kyi rgyags pa med par gyur te/ des bsams pa/ 'di bdag pas ches bzang mod kyi shes rab kyis ni bdag dang mtshungs pa ma yin no/ /'on</text></item>
<item><p>253a4</p><section>mdo sde</section><text>kyang re shig 'di thams cad mkhyen pa thams cad gzigs pa yin nam ma yin pa da bgam mo snyam nas/ sems kyis dri ba bsdoms nas/ bcom ldan 'das ga la ba der song ste phyin nas/ bcom ldan 'das mngon</text></item>
<item><p>253a5</p><section>mdo sde</section><text>sum du yang dag par dga' bar bya ba dang / yang dag par mgu bar bya ba'i gtam byas nas phyogs gcig tu 'dug go/ /de nas bcom ldan 'das kyis de'i sems thugs kyis mkhyen nas/ sems kyi dri ba bsdogs</text></item>
<item><p>253a6</p><section>mdo sde</section><text>pa de lung bstan to/ /de nas bram ze'i khye'u de bcom ldan 'das la shin du dga' bar gyur to/ /'di ni thams cad mkhyen pa/ thams cad gzigs pa yin par nges so snyam nas/ stan las langs te bla gos</text></item>
<item><p>253a7</p><section>mdo sde</section><text>phrag pa gcig tu gzar nas/ bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/ /bcom ldan 'das dge slong gi dge 'dun dang thabs gcig tu zhag bdun</text></item>
<item><p>253a8</p><section>mdo sde</section><text>gyi bar du bdag gi khyim du bshos gsol bar ci gnang / de nas bcom ldan 'das kyis bram ze'i khye'u de la cang mi gsung bas gnang ngo / /de nas bram ze'i khye'u des bcom ldan 'das kyis cang mi gsung bas gnang</text></item>
<item><p>253b1</p><section>mdo sde</section><text>bar rig nas/ bcom ldan 'das kyi zhabs la mgo bos phyag 'tshal te/ bcom ldan 'das kyi thad nas song ngo / /de nas des sangs rgyas la sogs pa/ dge slong gi dge 'dun gyi bar du khyim du bshos gsol nas</text></item>
<item><p>253b2</p><section>mdo sde</section><text>tha ma'i nyin par sangs rgyas la sogs pa/ dge slong gi dge 'dun zhal zas ro brgya dang ldan pas tshim par byas nas/ bcom ldan 'das la na bza' 'bum ri ba phul lo/ /dge slong gzhan rnams la ni/ re re la yang ras</text></item>
<item><p>253b3</p><section>mdo sde</section><text>zung re phul nas chos mnyan pa'i phyir spyan sngar 'dug go/ /de nas bcom ldan 'das kyis bram ze'i khye'u de'i bsam pa dang bag la nyal dang khams dang shes pa dang rang bzhin thugs su chud nas de dang 'thun pa'i chos bstan te/</text></item>
<item><p>253b4</p><section>mdo sde</section><text>des bram ze'i khye'u de 'khor dang bcas pas stan de dag la 'khod bzhin du/ 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ des bden pa mthong</text></item>
<item><p>253b5</p><section>mdo sde</section><text>nas pha ma la gsol te/ bla gos phrag pa gcig tu gzar nas bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag legs par gsungs</text></item>
<item><p>253b6</p><section>mdo sde</section><text>pa'i chos 'dul ba la rab tu 'byung ba dang bsnyen par rdzogs shing dge slong gi dngos po 'thob tu rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan</text></item>
<item><p>253b7</p><section>mdo sde</section><text>'das kyis de la dge slong tshur shog ces bya ba'i tshig gis rab tu phyung ste/ bsnyen par rdzogs par mdzad nas de la lung yang phog go/ /des kyang brtson pa dang bsgrub pa dang 'bad pas nyon mongs pa thams cad</text></item>
<item><p>253b8</p><section>mdo sde</section><text>spangs nas dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du mnyam pa 'dra ba'i</text></item>
<item><p>254a1</p><section>mdo sde</section><text>sems dang ldan pa/ tsan dan sbangs pa lta bu bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa/ srid</text></item>
<item><p>254a2</p><section>mdo sde</section><text>pa'i rnyed pa dang chags pa dang bkur sti la mi lta ba/ dbang po dang nye dbang dang bcas pa'i lha rnams kyis/ mchod cing rjed pa dang gus par smra ba'i gnas su gyur to/ /de nas dge slong rnams kyis sangs</text></item>
<item><p>254a3</p><section>mdo sde</section><text>rgyas bcom ldan 'das la zhus pa/ btsun pa bram ze'i khye'u 'dis las ci zhig bgyis na/ las de'i rnam par smin pas phyug cing nor mang la longs spyod che ba'i rigs su skyes la/ bstan bcos</text></item>
<item><p>254a4</p><section>mdo sde</section><text>thams cad rtogs te/ gzhung gis rtsod pa thams cad tshar bcad nas/ 'dis bcom ldan 'das mnyes par bgyis te mi mnyes par ma bgyis la/ bcom ldan 'das kyi bstan pa la rab tu byung nas</text></item>
<item><p>254a5</p><section>mdo sde</section><text>nyon mongs pa thams cad spangs te/ dgra bcom pa nyid mngon sum du bgyis lags/ bcom ldan 'das kyis bka' stsal pa/ smon lam gyi dbang las gyur to/ /gsol pa/ btsun pa 'dis gang du smon</text></item>
<item><p>254a6</p><section>mdo sde</section><text>lam btab lags/ bcom ldan 'das kyis bka' stsal pa/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas</text></item>
<item><p>254a7</p><section>mdo sde</section><text>rig pa dang zhabs su ldan pa bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan</text></item>
<item><p>254a8</p><section>mdo sde</section><text>'das 'od srung zhes bya ba 'jig rten du byung ste/ de gang gi tshe sangs rgyas kyi phrin las thams cad zin nas/ phung po lhag ma med pa'i mya ngan las 'das pa'i dbyings su mya ngan las 'das te/ rgyal</text></item>
<item><p>254b1</p><section>mdo sde</section><text>po kri kIs de'i sku gdung gi mchod rten kho ra khor yug tu dpag tshad gcig yod pa rin po che las brtsigs nas/ rnam pa thams cad yongs su rdzogs par byas te/ mchod pa chen po byas nas dus ston gyi lugs</text></item>
<item><p>254b2</p><section>mdo sde</section><text>btod do/ /de nas rgyal po des dril bsgrags te/ bA rA Na sI 'di na skye bo'i tshogs ji snyed gnas pa de dag mchod rten gyi dus ston la bab pa na der dong la bkur sti gyis shig /su der ma song ba de ci bdog pa thams</text></item>
<item><p>254b3</p><section>mdo sde</section><text>cad slar bzhes so zhes bsgo'o/ /rgyal po kri kI'i mdun na 'don ni ma dad pa zhig ste/ mdun na 'don de'i bu dang mdza' zhing bshes la gcugs so/ /de nas bram ze mdun na 'don ma dad pa ste sdang ba'i sems kyis der</text></item>
<item><p>254b4</p><section>mdo sde</section><text>ma song ste/ rgyal po kr-i kIs thos nas mdun na 'don kyis nga'i bka' bcag go snyam nas thos ma thag tu rgyal po de khros nas/ ngas de'i ci bdog pa thams cad phrogs te su mi gtong ngo zhes byas so/ /de nas de'i</text></item>
<item><p>254b5</p><section>mdo sde</section><text>tshig de rgyal po'i bus thos nas mdun na 'don gyi bu la sbran te/ khyod song la pha la mchod rten gyi dus ston la skyen par song shig /rgyal pos khyod ci bdog pa thams cad phrogs sa re zhes gyis shig ces byas so/ /</text></item>
<item><p>254b6</p><section>mdo sde</section><text>de nas de thos ma thag tu bram ze mdun na 'don bu dang lhan cig tu gtsug lag khang du song ngo / /de der song nas skye bo phal po che mchod rten gyi mchod pa la brtson zhing 'dug pa mthong ngo / /de nas mdun na 'don gyi bus de mthong nas</text></item>
<item><p>254b7</p><section>mdo sde</section><text>mchod rten de la dad pa rnyed do/ /dad pa rnyed nas mchod rten de la bkur sti chen po byas nas smon lam btab pa/ kye ma dge ba'i rtsa ba 'dis na/ bdag gang dang gang du skye bar 'gyur ba de dang der phyug cing nor mang la longs spyod che ba</text></item>
<item><p>254b8</p><section>mdo sde</section><text>'i rigs su skye bar gyur cig /gzugs bzang zhing lta na sdug la mdzes par gyur cig /bstan bcos thams cad rtogs par gyur cig /gzhung gis rtsod pa thams cad tshar chod par gyur cig /yang dag par rdzogs pa'i</text></item>
<item><p>255a1</p><section>mdo sde</section><text>sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan</text></item>
<item><p>255a2</p><section>mdo sde</section><text>pa la rab tu byung ste nyon mongs pa thams cad spangs nas dgra bcom pa nyid mngon sum du byed par gyur cig ces khye'u des de skad du smon lam btab nas/ khye'u de skye bo mang pos brdzis te shi nas de mchod rten de la sems dga' bzhin du shi 'phos</text></item>
<item><p>255a3</p><section>mdo sde</section><text>te dus las 'das nas lhar skyes so/ /lha'i bu skyes ma thag la ni chos nyid kyis sems rnam pa gsum skye bar 'gyur te/ bdag gang nas shi 'phos gang du skyes las gang gis skyes snyam mo/ /de nas des mi las shi 'phos pa dang lhar</text></item>
<item><p>255a4</p><section>mdo sde</section><text>skyes pa dang yang dag par rdzogs pa'i sangs rgyas 'od srung gi mchod rten la sems dga' ba bskyed pas der skyes par mthong ngo / /de nas de mthong ma thag tu lha'i bu des sngon gyi drin yang dag par dran nas/ rna cha gdub kor dag cing mgul bar</text></item>
<item><p>255a5</p><section>mdo sde</section><text>thogs pa/ lus do shal dang se mo dos brgyan pa/ nor bu rin po che sna tshogs kyis spras pa'i cod pan can/ lus gur gum dang ta ma la'i lo ma dang sprig ka la sogs pas byugs pa des/ de nyid kyi mtshan mo lha'i me tog ud</text></item>
<item><p>255a6</p><section>mdo sde</section><text>pa la dang pad ma dang ku mu da dang pad ma dkar po dang man dA ra ba rnams kyis thu ba dkang ste/ yang dag par rdzogs pa'i sangs rgyas 'od srung gi mchod rten ga la ba der song ste phyin nas yang dag par rdzogs pa'i sangs rgyas 'od srung</text></item>
<item><p>255a7</p><section>mdo sde</section><text>kyi mchod rten la lha'i me tog ud pa la dang pad ma dang ku mu da dang pad ma dkar po rnams kyis gtor nas/ a ga ru'i phye ma dang rgya spos kyi phye ma dang lha'i me tog man dA ra ba rnams kyis gtor nas sems dga' bar gyur te 'dug</text></item>
<item><p>255a8</p><section>mdo sde</section><text>go/ /de de na 'dug pa na de'i phas bdag gi bu skye bo phal po che de dag gis ji ltar brdzis te shi ba'i gtam thos so/ /thos ma thag tu der song ste/ bu'i rus bu pang du 'khyud nas ngu zhing sdug bsngal la smre sngags 'don pa dang lha</text></item>
<item><p>255b1</p><section>mdo sde</section><text>'i bu des mthong nas de la smras pa/ pha cig bdag ni mya ngan byar med par gyur kyis mya ngan ma byed cig sdug bsngal zhing ma 'dug cig smre sngags ma 'don cig bram zes smras pa/ khyod su zhig /des smras pa/ bdag ni khyod kyi bu</text></item>
<item><p>255b2</p><section>mdo sde</section><text>de yin no/ /des smras pa/ khyod gang du skyes/ des smras pa/ lhar skyes so/ /des smras pa/ khyod kyis las ci zhig byas/ des smras pa/ mchod rten 'di nyid la bsnyen bkur byas nas sems dga' ba bskyed do/ /khyod kyis</text></item>
<item><p>255b3</p><section>mdo sde</section><text>kyang sngon gyi lta ba'i rnam pa bor la mchod rten 'di la bsnyen bkur byas te sems dga' bar gyis shig dang / de ltar byas na khyod legs pa thams cad kyi 'byung gnas su 'gyur ro zhes smras nas lha'i bu de de nyid du mi snang bar gyur</text></item>
<item><p>255b4</p><section>mdo sde</section><text>to/ /de nas tshig de thos nas bram ze de yang bu'i mya ngan med par gyur te/ mchod rten de la yang shin du dga' bar gyur to/ /de dga' bar gyur nas mchod rten de la bkur sti chen po byas nas smon lam btab pa/ kye ma dge ba'i</text></item>
<item><p>255b5</p><section>mdo sde</section><text>rtsa ba 'dis bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog cig /bu 'di nyid las brten te yang dag par rdzogs pa'i sangs rgyas 'od srung gis bram ze'i khye'u</text></item>
<item><p>255b6</p><section>mdo sde</section><text>bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig ces byas so/ /dge slong dag ji snyam du sems/ de'i tshe bram ze'i</text></item>
<item><p>255b7</p><section>mdo sde</section><text>mdun na 'don kyi bu gang yin pa de ni bram ze'i khye'u 'di kho na yin no/ /de'i tshe phar gyur pa gang yin pa de ni/ bram ze 'di kho na yin te/ khye'u des mchod rten de la bkur sti byas nas smon lam btab pa'i las de'i</text></item>
<item><p>255b8</p><section>mdo sde</section><text>rnam par smin pas gang dang gang du skyes pa de dang der phyug cing nor mang la longs spyod che ba'i rigs su skyes te/ gzugs bzang zhing blta na sdug la mdzes par gyur nas bstan bcos thams cad rtogs te/ gzhung</text></item>
<item><p>256a1</p><section>mdo sde</section><text>gis rgol ba thams cad tshar bcad nas dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur</text></item>
<item><p>256a2</p><section>mdo sde</section><text>nas/ 'dis nga mnyes par byas te mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/ /de'i phas mchod rten de la bsnyen</text></item>
<item><p>256a3</p><section>mdo sde</section><text>bkur byas nas/ smon lam btab pa'i las de'i rnam par smin pas ni/ gang dang gang du skyes pa de dang der phyug cing nor mang la longs spyod che ba'i rigs su skyes te/ bu 'di kho na'i rkyen kyis 'dis nga mnyes</text></item>
<item><p>256a4</p><section>mdo sde</section><text>par byas te mi mnyes par ma byas so// //las brgya tham pa/ bam po nyi shu rtsa gcig pa/ wa zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na khyim bdag phyug cing</text></item>
<item><p>256a5</p><section>mdo sde</section><text>nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des/ thabs zlar bab pa las chung ma blangs</text></item>
<item><p>256a6</p><section>mdo sde</section><text>nas de de dang lhan cig tu rtse zhing dga' la dga' mgur spyod pa las phyi zhig na/ de'i chung ma la bu chags nas de'i lus thog thag nas phyi sa'i dri mnam par gyur la yid la 'dod pa 'di lta bu yang byung ste/ phyi sa</text></item>
<item><p>256a7</p><section>mdo sde</section><text>dang gcin bza' zhing 'thung ngo snyam mo/ /de nas des khyim thab la smras pa/ jo bo bdag gi yid la 'dod pa de lta bu byung ngo zhes byas so/ /de nas de thos ma thag tu khyim bdag de sdug bsngal</text></item>
<item><p>256a8</p><section>mdo sde</section><text>chen po skyes te/ bdag gi chung ma 'di lus srul po 'ga' zhig gis thebs par ma gyur grang snyam nas/ des mtshan mkhan rnams la bstan te/ mtshan mkhan rnams kyis smras pa/ khyod</text></item>
<item><p>256b1</p><section>mdo sde</section><text>kyi chung ma 'di lus srul pos thebs pa ni ma yin/ lto na 'dug pa'i sems can de'i dbang gis gyur pa yin te/ gang gi tshe de btsas pa de'i tshe ni bud med 'di'i lus la phyi sa'i dri dang yid la 'dod pa 'di</text></item>
<item><p>256b2</p><section>mdo sde</section><text>'dra ba de med par 'gyur ro zhes zer ro/ /de nas de thos ma thag tu khyim bdag des chung ma'i lus spos sna tshogs kyis byugs te/ de phyi sa dang gcin za zhing 'thung du dogs nas/ bud med de'i rim gro ba</text></item>
<item><p>256b3</p><section>mdo sde</section><text>dang srungs ma rnams bskos so/ /de nas de zla ba dgu 'am bcu lon pa dang khye'u phyi sa dang gcin gyis yog pa zhig btsas nas/ de btsas ma thag tu khyim de thog thag tu phyi sa'i dris gang bar gyur to/ /de</text></item>
<item><p>256b4</p><section>mdo sde</section><text>nas khye'u de bud med rnams kyis bkrus te mal du bzhag kyang / de'i lus las phyi sa'i dri de med par ma gyur te/ mas khye'u de spos sna tshogs kyis bskus te bzhag go/ /de nas btsas ma thag tu ma'i yid la 'dod</text></item>
<item><p>256b5</p><section>mdo sde</section><text>pa snga ma de med par gyur to/ /de nas de'i btsas ston rgyas par byas nas rigs dang 'thun pa'i ming btags te/ 'o ma dang zho dang mar dang zhun mar dang mar gyi nying khu rnams kyis bskyed bsrings nas/ de gang gi tshe</text></item>
<item><p>256b6</p><section>mdo sde</section><text>'gro nus par gyur pa de'i tshe bdag gi phyi sa blangs nas/ kha cig ni za bar byed kha cig ni lus la skud par byed de bud med de dag gis bkag go/ /de nas de gang gi tshe cher skyes pa de'i tshe yi ge slob du bcug ste/</text></item>
<item><p>256b7</p><section>mdo sde</section><text>de mkhan po'i thad du btang ba las/ phyi sa'i 'dam snyag snyig ga la yod par song nas/ phyi sa za bar byed de/ de pha ma gnyis kyis tshor nas des sdug bsngal chen por gyur te/ bdag cag gnyis kyi bu</text></item>
<item><p>256b8</p><section>mdo sde</section><text>byung mod kyi 'on kyang skyon 'di lta bus ma rung bar gyur na/ 'jig rten gyis shin du dmad pa 'di lta bu bdag cag la ci dgos snyam du bsams nas/ de khyim nas bskrad de btang ngo / /de nas de mi gtsang ba'i 'dam</text></item>
<item><p>257a1</p><section>mdo sde</section><text>snyag snyig de dag nyid du gnas bcas te/ phyi sa dang gcin za zhing 'thung bar byed do/ /de nas de mi gtsang ba za ba skye bo mang pos mthong ngo / /mthong nas kyang de dag gcig la gcig</text></item>
<item><p>257a2</p><section>mdo sde</section><text>smras pa/ khye'u 'di ni wa bzhin du phyi sa dang gcin za zhing 'thung ngo zhes zer nas/ de'i ming snga ma med par gyur te/ de wa bzhin du phyi sa dang gcin za zhing 'thung ba'i phyir ming wa nyid du btags so/ /de</text></item>
<item><p>257a3</p><section>mdo sde</section><text>nas phyi zhig na de 'od srung rdzogs byed kyis mthong nas des bsams pa/ bdag cag ni ba lang gi lci ba za ba'i yi dam byed par zad na/ khye'u 'di ni bdag cag pas ches dka' ba byed pa yin te/ gal te 'di bdag</text></item>
<item><p>257a4</p><section>mdo sde</section><text>gi thad du rab tu byung na ni 'dir 'di la bsod nams mang po 'phel bar 'gyur ro snyam bsams nas/ khye'u de la smras pa/ ci khye'u khyod kyis 'di yi dam du bcas pa yin nam 'on te goms pa'i tshul can du</text></item>
<item><p>257a5</p><section>mdo sde</section><text>zad dam/ khye'us smras pa/ bdag ni yi dam du bcas pa ji lta bu yin pa yang mi shes te/ bdag ni phyi sa za ba la shin du sred kyi zas skom dag la ni mi sred do/ /'od srung rdzogs byed kyis smras pa/ khye'u nga'i</text></item>
<item><p>257a6</p><section>mdo sde</section><text>thad du rab tu byung la yi dam du long shig dang gzhi de las khyod kyi bsod nams mang du 'phel bar 'gyur ro/ /khye'us smras pa/ khyod ji ltar dgyes pa bzhin du bgyi'o zhes smras nas/ khye'u de de'i phyi bzhin du 'brangs te song ngo / /</text></item>
<item><p>257a7</p><section>mdo sde</section><text>de nas des gnas khang du khrid nas skra btogs te/ phor pa dang rma bya'i mdongs kyi phyags ma byin nas/ phyi sa za ba'i yi dam byin te btang ngo / /de nas de phyi sa'i 'dam ga la ba der song ste 'dug go/ /de'i tshe mnyan du yod</text></item>
<item><p>257a8</p><section>mdo sde</section><text>pa na yi dags lnga brgya tsam 'khod pa rnams mtshan mo gang gi tshe/ skye bo mang po nyal ba de'i tshe phyi sa'i 'dam gzhan nas gzhan du dong nas/ phyi sa dang gcin za zhing 'thung bar byed do/ /khye'u des kyang yi dags de</text></item>
<item><p>257b1</p><section>mdo sde</section><text>rnams kyi sgra ni thos la gzugs mi mthong ngo / /de nas phyi zhig na 'od srung rdzogs byed kyis de la brtags te/ bu khyod kyis brtul zhugs yi dam du blangs pa 'dis khyad par cung zad lta thob bam/ des smras pa/</text></item>
<item><p>257b2</p><section>mdo sde</section><text>khyad par zhes bya ba ji lta bu yin/ rdzogs byed kyis smras pa/ khyod kyis lha'i gzugs lta bu lta mthong ngam/ lha'i sgra skad lta thos sam/ des smras pa/ bdag gis lha'i gzugs lta bu ni ma mthong gi skye bo mang po'-i sgra skad</text></item>
<item><p>257b3</p><section>mdo sde</section><text>dag thos na/ 'on kyang mngon sum du de ma mthong ngo / /rdzogs byed kyis smras pa/ de dag ni bdag nyid chen po brtul zhugs grub pa yin no/ /da yang yi dam bcas pa 'di nyid yi dam du bgyis te 'dug shig dang ci ste na de</text></item>
<item><p>257b4</p><section>mdo sde</section><text>dag gis lus ston kyang srid do zhes byas so/ /de nas phyi zhig na yi dags de rnams kyis bsams pa/ ji ltar bdag cag mi dge ba'i las kyis 'dir skyes te/ sdug bsngal 'di lta bu nyams su myong ba de bzhin</text></item>
<item><p>257b5</p><section>mdo sde</section><text>du/ khye'u 'di yang sngon gyi mi dge ba'i las kyis sdug bsngal 'di lta bu myong ba yin na/ ci'i phyir bdag cag gis 'di la lus bstan par cis mi bya zhes zer nas/ yi dags de rnams kyis khye'u de la lus bstan te/ de yi</text></item>
<item><p>257b6</p><section>mdo sde</section><text>dgas de rnams dang lhan cig tu 'grogs so/ /de nas phyi zhig na 'od srung rdzogs byed kyis yang de la brtags te/ bu khyod la brtul zhugs grub pa de dag gis lus cung zad tsam bstan tam/ des smras pa lus ni bstan mod</text></item>
<item><p>257b7</p><section>mdo sde</section><text>kyi mi sdug pa'i tshul du bstan to/ /'od srung rdzogs byed kyis smras pa/ da dung yi dam du bcas pa de nyid yi dam du gyis te 'dug shig dang / rang bzhin gyis gzugs ston par 'gyur yang srid do/ /de nas phyi zhig na/ tshe dang ldan</text></item>
<item><p>257b8</p><section>mdo sde</section><text>pa shA ri'i bus bsams pa/ yi dags 'di rnams las zad de ring po m-i thogs par 'chi bar 'gyur gyis/ bdag gis 'di rnams gdul bar bya'o snyam ste/ tshe dang ldan pa shA ri'i bu yi dags lnga brgya po rnams kyi thad du song nas smras</text></item>
<item><p>258a1</p><section>mdo sde</section><text>pa/ bzhin bzangs dag 'di ltar 'du byed thams cad ni mi rtag go/ /chos thams cad ni bdag med pa'o/ /mya ngan las 'das pa ni zhi ba'o/ /nga la sems dga' bar gyis shig dang / yi dags kyi skye gnas</text></item>
<item><p>258a2</p><section>mdo sde</section><text>dang bral bar 'gyur yang srid do zhes byas nas tshe dang ldan pa shA ri'i bu song ngo / /yi dags de rnams kyang tshe zad nas de dag tshe dang ldan pa shA ri'i bu la sems dga' bar gyur bzhin du shi nas lha yul du skyes so/ /lha'i bu 'am</text></item>
<item><p>258a3</p><section>mdo sde</section><text>lha'i bu mo skyes ma thag ni chos nyid kyis sems rnam pa gsum skye bar 'gyur te/ bdag gang nas shi 'phos gang du skyes las gang gis skyes snyam mo/ /de nas yi dags las shi 'phos pa dang lhar skyes pa dang tshe dang ldan</text></item>
<item><p>258a4</p><section>mdo sde</section><text>pa shA ri'i bu la sems dga' bar gyur pa de dag gis mthong ngo / /de nas sngon yi dags su gyur pa'i lha'i bu de dag 'di snyam du sems te/ bdag cag zhag lon nas gzod bcom ldan 'das la blta ba'i phyir 'gro ba ni bdag</text></item>
<item><p>258a5</p><section>mdo sde</section><text>cag gi cha ma yin gyis/ bdag cag zhag ma lon par bcom ldan 'das la blta ba'i phyir 'gro'o snyam mo/ /de nas sngon yi dags su gyur pa'i lha'i bu/ rna cha gdub kor dag cing mgul bar thogs pa/ lus do</text></item>
<item><p>258a6</p><section>mdo sde</section><text>shal dang se mo dos brgyan pa/ nor bu rin po che sna tshogs kyis spras pa'i cod pan can lus gur gum dang ta ma la'i lo ma dang sprig ka la sogs pas byugs pa de dag gis de nyid kyi mtshan mo lha'i me tog ud pa la</text></item>
<item><p>258a7</p><section>mdo sde</section><text>dang pad ma dang ku mu da dang pad ma dkar po dang man dA ra rnams kyis thu ba bkang ste/ bcom ldan 'das kyi thad du lhags nas bcom ldan 'das la lha'i me tog gis gtor to/ /de nas bcom ldan 'das kyis de dag la</text></item>
<item><p>258a8</p><section>mdo sde</section><text>chos bstan te/ de dag thams cad kyis bden pa rnams mthong ngo / /de dag gis bden pa mthong nas bcom ldan 'das kyi thad nas song ste/ rang gi gnas su dong ba na de dag gis khye'u wa yid la dran nas de dag gis</text></item>
<item><p>258b1</p><section>mdo sde</section><text>bsams pa/ bdag cag ni 'phags pa shA ri'i bu las brten te/ yi dags kyi skye gnas dang bral nas/ lhar skyes kyis bdag cag dong ste wa'i don bya'o/ /'on kyang de yang bcom ldan 'das kyi thad du song nas</text></item>
<item><p>258b2</p><section>mdo sde</section><text>bcom ldan 'das las brten te/ sdug bsngal de las thar bar 'gyur yang srid do snyam nas rgyal bu rgyal byed kyi tshal nas mi snang bar gyur te/ mnyan du yod pa'i phyogs gang na wa 'dug pa'i phyogs de'i steng gi</text></item>
<item><p>258b3</p><section>mdo sde</section><text>bar snang la lha'i gzhal med khang dang bcas par 'khod de/ mnyan du yod pa thog thag snang ba chen pos khyab par byas so/ /de nas was lha lnga brgya po de dag mthong ngo / /mthong nas kyang khyed su dag ci byed ces byas</text></item>
<item><p>258b4</p><section>mdo sde</section><text>so/ /de dag gis smras pa/ bdag cag ni sngon khyod kyi grogs po de dag yin no/ /khye'us smras pa/ sngon ni ngas khyed rnams tshul de lta ma yin par mthong la/ da ni tshul de lta ma yin par mthong ngo zhes byas so/ /</text></item>
<item><p>258b5</p><section>mdo sde</section><text>de dag gis smras pa/ bdag cag ni gnas 'di nas shi 'phos te lha'i nang du skyes so/ /was smras pa/ khyed brtul zhugs yi dam du blangs pa de kho nas lha'i nang du skyes sam/ de dag gis smras pa/ brtul zhugs</text></item>
<item><p>258b6</p><section>mdo sde</section><text>yi dam du blangs pa des skyes pa ma yin gyi sngon nged mi dge ba'i las kyis yi dags su skyes pa las/ nged kyis 'phags pa shA ri'i bu las brten nas yi dags kyi skye gnas dang bral te lha'i skye gnas thob par gyur to/ /</text></item>
<item><p>258b7</p><section>mdo sde</section><text>khyod kyang sangs rgyas bcom ldan 'das la skyabs su song shig dang khyod kyang sdug bsngal 'di las thar bar 'gyur yang srid do zhes byas nas lha de dag de nyid du mi snang bar gyur to/ /'od srung rdzogs byed kyis kyang lha lnga</text></item>
<item><p>258b8</p><section>mdo sde</section><text>brgya po de dag wa'i thad du song ba mthong nas gzhan dag la bsnyad de/ 'di ltar 'di la lha rnams kyang lus ston par byed cing 'ong ba las na/ bdag nyid chen po 'dis ni brtul zhugs grub par gyur to zhes zer ro/ /</text></item>
<item><p>259a1</p><section>mdo sde</section><text>de nas de thos ma thag tu sems can mang po dag gis phyi sa bza' bar yi dam blangs so/ /khye'u was ni lha rnams kyi tshig thos nas bsams pa/ bdag song la sangs rgyas bcom ldan 'das la bsnyen bkur</text></item>
<item><p>259a2</p><section>mdo sde</section><text>bya'o/ /'on kyang bdag gi lus 'di kho na ltar phyi sas yog bzhin du/ bcom ldan 'das la ltar 'gro ba ni mi phod do snyam ste/ chu klung khang ldan gyi 'gram du song nas lus thams cad sas drud de khrus byas/ bcom ldan 'das</text></item>
<item><p>259a3</p><section>mdo sde</section><text>ga la ba der song ngo / /de nas khye'u was sangs rgyas bcom ldan 'das sku skyes bu chen po'i mtshan sum bcu rtsa gnyis kyis legs par brgyan cing spa bar byas pa/ me lus kyi dbyibs su 'dug pa lta bu/ me lce mar gyis btab pa lta</text></item>
<item><p>259a4</p><section>mdo sde</section><text>bu/ mar me gser gyi snod du bzhag pa lta bu mchod sdong rin po che sna tshogs kyis spras pa lta bu blo gsal zhing dri ma med la/ rnam par dag pa dang ldan pa'i sangs rgyas bcom ldan 'das mthong ngo / /mthong nas kyang mchog tu dga'</text></item>
<item><p>259a5</p><section>mdo sde</section><text>ba skyes te/ dge ba'i rtsa ba bsags pa'i rgyu las byung ba'i sems can gyis/ dang po sangs rgyas mthong ba'i nyams bde ba ci 'dra ba de lta bu ni/ lo bcu gnyis kyi bar du zhi gnas kyi sems la goms par byas pa la yang nyams</text></item>
<item><p>259a6</p><section>mdo sde</section><text>bde ba de lta bu skye bar mi 'gyur ro/ /de ltar mthong nas kyang bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'dug go/ /de nas bcom</text></item>
<item><p>259a7</p><section>mdo sde</section><text>ldan 'das kyis de'i bsam pa dang bag la nyal dang khams dang rang bzhin dang shes pa thugs su chud nas de dang 'thun pa'i chos bstan te/ de nas khye'u was stan de nyid la 'dug bzhin du/ 'jig tshogs la lta ba'i ri'i</text></item>
<item><p>259a8</p><section>mdo sde</section><text>rtsi mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ des bden pa mthong nas stan las langs te bla gos phrag pa gcig tu gzar nas/ bcom ldan 'das ga la ba de logs su</text></item>
<item><p>259b1</p><section>mdo sde</section><text>thal mo sbyar ba btud de bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po 'thob tu rung na/ bdag</text></item>
<item><p>259b2</p><section>mdo sde</section><text>kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis dge slong tshur shog ces bya ba'i tshig gis rab tu phyung ste/ bsnyen par rdzogs par mdzad nas de la lung yang phog go/ /des</text></item>
<item><p>259b3</p><section>mdo sde</section><text>kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam</text></item>
<item><p>259b4</p><section>mdo sde</section><text>mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang so so yang dag par rig pa thob pa srid pa'i rnyed pa dang bkur sti</text></item>
<item><p>259b5</p><section>mdo sde</section><text>la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong rnams kyis sangs rgyas bcom ldan 'das la zhus pa/ btsun pa was las ci bgyis shing</text></item>
<item><p>259b6</p><section>mdo sde</section><text>bsags na/ las de'i rnam par smin pas phyug cing nor mang la longs spyod che ba'i rigs su skyes la/ btsas ma thag tu lus thams cad nas phyi sa'i dri 'byung ba dang phyi sa 'tshal ba dang phyi sa'i 'dam du gnas par gyur lags/</text></item>
<item><p>259b7</p><section>mdo sde</section><text>las ci bgyis na las de'i rnam par smin pas/ 'dis bcom ldan 'das mnyes par bgyis te mi mnyes par ma bgyis la/ bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa</text></item>
<item><p>259b8</p><section>mdo sde</section><text>nyid mngon sum du bgyis lags/ bcom ldan 'das kyis bka' stsal pa/ dge slong dag 'di nyid kyis las de lta bu byas shing bsags te/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i</text></item>
<item><p>260a1</p><section>mdo sde</section><text>tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa lha dang mi rnams kyi</text></item>
<item><p>260a2</p><section>mdo sde</section><text>ston pa sangs rgyas bcom ldan 'das 'od srung zhes bya ba 'jig rten du byung ste/ de'i tshe grong khyer bA rA Na sI na/ khyim bdag phyug cing nor mang la longs spyod che ba/ yongs su 'dzin pa yangs shing rgya che ba rnam thos kyi bu'i nor</text></item>
<item><p>260a3</p><section>mdo sde</section><text>dang ldan pa/ rnam thos kyi bu'i nor dang 'gran pa zhig gnas pa las/ phyi zhig na de sangs rgyas la dga' ba dang chos la dga' ba dang dge 'dun la dga' bar gyur nas/ skyabs su 'gro ba dang bslab pa'i gzhi rnams blangs te/</text></item>
<item><p>260a4</p><section>mdo sde</section><text>phyir mi 'ong ba'i 'bras bu mngon sum du byas nas des bsams pa/ bdag la bu yang med bu mo yang med pas shi ste dus las 'das pa'i 'og tu bdag la ci bdog pa thams cad rgyal po dbang byed par gyur na/ ma la bdag</text></item>
<item><p>260a5</p><section>mdo sde</section><text>gis sangs rgyas dang chos dang dge 'dun la bkur sti bya'o snyam ste/ des rnam pa thams cad yongs su rdzogs pa'i btsug lag khang brtsigs nas yo byad thams cad sbyar te/ dge slong rnams la yo byad thams cad kyis bsnyen</text></item>
<item><p>260a6</p><section>mdo sde</section><text>bkur byas nas der dge slong zhal ta ba la bskos so/ /de nas phyi zhig na/ zhal ta ba de ljongs su bya ba zhig yod de/ khyim bdag de la bzlugs nas song ngo / /de der song ba'i 'og tu dgra bcom pa zhig ljongs rgyu zhing</text></item>
<item><p>260a7</p><section>mdo sde</section><text>song song ba las gtsug lag khang der phyin te/ khyim bdag des de mdzes shing g.yog 'khor mdzes pa mthong nas/ mthong ma thag tu khyim bdag de de la shin du dga' bar gyur te/ dga' bar gyur nas des bsams pa/ gal</text></item>
<item><p>260a8</p><section>mdo sde</section><text>te bdag gis 'di gcig pu spyan drangs na ni gnang bar mi 'gyur na/ ma la bdag gis de kho na'i phyir dge slong gi dge 'dun khyim du spyan drangs la bshos gsol lo snyam nas de'i rkang pa la phyag 'tshal te smras pa/ 'phags pa khyod</text></item>
<item><p>260b1</p><section>mdo sde</section><text>dge slong gi dge 'dun dang bcas par sang bdag gi khyim du bshos gsol bar ci gnang zhes byas so/ /de nas dgra bcom pa des bsams pa/ gal te bdag gis khas ma blangs na ni dge slong 'di rnams kyi rnyed pa'i bar chad du yang 'gyur</text></item>
<item><p>260b2</p><section>mdo sde</section><text>la/ sbyin bdag 'di'i bsod nams kyi bar chad du yang 'gyur ro snyam nas des de la cang mi gsung bas gnang ngo / /de nas khyim bdag des phyi de nyin dge slong gi dge 'dun gyi phyir/ khyim du cho ga dang ldan pa'i khrus dang mal cha dang stan</text></item>
<item><p>260b3</p><section>mdo sde</section><text>bshams te/ chu ra bcas nas dge slong rnams la spyan 'dren btang ste/ 'phags pa rnams gdugs tshod dang cho ga dang ldan pa'i khrus la bab na/ 'phags pa rnams kyis da de'i dus la bab par mkhyen par mdzad du</text></item>
<item><p>260b4</p><section>mdo sde</section><text>gsol zhes bskul to/ /de nas dge slong rnams de'i khyim du lhags nas/ khyim bdag des 'dreg mkhan bkug ste/ dge slong thams cad kyi skra 'dreg du bcug nas cho ga dang ldan pa'i khrus kyis khrus byed du bcug</text></item>
<item><p>260b5</p><section>mdo sde</section><text>ste/ rang gi lag nas bza' ba dang bca' ba gtsang ma bzang po mang pos tshim par byas so/ /dge slong zhal ta pa de yang ljongs su don bsgrubs nas/ gtsug lag khang der phyir 'ongs so/ /de phyir 'ongs nas/ de</text></item>
<item><p>260b6</p><section>mdo sde</section><text>dge slong de dag mi snang na gar dang zhes dris pa dang de dag gis smras pa/ khyim bdag gis khyim du spyan drangs so/ /des smras pa/ su'i phyir spyan drangs/ de dag gis smras pa/ dge slong zhig gsar du 'ongs pa'i phyir spyan drangs</text></item>
<item><p>260b7</p><section>mdo sde</section><text>so/ /de nas de thos ma thag tu de shas cher mi dga' bar gyur te/ de'i bya ba thams cad byed pa ni nga yin na/ dge slong gsar du 'ongs pa zhig gi phyir/ des dge slong gi dge 'dun spyan drangs so snyam du rig nas khros te/</text></item>
<item><p>260b8</p><section>mdo sde</section><text>khyim bdag de'i khyim du song ngo / /de der song nas bltas na khyim bdag de rang nyid dgra bcom pa de la gus par bsnyen bkur byed pa mthong ngo / /de nas de lhag par phrag dog gi phyir khros so/ /der dge slong rnams bshos gsol</text></item>
<item><p>261a1</p><section>mdo sde</section><text>nas/ gtsug lag khang du dong ba de'i tshe dgra bcom pa de'i thad du song nas smras pa/ btsun pa khyod kyis khyim bdag 'di ltar byed pa 'di su yin shes sam/ dgra bcom pas smras pa/ ngas shes te/ phyir</text></item>
<item><p>261a2</p><section>mdo sde</section><text>mi 'ong ba yin no/ /zhal ta byed pas smras pa/ gal te de ltar na khyod kyis de las skra bregs pa nyams su blangs pa bas ni/ khyod kyi skra btogs kyang sla'o/ /khyod kyis de las khrus kyi yo byad blangs pa bas ni/</text></item>
<item><p>261a3</p><section>mdo sde</section><text>khyod phyi sa'i 'dam du bying yang sla'o/ /khyod kyis de las zas dang skom blangs pa bas ni/ khyod kyis phyi sa dang gcin zos shing 'thungs kyang sla'o zhes byas so/ /de nas dgra bcom pa des bsams pa nyon mongs pa 'di ni smas</text></item>
<item><p>261a4</p><section>mdo sde</section><text>shing nyams par gyur te/ gtan tu nyams par gyur na mi rung gis 'di'i ram mda' bya dgos so snyam nas/ de la smras pa/ tshe dang ldan pa khyod kyis nga su yin pa dang khyod bdag su yin pa shes sam/ des smras pa/ bdag gis</text></item>
<item><p>261a5</p><section>mdo sde</section><text>shes te khyod kyang rab tu byung ba yin nga yang rab tu byung ba yin no/ /dgra bcom pas smras pa/ 'o bu cag rab tu byung bar 'dra mod kyi/ khyod ni so so'i skye bo bcing ba thams cad kyis bcings pa yin te/ nga ni dgra bcom pa bcing ba</text></item>
<item><p>261a6</p><section>mdo sde</section><text>thams cad las grol ba yin no/ /khyod kyis ngag rtsub po smras kyis/ nyes pa la nyes so zhes bshags par gyis shig / khyod 'khor ba na 'khor zhing sdug bsngal chen po rnyed ta re/ de nas de thos ma thag tu dge slong de 'gyod</text></item>
<item><p>261a7</p><section>mdo sde</section><text>pa chen po skyes so/ /de 'gyod pa skyes nas/ dgra bcom pa de'i rkang pa la phyag 'tshal te bzod pa gsol to/ /de nas des tshe gcig tu tshangs par spyod pa spyad nas 'chi kar smon lam btab pa/ kye ma 'di ltar bdag gis</text></item>
<item><p>261a8</p><section>mdo sde</section><text>dgra bcom pa de la tshig rtsub smras pa'i las de bdag la 'ong bar ma gyur cig /phyis bdag gis chos bzhin du dge 'dun gyi zhal ta byas pa dang tshe gcig tu tshangs par spyad pa'i dge ba'i rtsa ba 'dis na/ bdag gang dang</text></item>
<item><p>261b1</p><section>mdo sde</section><text>gang du skye ba de dang der phyug cing nor mang la longs spyod che ba'i rigs su skye bar gyur cig /yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom</text></item>
<item><p>261b2</p><section>mdo sde</section><text>ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byed par</text></item>
<item><p>261b3</p><section>mdo sde</section><text>gyur cig ces byas so/ /dge slong dag ji snyam du sems/ de'i tshe dge slong zhal ta byed par gyur pa gang yin pa de ni wa 'di kho na yin te/ des der dgra bcom pa de la tshig rtsub po smras te/ khyod kyis de las skra</text></item>
<item><p>261b4</p><section>mdo sde</section><text>breg pa nyams su blangs pa bas ni/ khyod kyi skra btogs kyang sla'o zhes byas pa'i las de'i rnam par smin pas ni/ gang dang gang du skyes pa de dang der skra btogs par gyur to/ /des der khyod kyis de la khrus</text></item>
<item><p>261b5</p><section>mdo sde</section><text>kyi yo byad blangs pa bas ni khyod phyi sa'i 'dam du bying yang sla'o zhes byas pa'i las de'i rnam par smin pas ni/ gang dang gang du skyes pa de dang der phyi sa'i 'dam du gnas par gyur to/ /des der dgra bcom pa de la</text></item>
<item><p>261b6</p><section>mdo sde</section><text>khyod kyis de las zas dang skom blangs pa bas ni/ khyod kyis phyi sa dang gcin zos shing 'thungs kyang sla'o zhes pa'i las de'i rnam par smin pas ni/ gang dang gang du skyes pa de dang der lus las phyi sa'i dri 'byung ba dang phyi</text></item>
<item><p>261b7</p><section>mdo sde</section><text>sa za bar gyur to/ /des der chos bzhin du zhal ta byas pa dang tshe gcig tu tshangs par spyad nas 'chi kar smon lam btab ste/ gang dang gang du skye bar 'gyur ba de dang der phyug cing nor mang la longs spyod che ba'i rigs su</text></item>
<item><p>261b8</p><section>mdo sde</section><text>skye bar gyur cig ces byas pa'i las de'i rnam par smin pas ni/ gang dang gang du skyes pa de dang der phyug cing nor mang la longs spyod che ba'i rigs su skyes te/ dge slong dag nga yang dag par rdzogs pa'i sangs rgyas 'od srung dang</text></item>
<item><p>262a1</p><section>mdo sde</section><text>shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas 'dis nga mnyes par byas te mi mnyes par ma byas la/ nga nyid kyi bstan pa la rab tu byung ste nyon mongs pa thams</text></item>
<item><p>262a2</p><section>mdo sde</section><text>cad spangs nas dgra bcom pa nyid mngon sum du byas so/ /dge slong rnams kyis gsol pa/ btsun pa yi dags lnga brgya po de dag gis las ci bgyis na/ las de'i rnam par smin pas yi dags su skyes par gyur</text></item>
<item><p>262a3</p><section>mdo sde</section><text>lags/ las ci bgyis na las de'i rnam par smin pas lhar skyes nas/ de rnams kyis bcom ldan 'das kyang mnyes par bgyis te mi mnyes par ma bgyis lags/ bcom ldan 'das kyis bka' stsal pa/ dge slong</text></item>
<item><p>262a4</p><section>mdo sde</section><text>dag de dag nyid kyis las de lta bu byas shing bsags te/ dge slong dag sngon byung ba 'das pa'i dus na bskal pa bzang po 'di nyid la/ skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang</text></item>
<item><p>262a5</p><section>mdo sde</section><text>zhabs su ldan pa/ bde bar gshegs pa/ 'jig rten mkhyen pa skyes bu gdul bya'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/</text></item>
<item><p>262a6</p><section>mdo sde</section><text>de'i gsung rab la 'di dag thams cad dge bsnyen du gyur nas/ de dag gi thad du dge slong rnams 'gro zhing / gos dang zas dang mal cha dang stan dang nad gsos dang sman zong yang dang yang du slong nas de dag ser sna'i dbang du</text></item>
<item><p>262a7</p><section>mdo sde</section><text>gyur te/ dge slong de dag la 'od srung gi dge sbyong 'di dag ni yi dags bzhin du khor zug du gzhan la re ba lhur byed cing rgyu'o zhes de lta bu'i tshig rtsub po smras so/ /dge slong dag ji snyam du sems/ de'i tshe dge bsnyen lnga</text></item>
<item><p>262a8</p><section>mdo sde</section><text>brgyar gyur pa gang yin pa de dag ni yi dags lnga brgya po de dag kho na yin te/ de dag gis der dge slong de dag la tshig rtsub po smras pa'i las de'i rnam par smin pas ni tshe rabs lnga brgyar yi dags su skyes so/ /de dag gis</text></item>
<item><p>262b1</p><section>mdo sde</section><text>yang dag par rdzogs pa'i sangs rgyas 'od srung gi gsung rab la skyabs su 'gro ba dang / bslab pa'i gzhi rnams bsrungs te dbang po yongs su smin par byas pa des ni de ltar rnam par grol bar gyur to/ /las brgya tham pa</text></item>
<item><p>262b2</p><section>mdo sde</section><text>las sdom gyi tshigs su bcad pa lnga pa rdzogs s+ho// // sdom ni/ bya gnyis dang ni lus 'phags dang / /ston pa 'od srung kun dga' bo/ /'dzin byed bu dang rab bzang dang / /yon rabs dang ni rgan zhugs gnyis/ /bya gnyis shes</text></item>
<item><p>262b3</p><section>mdo sde</section><text>bya ba la/ bya dang po ni/ gleng gzhi rgyal po'i khab na bzhugs te/ de'i tshe bcom ldan 'das rgyal po'i khab na/ bya rgod kyi phung po'i ri la bzhugs te/ de na bcom ldan 'das 'khor brgya phrag du ma'i gung la bzhugs shing chos ston</text></item>
<item><p>262b4</p><section>mdo sde</section><text>pa'i skabs su ri spos kyi ngad ldang nas/ rma bya lta na sdug ces bya ba zhig 'ongs nas rgyal bu rgyal byed kyi tshal gyi steng gi bar snang la lding ba las/ bya des bcom ldan 'das 'khor brgya phrag du ma'i gung la bzhugs shing chos ston pa</text></item>
<item><p>262b5</p><section>mdo sde</section><text>thos so/ /thos nas kyang sa la babs nas bcom ldan 'das kyi zhabs drung du 'dug go/ /de nas bcom ldan 'das kyis de la chos tshig gsum bstan te/ 'du byed thams cad ni mi rtag go/ /chos thams cad ni bdag med do/ /</text></item>
<item><p>262b6</p><section>mdo sde</section><text>mya ngan las 'das pa ni zhi ba'o/ /nga la sems dga' bar gyis shig dang dud 'gro'i skye gnas dang bral bar 'gyur yang srid do zhes de skad ces bka' stsal nas/ bya de dga' bar gyur te yun ring tu zhal du brtags nas song ba'i 'og tu de</text></item>
<item><p>262b7</p><section>mdo sde</section><text>steng gi nam mkha' la 'gro ba las khras bsad de/ de bcom ldan 'das la sems dga' bzhin du shi 'phos te/ dus las 'das nas rgyal po'i khab de nyid du tshong dpon zhig gi khyim du nying mtshams sbyar te/ de zla ba dgu 'am</text></item>
<item><p>262b8</p><section>mdo sde</section><text>bcu lon pa dang bu byung nas khye'u zhig btsas te/ de'i btsas ston rgyas par byas nas/ rigs dang 'thun par ming btags te/ 'o ma dang zho dang mar dang zhun mar dang mar gyi nying khus bskyed bsrings nas/ de gang gi tshe cher skyes</text></item>
<item><p>263a1</p><section>mdo sde</section><text>pa de'i tshe yi ge dang khong rtsis dang shod dgod pa dang lag rtsis dang dbyung ba dang sba ba dang dgram pa dang / gos brtag pa dang nor bu brtag pa dang rin po che brtag pa dang spos brtag pa dang sman brtag pa dang glang po</text></item>
<item><p>263a2</p><section>mdo sde</section><text>che brtag pa dang rta brtag pa dang go mtshon brtag pa bslabs te/ yi ge mkhas pa dang klog mkhas pa dang 'dzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/ /de nas phyi zhig na</text></item>
<item><p>263a3</p><section>mdo sde</section><text>de sangs rgyas la dga' ba dang chos la dga' ba dang dge 'dun la dga' bar gyur nas des pha ma la gsol te/ bcom ldan 'das kyi bstan pa la rab tu byung ngo / /de rab tu byung nas na tshod kyis lo bdun lon pa kho na na nyon mongs</text></item>
<item><p>263a4</p><section>mdo sde</section><text>pa thams cad spangs te/ dgra bcom pa nyid mngon sum du byas nas rdzu 'phrul che zhing 'thu che bar gyur to/ /de nas de rdzu 'phrul kyis 'gro zhing gnas gzhan dang gzhan dag tu song nas lo ma'i nang du me tog dang 'bras bu rnams</text></item>
<item><p>263a5</p><section>mdo sde</section><text>bcug ste khyer te 'ong zhing dge 'dun la 'bul bar byed do/ /de nas dge slong rnams kyis de mthong nas ngo mtshar du gyur te/ de dag gis bcom ldan 'das la gsol pa/ btsun pa dge tshul ba 'di lo bdun nas rab tu byung ste/</text></item>
<item><p>263a6</p><section>mdo sde</section><text>nyon mongs pa thams cad spangs nas dgra bcom pa nyid mngon sum du bgyis pa la gzigs de nas bcom ldan 'das kyis de dag nyid skyo ba bskyed pa'i phyir bka' stsal pa/ khyed kyis che ge mo zhig gi tshe/ bya zhig nam</text></item>
<item><p>263a7</p><section>mdo sde</section><text>mkha' las babs nas nga'i mdun du 'dug pa mthong ngam gsol pa/ btsun pa bcom ldan 'das mthong lags so/ /bka' stsal pa/ dge slong dag bya de nga la sems dga' bar gyur nas song ba las khras bsad</text></item>
<item><p>263a8</p><section>mdo sde</section><text>de/ de nga la sems dga' bzhin du shi 'phos nas rgyal po'i khab 'di nyid du tshong dpon gyi rigs su skyes nas/ cher skyes pa dang nga nyid kyi bstan pa la rab tu byung ngo / /de rab tu byung nas na tshod kyis lo bdun pa kho na na nyon</text></item>
<item><p>263b1</p><section>mdo sde</section><text>mongs pa thams cad spangs te dgra bcom pa nyid mngon sum du byas so/ /de nas dge slong rnams kyis sangs rgyas bcom ldan 'das la zhus pa/ btsun pa dge tshul ba 'dis las ci bgyis na/ las de'i rnam par smin</text></item>
<item><p>263b2</p><section>mdo sde</section><text>pas byar skyes lags/ las ci bgyis na de las shi 'phos nas mir skyes la/ bcom ldan 'das kyang 'dis mnyes par bgyis te mi mnyes par ma bgyis/ bcom ldan 'das kyi bstan pa la rab tu byung nas nyon mongs pa</text></item>
<item><p>263b3</p><section>mdo sde</section><text>thams cad spangs te/ dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag sngon byung ba 'das pa'i dus na/ yul kA shi'i grong khyer bA rA Na sI na ni rgyal po tshangs pas byin rgyal</text></item>
<item><p>263b4</p><section>mdo sde</section><text>po byed do/ /yul lus 'phags na ni lus 'phags kyi rgyal po bi de ha rgyal po byed do/ /de gnyis phan tshun mi 'thun nas skye bo phal po che kha 'dog par byed do/ /de nas phyi zhig na lus 'phags kyi rgyal pos dpung gi</text></item>
<item><p>263b5</p><section>mdo sde</section><text>tshogs yan lag bzhi go bskon nas g.yul 'gyed pa'i phyir rgyal po tshangs pas byin gyi thog tu drangs so/ /kA shi'i rgyal po tshangs pas byin gyis kyang / bi de ha'i rgyal pos dpung gi tshogs yan lag bzhi go bskon nas g.yul 'gyed</text></item>
<item><p>263b6</p><section>mdo sde</section><text>pa'i phyir/ bdag gi thog tu drangs so zhes thos so/ /thos nas des kyang dpung gi tshogs yan lag bzhi go bskon nas/ g.yul 'gyed pa'i phyir bi de ha'i rgyal po'i thog tu drangs pa las/ de bi de ha'i rgyal pos de thub cing brdungs</text></item>
<item><p>263b7</p><section>mdo sde</section><text>par byas te/ pham par byas shing rgyab kyis phyogs par byas nas/ rgyal po gcig pu thar te bros nas nags khrod cig tu zhugs te/ de lus ngal ba dang lus sdug bsngal ba la lus shig shig por gyur nas rta las babs te/</text></item>
<item><p>263b8</p><section>mdo sde</section><text>dgra zhu dang 'thab ber phud de sa la bting ba'i steng du 'dug go/ /sa phyogs de nas/ thag mi ring ba zhig na ni rma bya zhig rma bya mo dag gis bskor te rtse zhing dga' la dga' mgur spyod de/ de des mthong nas de la smon par gyur te/ 'di ni 'dod pa</text></item>
<item><p>264a1</p><section>mdo sde</section><text>yang spyod la 'di la gnod pa byed pa yang ci yang med pas na skye gnas 'di ni bzang po zhig go snyam mo/ /sangs rgyas bcom ldan 'das rnams mi bzhugs pa'i tshe na/ rang sangs rgyas rnams 'jig rten du byung ste/ rang</text></item>
<item><p>264a2</p><section>mdo sde</section><text>sangs rgyas shig rgyal po de'i thad nas rgyang mi ring ba zhig na/ shing zhig gi drung na rten cing 'dug nas rang sangs rgyas des de drang ba'i phyir lud pa bsal ba'i sgra phyung ngo / /de nas de thos ma thag du rgyal po de 'jigs shing skrag ste</text></item>
<item><p>264a3</p><section>mdo sde</section><text>langs nas/ 'dir yang pha rol gyi dmag tshogs ma 'ongs grang snyam pa las/ rgyal po des shing zhig gi drung na rang sangs rgyas rten cing 'dug pa mthong ngo / /mthong nas kyang de la sems dga' bar gyur te/ 'di de ltar mi med pa'i</text></item>
<item><p>264a4</p><section>mdo sde</section><text>nags khrod du dga' ba las na 'di ni bdag nyid chen po zhig yin gor ma chag snyam mo/ /sngon gyi rgyal rigs kyi rgyal po rnams kyi lugs kyis na/ gang gi tshe g.yul 'gyed du 'gro 'am ri dgas 'chor du 'gro ba de'i tshe rta'i 'phongs</text></item>
<item><p>264a5</p><section>mdo sde</section><text>la kha zas cung zad tsam btags te 'gro'o/ /rgyal po de'i rta'i 'phongs la yang kha zas cung zad tsam btags pa yod de/ des rang sangs rgyas de la bshos gsol to/ /rang sangs rgyas des kyang rgyal po de steng gi nam mkha'</text></item>
<item><p>264a6</p><section>mdo sde</section><text>la khyer nas 'jigs pa med pa'i gnas su bzhag go/ /de nas rgyal po des smon lam btab pa dge ba'i rtsa ba 'dis na bdag gang dang gang du skye bar 'gyur ba de dang der rma byar skye bar gyur cig /'di bas kyang ches khyad par du</text></item>
<item><p>264a7</p><section>mdo sde</section><text>'phags pa'i ston pa mnyes par byed par gyur cig /mi mnyes par byed par ma gyur cig /yon tan 'di lta bu dag kyang thob par gyur cig /de kho na'i bstan pa la rab tu byung nas nyon mongs pa thams cad spangs te dgra bcom</text></item>
<item><p>264a8</p><section>mdo sde</section><text>pa nyid mngon sum du byed par gyur cig ces byas so/ /dge slong dag ji snyam du sems/ de'i tshe rgyal po tshangs pas byin du gyur pa gang yin pa de ni bya de kho na yin te/ des der rang sangs rgyas la bshos gsol nas smon</text></item>
<item><p>264b1</p><section>mdo sde</section><text>lam btab pa des na/ da ltar 'dis nga mnyes par byas te mi mnyes par ma byas so// //bya gnyis pa ni/ gleng gzhi mnyan du yod pa na bzhugs te/ de'i tshe ri spos kyi ngad ldang la bya ku mu ta'i dus ston sna tshogs can</text></item>
<item><p>264b2</p><section>mdo sde</section><text>zhes bya ba nad pa ring por mi thogs par 'chi bar 'gyur ba zhig 'dug go/ /sangs rgyas bcom ldan 'das bgrod pa gcig pa'i lam ston pa/ rnam pa gnyis kyi shes bya dang ye shes la mnga' brnyes pa/ ma 'dres pa'i dran</text></item>
<item><p>264b3</p><section>mdo sde</section><text>pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar</text></item>
<item><p>264b4</p><section>mdo sde</section><text>pa brgyad la bsam gtan pa/ mthar kyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni/ chos nyid kyis nyin</text></item>
<item><p>264b5</p><section>mdo sde</section><text>dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud su ni dar su ni phongs shing 'dug su ni nyam nga bar gyur su ni gnod pa dang ldan su ni phongs pa dang nyam</text></item>
<item><p>264b6</p><section>mdo sde</section><text>nga ba dang gnod pa dang ldan su ni ngan song du gzhol su ni ngan song du 'bab su ni ngan song du bab su ni ngas ngan song nas phyung ste mtho ris dang thar pa dang 'bras bu la gzhag par bya/ su ni nyes par spyod pa'i 'dam du bying ba las lag</text></item>
<item><p>264b7</p><section>mdo sde</section><text>nas drang bar bya su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed</text></item>
<item><p>264b8</p><section>mdo sde</section><text>zin pa las yongs su smin par bya/ su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu dang bcas par bya snyam du</text></item>
<item><p>265a1</p><section>mdo sde</section><text>ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas</text></item>
<item><p>265a2</p><section>mdo sde</section><text>bcom ldan 'das kyis dgongs pa/ bya de lung bstan pa'i dus la bab ste/ 'di las brten nas gdul bar bya ba'i skye bo mang po drang dgos so snyam du dgongs nas/ bcom ldan 'das mnyan du yod pa nas mi snang bar gyur</text></item>
<item><p>265a3</p><section>mdo sde</section><text>te/ ri spos kyi ngad ldang gis phyogs bya de 'dug pa nas thag mi ring ba zhig du byon te/ bcom ldan 'das kyis ci nas bya tsa sha lnga brgya lhags te/ bcom ldan 'das la skor ba byed par 'gyur ba de lta bur byin gyis brlabs so/ /</text></item>
<item><p>265a4</p><section>mdo sde</section><text>de nas bya des bya tsa sha lnga brgya lhags te bcom ldan 'das la skor ba byed par mthong ngo / /mthong nas kyang / kye ma bdag gis kyang bcom ldan 'das la bskor ba bya'o snyam du de'i 'dod pa skyes so/ /de nas de bcom ldan 'das la</text></item>
<item><p>265a5</p><section>mdo sde</section><text>sems dga' bar gyur bzhin du shi nas lhar skyes so/ /de lhar gyur nas bcom ldan 'das kyi thad du song ste/ bcom ldan 'das kyis de la chos bstan nas des bden pa mthong ste/ bden pa mthong nas de rang gi gnas su</text></item>
<item><p>265a6</p><section>mdo sde</section><text>song ngo / /de nas bcom ldan 'das kyis bya de'i ro las brten te/ dge slong gi 'khor kyi nang du tshe dang ldan pa shA ri'i bu la bka' stsal pa/ shA ri'i bu bya 'dis las ci zhig byas na las de'i rnam par smin pas byar skyes par</text></item>
<item><p>265a7</p><section>mdo sde</section><text>gyur ces smras pa dang / de thos ma thag tu tshe dang ldan pa shA ri'i bu sems pa la zhugs te/ de rab kyi mtha'i bsam gtan gyi bar du snyoms par zhugs kyang de'i rtsad ma chod de/ bya rnams las shi 'phos shing bya rnams su</text></item>
<item><p>265a8</p><section>mdo sde</section><text>skyes pa 'ba' shig mthong ngo / /de nas de ting nge 'dzin de las langs nas bla gos phrag pa gcig tu gzar te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces</text></item>
<item><p>265b1</p><section>mdo sde</section><text>gsol to/ /btsun pa bcom ldan 'das bdag gis bya 'di'i rtsad ma khums te/ bya rnams las shi 'phos shing bya rnams su skyes pa 'ba' shig mthong lags so/ /btsun pa bcom ldan 'das ni ye shes gzigs pa</text></item>
<item><p>265b2</p><section>mdo sde</section><text>thogs pa mi mnga' ba ye shes gzigs pa mtha' yas pa lags na/ btsun pa bcom ldan 'das nyid kyis bya 'dis las ci bgyis pa dang / las gang gi rnam par smin pas bya 'ba' shig du skyes pa lung bstan du</text></item>
<item><p>265b3</p><section>mdo sde</section><text>gsol/ bcom ldan 'das kyis bka' stsal pa/ dge slong dag bya 'di nyid kyis las de lta bu byas shing bsags te/ dge slong dag sngon byung ba 'das pa'i dus na/ nyan thos dang rang sangs rgyas kyi sa las 'das pa/</text></item>
<item><p>265b4</p><section>mdo sde</section><text>yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom</text></item>
<item><p>265b5</p><section>mdo sde</section><text>ldan 'das don gzigs zhes bya ba 'jig rten du byung ste/ de'i gsung rab la bya 'di rab tu byung ste/ dge slong zhal ta byed par gyur nas/ des sbyin bdag dang sbyin pa po rnams las bza' ba dang btung ba bslangs te/ khyim</text></item>
<item><p>265b6</p><section>mdo sde</section><text>pa la rten par byed nas dge slong mang pos bkag pa las de khros te smras pa/ khyed ni dud 'gro bzhin du bsam mno med pa yin te/ dge slong dag gis bya ba gang yin pa ltar byed pa ma yin no/ /de nas phyis de 'gyod pa</text></item>
<item><p>265b7</p><section>mdo sde</section><text>skyes te/ des las de nyes pa la nyes so zhes bshags nas/ tshe gcig tu tshangs par spyod pa spyad de 'chi kar smon lam btab pa/ 'di ltar bdag gis sems can dag pa 'di lta bu dag la tshig rtsub po smras pa'i las</text></item>
<item><p>265b8</p><section>mdo sde</section><text>'di bdag la 'ong bar ma gyur cig /ston pa 'di kho na dang 'dra ba bdag gis mnyes par byed par gyur cig /mi mnyes par byed par ma gyur cig ces byas so/ /dge slong dag ji snyam du sems/ de'i tshe dge slong zhal</text></item>
<item><p>266a1</p><section>mdo sde</section><text>ta byed par gyur pa gang yin pa de ni bya 'di kho na yin te/ des der dge slong de dag la tshig rtsub po smras pa'i las de'i rnam par smin pas dud 'gro rnams su skyes te/ yang dag par rdzogs pa'i sangs rgyas don</text></item>
<item><p>266a2</p><section>mdo sde</section><text>gzigs kyi ring nas/ nga'i ring gi bar du dud 'gro rnams las shi 'phos shing dud 'gro 'ba' shig tu skyes so/ /da ni nga la sems dga' ba skyed pas shi 'phos te/ dus las 'das nas lhar skyes so/ /lhar gyur nas kyang</text></item>
<item><p>266a3</p><section>mdo sde</section><text>nga'i thad du 'ongs te de la ngas chos bstan to/ /des nga las chos thos nas bden pa rnams mthong ngo / /des bden pa mthong nas rang gi gnas su song ngo / /des der chos bzhin du zhal ta byas nas 'chi kar smon</text></item>
<item><p>266a4</p><section>mdo sde</section><text>lam btab ste/ bdag gis ston pa 'di lta bu mnyes par byed par gyur cig /mi mnyes par byed par ma gyur cig ces byas pa des na/ dge slong dag nga yang dag par rdzogs pa'i sangs rgyas don gzigs dang /</text></item>
<item><p>266a5</p><section>mdo sde</section><text>shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ 'dis nga mnyes par byas te/ mi mnyes par ma byas so/ /de nas de thos ma thag tu dge slong dag skyo ba</text></item>
<item><p>266a6</p><section>mdo sde</section><text>chen po skyes te/ bcom ldan 'das kyis de dag gi yid skyo bar gyur par thugs su chud nas/ de dang 'thun pa'i chos bstan te des na dge slong de dag gis stan de nyid la 'khod bzhin du/ nyon mongs pa thams</text></item>
<item><p>266a7</p><section>mdo sde</section><text>cad spangs te dgra bcom pa nyid mngon sum du byas so// //lus 'phags zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na/ bram ze'i rigs che zhing mtho ba phyug cing nor mang</text></item>
<item><p>266a8</p><section>mdo sde</section><text>la longs spyod che ba/ yongs su 'dzin pa yangs shing rgya che ba rnam thos kyi bu'i nor dang ldan pa rnam thos kyi bu'i nor dang 'gran pa lus 'phags zhes bya ba zhig gnas te/ des thabs zlar bab pa las chung ma blangs</text></item>
<item><p>266b1</p><section>mdo sde</section><text>nas de de dang lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags te/ de zla ba dgu 'am bcu lon pa dang khye'u gzugs bzang zhing lta na sdug la mdzes pa mdog bzang la/ gser</text></item>
<item><p>266b2</p><section>mdo sde</section><text>gyi kha dog can mgo bo gdugs ltar 'dug pa lag pa ring ba/ dpral pa'i dbyes che ba/ sna mtho ba sna legs pa smin ma stug pa zhig btsas te de'i btsas ston rgyas par byas nas/ khye'u 'di'i ming cir gdags zhes</text></item>
<item><p>266b3</p><section>mdo sde</section><text>rigs dang 'thun par ming 'dogs par byed de/ khye'u 'di bram ze lus 'phags kyi bu yin pas na de'i phyir khye'u 'di'i ming lhag 'phags shes gdags so zhes zer ro/ /de nas khye'u lhag 'phags 'o ma dang zho dang mar</text></item>
<item><p>266b4</p><section>mdo sde</section><text>dang zhun mar dang mar gyi nying khu rnams kyis bskyed bsrings nas/ mtsho'i nang gi pad ma bzhin du skye drag par gyur to/ /de nas de gang gi tshe cher skyes pa de'i tshe/ yi ge dang bram ze'i spyod lam dang spyod pa dang A+oM zhes bya ba dang b+ho zhes bya</text></item>
<item><p>266b5</p><section>mdo sde</section><text>ba dang gtsang sbra dang cho ga dang thal ba blang ba dang ril ba thogs pa dang nges brjod kyi rig byed dang mchod sbyin gyi rig byed dang snyan tshig gi rig byed dang srid srung gi rig byed dang mchod sbyin bya ba dang mchod sbyin byed du gzhug pa dang sbyin pa dang</text></item>
<item><p>266b6</p><section>mdo sde</section><text>blang ba dang kha don bya ba dang kha don slob du gzhug pa'i thabs bslabs nas las rnam pa drug la mkhas pa'i bram zer gyur te/ de mthar kyis rig pa'i gnas bcwa brgyad la byang bar gyur la gzhung gis rtsod pa thams cad kyang tshar</text></item>
<item><p>266b7</p><section>mdo sde</section><text>gcad do/ /de nas phyi zhig na bram ze lus 'phags kyi sems skyes pa/ mchod sbyin bya'o snyam mo/ /de'i 'og tu yang sems skyes pa/ dge sbyong gau ta ma 'di ni thams cad mkhyen pa thams cad gzigs pa yin te/ 'dis</text></item>
<item><p>266b8</p><section>mdo sde</section><text>ni 'di lta ste/ 'das pa dang ma 'ongs pa dang da ltar byung ba ci yang mi gzigs pa dang mi mkhyen pa dang thugs su ma chud pa ci yang med de/ bdag gi mchod sbyin yang yan lag 'ga' tsam gyi sgo nas kyang nyams par gyur na mi rung</text></item>
<item><p>267a1</p><section>mdo sde</section><text>gis/ bdag je dge sbyong gau ta ma'i thad du song la dri bar bya'o snyam nas/ rgod ma dkar mo dang sbyar ba'i shing rta la zhon te/ gser gyi mkhar ba dang gser gyi ril ba thogs shing bram ze'i khye'u yi tshogs kyis</text></item>
<item><p>267a2</p><section>mdo sde</section><text>bskor nas/ mnyan du yod pa nas byung ste/ rgyal bu rgyal byed kyi tshal du song ngo / /ji srid du bzhon pas 'gro bar bya ba'i sa de srid du bzhon pas song nas bzhon pa las babs te/ rkang pas kun dga' ra bar song nas/</text></item>
<item><p>267a3</p><section>mdo sde</section><text>bcom ldan 'das ga la ba der song ste phyin nas bcom ldan 'das dang mngon sum du yang dag par dga' ba dang yang dag par mgu ba'i gtam sna tshogs byas te/ mjug brtul nas phyogs gcig tu 'dug go/ /phyogs</text></item>
<item><p>267a4</p><section>mdo sde</section><text>gcig tu 'dug nas bcom ldan 'das la bram ze lus 'phags kyis 'di skad ces gsol to/ /kye gau ta ma 'dir bdag gis mchod sbyin chen po brtsams te/ mchod sbyin chen po bgyi ba'i slad du/ khyu mchog lnga brgya</text></item>
<item><p>267a5</p><section>mdo sde</section><text>yang sdong po la btags/ ba lang dang ma he dang ma he mo dang bzhon pa dang be'u dang be'u chung ngu dang ra dang lug dang srog chags phra mo rnams kyang sdong po la btags so/ /mchod sbyin bgyi ba'i slad du/ bza' ba dang bca' ba mang po</text></item>
<item><p>267a6</p><section>mdo sde</section><text>dag kyang bshams so/ /nyi 'og gi dge sbyong dang bram ze rnams kyang phyogs gzhan dang gzhan dag dang ljongs gzhan dang gzhan dag nas/ bdag gi mchod sbyin de lta bu nyams su myong bar bgyi ba'i slad du/ mnyan du yod par</text></item>
<item><p>267a7</p><section>mdo sde</section><text>lhags na/ bcom ldan 'das gau ta mas ci nas bdag gi mchod sbyin yan lag 'ga' tsam gyi sgo nas kyang nyams par mi 'gyur ba de lta bur bstan du gsol/ de nas bcom ldan 'das kyis de'i mchod sbyin de kho na las</text></item>
<item><p>267a8</p><section>mdo sde</section><text>brtsams nas de dang 'thun pa'i chos bstan te/ des na bram ze lus 'phags dang bram ze'i khye'u lhag 'phags gnyis kyis stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom</text></item>
<item><p>267b1</p><section>mdo sde</section><text>nas rgyun du zhugs pa'i 'bras bu mngon sum du byas so/ /de nas lhag 'phags kyis smras pa/ phyin cad bdag cag bram ze rnams ston mo stsal ci 'tshal/ bram ze lus 'phags kyis smras pa/ lhag 'phags</text></item>
<item><p>267b2</p><section>mdo sde</section><text>de skad ma zer cig /sangs rgyas la sogs pa dge slong gi dge 'dun bshos gsol te/ yon phul ba'i 'og tu/ de'i lhag ma las bram ze rnams la yang sbyin par bya'o/ /de nas lhag 'phags kyis smras pa/</text></item>
<item><p>267b3</p><section>mdo sde</section><text>mkhan po ji ltar dgyes pa bzhin du bgyi'o/ /de nas bram ze lus 'phags stan las langs te bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan</text></item>
<item><p>267b4</p><section>mdo sde</section><text>'das la 'di skad ces gsol to/ /bcom ldan 'das dge slong gi dge 'dun dang thabs gcig tu/ sang bdag gi mchod sbyin gyi gnas su bshos gsol bar ci gnang / de nas bcom ldan 'das kyis bram ze lus</text></item>
<item><p>267b5</p><section>mdo sde</section><text>'phags la cang mi gsung bar gnang nas/ bram ze lus 'phags kyis bcom ldan 'das kyis cang mi gsung bas gnang bar rig nas/ bcom ldan 'das kyi zhabs la mgo bos phyag 'tshal te/ bcom ldan</text></item>
<item><p>267b6</p><section>mdo sde</section><text>'das kyi thad nas song ngo / /de mchod sbyin gyi gnas su phyin nas khyu mchog thams cad kyang btang / ba lang dang ma he dang ma he mo dang bzhon pa dang be'u dang be'u chung ngu dang ra dang lug dang srog chags phra mo sna tshogs</text></item>
<item><p>267b7</p><section>mdo sde</section><text>kyang btang nas smras pa/ phyogs bzhi nas rlung bsil bar ldang gis khyed song la deng phan cad rtsi mchog ma nyams pa la zo shig /chu ma glongs pa rnyog pa med cing dang ba la ni 'thung shig ces byas te/ des</text></item>
<item><p>267b8</p><section>mdo sde</section><text>srog chags phra mo sna tshogs de dag kyang bkye nas/ bcom ldan 'das kyi phyir de nyid kyi mtshan mo bza' ba dang bca' ba gtsang ma bzang po mang po sta gon byas nas/ nang par sngar langs te gdan bshams nas</text></item>
<item><p>268a1</p><section>mdo sde</section><text>chu ra bkang ste/ bcom ldan 'das la phrin gyi gdugs tshod bskul pa/ btsun pa gdugs tshod la bab ste bshos gsol lags na/ bcom ldan 'das kyis da de'i dus la bab par dgongs te gshegs su gsol</text></item>
<item><p>268a2</p><section>mdo sde</section><text>zhes bskul to/ /de nas bcom ldan 'das snga dro sham thabs dang chos gos gsol te/ lhung gzed bsnams nas dge slong gi tshogs kyis bskor cing / dge slong gi dge 'dun gyis/ mdun du bdar te/ bram ze lus 'phags</text></item>
<item><p>268a3</p><section>mdo sde</section><text>kyi bkad sa gang na ba der gshegs te byon nas dge slong gi dge 'dun gyi gung la gdan bshams pa la bzhugs so/ /de nas bram ze lus 'phags dang / bram ze'i khye'u lhag 'phags kyis/ sangs rgyas la sogs pa</text></item>
<item><p>268a4</p><section>mdo sde</section><text>dge slong gi dge 'dun rnams bde bar bzhugs par rig nas/ rang gi lag nas bza' ba dang bca' ba gtsang ma bzang po mang pos tshim par byas te ci bzhed pa bstabs so/ /rang gi lag nas bza' ba dang bca' ba gtsang ma</text></item>
<item><p>268a5</p><section>mdo sde</section><text>bzang po mang po rnam grangs du mas tshim par byas te ci bzhed pa bstabs nas re re la ras zung re phul lo/ /de nas bcom ldan 'das bshos gsol zin te stsang sder ni gyu phyag ni bcabs par rig nas chos mnyan pa'i phyir</text></item>
<item><p>268a6</p><section>mdo sde</section><text>spyan sngar 'dug go/ /de nas bcom ldan 'das kyis/ de gnyis la chos kyi gtam gyis yang dag par bstan yang dag par 'dzin du bcug /yang dag par gzengs stod yang dag par dga' bar mdzad nas gdan las bzhengs</text></item>
<item><p>268a7</p><section>mdo sde</section><text>te gshegs so/ /bcom ldan 'das gshegs nas/ mchod sbyin gyi gnas der bram ze thams cad khros te 'di skad du ltos dang bdag cag gi phyir mchod sbyin brtsams pa las dge sbyong gau ta ma la byin no zhes zer to/ /</text></item>
<item><p>268a8</p><section>mdo sde</section><text>de nas bram ze lus 'phags kyis bram ze thams cad bdag cag la ji ltar khros pa de thos nas/ thos ma thag tu bram ze lus 'phags bram ze de dag gi thad du song ste smras pa/ khyed la dge sbyong gau ta ma ci gnod/ bdag</text></item>
<item><p>268b1</p><section>mdo sde</section><text>gis khyed kyi yon bshams pa ni khyed la sbyin par bya'o/ /bram ze rnams kyis smras pa/ nged la phyin cad khyod kyi yon mi dgos so zhes smras nas/ de spad gnyis gsad par byas so/ /de nas de spad gnyis kyis</text></item>
<item><p>268b2</p><section>mdo sde</section><text>bsams pa/ 'di rnams kyis bdag cag gsad du 'ong ngo snyam nas bros te/ rgyal bu rgyal byed kyi tshal du song nas bcom ldan 'das ga la ba der phyin nas/ bcom ldan 'das la gtam de rgyas par bsnyad</text></item>
<item><p>268b3</p><section>mdo sde</section><text>do/ /'di skad ces kyang gsol to/ /btsun pa bdag cag gnyis khyim na gnas pa btang ngo / /btsun pa bdag cag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong gi dngos po</text></item>
<item><p>268b4</p><section>mdo sde</section><text>'thob du rung na/ bdag cag gnyis kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis dge slong tshur shog ces bya ba'i tshig gis rab tu phyung ste/ bsnyen par</text></item>
<item><p>268b5</p><section>mdo sde</section><text>rdzogs par mdzad nas de gnyis la lung yang phog go/ /de gnyis kyis kyang brtson pa dang bsgrub pa dang 'bad pas nyon mongs pa thams cad spangs te/ dgra bcom pa nyid mngon sum du byas so/ /de nas dge slong rnams kyis</text></item>
<item><p>268b6</p><section>mdo sde</section><text>sangs rgyas bcom ldan 'das la gsol pa/ btsun pa bram ze lus 'phags dang bram ze'i khye'u lhag 'phags/ bram ze de dag gis dgum par bgyis pa dang / de kho nas skyo bar gyur nas rab tu byung ste nyon</text></item>
<item><p>268b7</p><section>mdo sde</section><text>mongs pa thams cad spangs nas dgra bcom pa nyid mngon sum du bgyis pa la gzigs/ bcom ldan 'das kyis bka' stsal pa/ da ltar 'ba' shig ma yin te 'das pa'i dus na yang / 'di gnyis bram</text></item>
<item><p>268b8</p><section>mdo sde</section><text>be 'di rnams kyis gsad par byas te/ de dag kho nas skyo bar gyur nas/ rab tu byung ste tshe gcig tu tshangs par spyad pa de nyon cig / dge slong dag sngon byung ba 'das pa'i dus na/ bskal pa bzang po 'di nyid</text></item>
<item><p>269a1</p><section>mdo sde</section><text>la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa skyes bu gdul bya'i kha lo sgyur ba/ bla</text></item>
<item><p>269a2</p><section>mdo sde</section><text>na med pa/ lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i tshe bram ze zhig gis mchod sbyin bya bar brtsams pa las/ mchod sbyin byed pa der bram</text></item>
<item><p>269a3</p><section>mdo sde</section><text>ze gzhan zhig gis 'thab mo brgal te de khros pas bram ze de la lag chas bsnun nas bram ze de yang lag chas bsnun pa des shi'o/ /gzhi de las bram ze thams cad khros te/ phyin cad nged khyod kyis</text></item>
<item><p>269a4</p><section>mdo sde</section><text>sbyin pa longs spyad par mi byed do zer zhing bram ze ma yin par rtsis nas dmod pa la zhugs te gsad par byas so/ /de nas bram ze de spad gnyis bram ze de dag gis 'jigs nas bros te/ de gnyis drang srong</text></item>
<item><p>269a5</p><section>mdo sde</section><text>smra ba'i gnas su song nas/ yang dag par rdzogs pa'i sangs rgyas 'od srung gi thad du rab tu byung ngo / /de nas de gnyis kyis der tshe gcig du tshangs par spyod pa spyad pa las/ yon tan gyi tshogs ci yang ma thob</text></item>
<item><p>269a6</p><section>mdo sde</section><text>nas de gnyis kyis 'chi kar smon lam btab pa/ 'di ltar bdag cag gnyis kyis yang dag par rdzogs pa'i sangs rgyas 'od srung gi thad du rab tu byung ste/ tshe gcig tu tshangs par spyod pa spyad kyang yon tan</text></item>
<item><p>269a7</p><section>mdo sde</section><text>gyi tshogs ci yang ma thob kyis/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de mnyes par byed par gyur cig /</text></item>
<item><p>269a8</p><section>mdo sde</section><text>mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te dgra bcom pa nyid mngon sum du byed par gyur cig ces byas so/ /dge slong dag ji snyam</text></item>
<item><p>269b1</p><section>mdo sde</section><text>du sems/ de'i tshe yang dag par rdzogs pa'i sangs rgyas 'od srung gi thad du bram ze spad gnyis rab tu byung ba gang yin pa de gnyis ni/ bram ze lus 'phags dang lhag 'phags 'di spad gnyis kho na yin te/</text></item>
<item><p>269b2</p><section>mdo sde</section><text>de'i tshe yang de gnyis bram ze rnams kyis gsad par byas nas 'chi bas 'jigs shing skrag ste rab tu byung nas/ tshe gcig tu tshangs par spyod pa spyad do/ /da ltar yang 'di gnyis bram ze rnams kyis gsad par</text></item>
<item><p>269b3</p><section>mdo sde</section><text>byas nas 'chi bas 'jigs shing skrag ste/ rab tu byung nas nyon mongs pa thams cad spangs te/ dgra bcom pa nyid mngon sum du byas so/ /gnyis der rab tu byung ste/ tshe gcig tu tshangs par spyod pa spyad</text></item>
<item><p>269b4</p><section>mdo sde</section><text>nas 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de/ bdag cag gis mnyes par byed</text></item>
<item><p>269b5</p><section>mdo sde</section><text>par gyur cig mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byed par gyur cig ces byas pa des na/ dge</text></item>
<item><p>269b6</p><section>mdo sde</section><text>slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas/ 'di gnyis kyis nga mnyes par byas te mi mnyes</text></item>
<item><p>269b7</p><section>mdo sde</section><text>par ma byas la/ nga nyid kyi bstan pa la rab tu byung nas/ nyon mongs pa thams cad spangs te dgra bcom pa nyid mngon sum du byas so// //las brgya tham pa/ bam po nyi shu gnyis pa/ ston pa zhes bya ba ni/</text></item>
<item><p>269b8</p><section>mdo sde</section><text>gleng gzhi mnyan du yod pa na bzhugs te/ de'i tshe mnyan du yod pa na khyim bdag gcig gnas te/ des thabs zlar bab pa las chung ma blangs nas/ de de dang lhan cig tu rtse zhing dga' la dga' mgur spyod pa las phyi</text></item>
<item><p>270a1</p><section>mdo sde</section><text>zhig na de'i chung ma la bu chags nas/ de zla ba dgu 'am bcu lon pa dang khye'u gzugs bzang zhing lta na sdug la mdzes pa zhig btsas so/ /de nas phyi zhig na khyim bdag de'i bu snga phyir gnyis dang</text></item>
<item><p>270a2</p><section>mdo sde</section><text>gsum dang de bzhin du bu bdun btsas nas des de dag gi btsas ston rgyas par byas te/ rigs dang 'thun par ming btags nas/ 'o ma dang zho dang mar dang zhun mar dang mar gyi nying khu rnams kyis bskyed bsrings nas</text></item>
<item><p>270a3</p><section>mdo sde</section><text>gang gi tshe de dag cher skyes pa de'i tshe yi ge dang khong rtsis dang shod dgod pa dang lag rtsis dang dbyung ba dang sba ba dang dgram pa dang gos brtag pa dang nor bu brtag pa dang rin po che brtag pa dang spos brtag pa dang sman brtag pa dang</text></item>
<item><p>270a4</p><section>mdo sde</section><text>glang po che brtag pa dang rta brtag pa dang go mtshon brtag pa la bslabs te/ yi ge mkhas pa dang klog mkhas pa dang 'dzangs pa dang bya ba la gsal ba dang yid gzhungs pa dang brtag pa rnam pa brgyad la byang bar gyur to/ /</text></item>
<item><p>270a5</p><section>mdo sde</section><text>phyi zhig na phas de dag la smras pa/ nga'i tshig gis khyed khyim bdag mgon med zas sbyin la rten chos shig dang / des khyed tshe 'di dang / tshe phyi ma'i phan pa la 'dzud par byed do zhes byas pa las/ de'i bu drug</text></item>
<item><p>270a6</p><section>mdo sde</section><text>gis smras pa/ bdag cag khyim bdag mgon med zas sbyin la rten bca' ci dgos zhes zer nas/ de'i tshig ma mnyan te bu gcig ni/ 'od srung rdzogs byed la dga' bar gyur to/ /gnyis pa ni kun du rgyu</text></item>
<item><p>270a7</p><section>mdo sde</section><text>gnag lhas kyi bu la dga' bar gyur to/ /gsum pa ni smra 'dod kyi bu mo'i bu yang dag rgyal ba can la dga' bar gyur to/ /bzhi pa ni mi 'pham skra'i la ba can la dga' bar gyur to/ /lnga pa ni kA t+yA yi bu</text></item>
<item><p>270a8</p><section>mdo sde</section><text>nog can la dga' bar gyur to/ /drug pa ni gcer bu pa gnyen gyi bu la dga' bar gyur to/ /bdun pa ni pha'i ngag mnyan nas khyim bdag mgon med zas sbyin la rten bcas te/ des de la brten pas</text></item>
<item><p>270b1</p><section>mdo sde</section><text>bcom ldan 'das kyi bstan pa la dga' bar gyur te/ skyabs su 'gro ba dang bslab pa'i gzhi rnams blangs so/ /de nas phyi zhig na khyim bdag de'i bu che bas 'od srung rdzogs byed g.yar drangs te zan byin no/ /gnyis</text></item>
<item><p>270b2</p><section>mdo sde</section><text>pas ni kun du rgyu gnag lhas kyi bu g.yar drangs te zan byin no/ /gsum pas ni smra 'dod kyi bu mo'i bu yang dag rgyal ba can g.yar drangs te zan byin no/ /bzhi pas ni mi 'pham skra'i la ba can g.yar drangs te zan byin no/</text></item>
<item><p>270b3</p><section>mdo sde</section><text>lnga pas ni kA t+yA yi bu nog can g.yar drangs te zan byin no/ /drug pas gcer bu pa gnyen gyi bu g.yar drangs te zan byin no/ /de nas bu bdun pas phu bo de dag la smras pa/ khyed kyis rang rang gi ston pa la zan byin te/ bdag</text></item>
<item><p>270b4</p><section>mdo sde</section><text>gis kyang sangs rgyas bcom ldan 'das bshos gsol gyis/ der khyed kun kyis kyang bdag gi grogs gyis shig ces byas nas/ khye'u des sangs rgyas la sogs pa dge slong gi dge 'dun spyan drangs so/ /spyan</text></item>
<item><p>270b5</p><section>mdo sde</section><text>drangs nas de nyid kyi nub mo bza' ba dang bca' ba gtsang ma mang po sta gon byas te/ nang par sngar langs nas/ gdan bshams te chu ra bkang ste bzhag nas bcom ldan 'das la phrin gyis gdugs tshod bskul ba/</text></item>
<item><p>270b6</p><section>mdo sde</section><text>btsun pa gdugs tshod la bab ste bshos gsol lags na/ bcom ldan 'das kyis da de'i dus la bab par dgongs te gshegs su gsol zhes bskul to/ /de nas bcom ldan 'das snga dro sham thabs dang chos</text></item>
<item><p>270b7</p><section>mdo sde</section><text>gos gsol te/ lhung gzed bsnams nas/ khyim bdag gi bu de'i bkad sa ga la ba der gshegs te byon nas/ dge slong gi dge 'dun gyi gung la gdan bshams pa la bzhugs so/ /de nas khyim bdag</text></item>
<item><p>270b8</p><section>mdo sde</section><text>de dang bu 'khor dang bcas pas sangs rgyas la sogs pa dge slong gi dge 'dun rnams bde bar bzhugs par rig nas/ rang gi lag nas bza' ba dang bca' ba gtsang ma bzang po mang pos tshim par byas te ci bzhed pa</text></item>
<item><p>271a1</p><section>mdo sde</section><text>bstabs so/ /rang gi lag nas bza' ba dang bca' ba gtsang ma bzang po mang po rnam grangs du mas tshim par byas te ci bzhed pa bstabs nas/ bcom ldan 'das bshos gsol zin te/ stsang ster ni gyu</text></item>
<item><p>271a2</p><section>mdo sde</section><text>phyag ni bcabs par rig nas/ stan ches dma' ba zhig blangs te chos mnyan pa'i phyir spyan sngar 'dug go/ /de nas bcom ldan 'das kyis khyim bdag de bu dang 'khor dang bcas pa'i bsam pa dang bag la nyal dang khams</text></item>
<item><p>271a3</p><section>mdo sde</section><text>dang shes pa dang rang bzhin thugs su chud nas de dang 'thun pa'i chos bstan te/ des na khyim bdag de bu dang 'khor dang bcas pas stan de nyid la 'dug bzhin du/ 'jig tshogs la lta ba'i ri'i rtse mo mthon po nyi shu ye</text></item>
<item><p>271a4</p><section>mdo sde</section><text>shes rdo rjes bcom nas rgyun du zhugs pa'i 'bras bu mngon sum du byas te khyim bdag des bden pa mthong nas/ stan las langs te bla gos phrag pa gcig tu gzar nas/ bcom ldan 'das ga la ba de logs su thal</text></item>
<item><p>271a5</p><section>mdo sde</section><text>mo sbyar ba btud de bcom ldan 'das la 'di skad ces gsol to/ /bcom ldan 'das la brten nas bdag sems can dmyal ba dang dud 'gro dang yi dags rnams las ni phyung / lha dang mi'i nang du ni gom pa 'dor du stsal/</text></item>
<item><p>271a6</p><section>mdo sde</section><text>khrag dang mchi ma'i rgya mtsho rnams ni bskams/ rus pa'i la rnams ni bsgral/ ngan song gi sgo rnams ni bcad mtho ris dang thar pa'i sgo rnams ni phye/ yun ring po nas goms pa'i nyon mongs pa rnams ni mthar</text></item>
<item><p>271a7</p><section>mdo sde</section><text>gtugs te/ zhi ba dang spangs pa dang bor bar gyur lags so/ /bcom ldan 'das kyis bdag ji srid 'tsho'i bar du dge slong gi dge 'dun dang lhan cig tu bdag la na bza' dang zhal zas dang gzims cha dang gdan dang snyun</text></item>
<item><p>271a8</p><section>mdo sde</section><text>gsos dang sman zong rnams bzhes par gnang bar mdzad du gsol/ bka' stsal pa/ khyim bdag gzhan dag gi don yang bya dgos kyis thong shig ces bka' stsal pa/ bcom ldan 'das slar gshegs so/ /bcom</text></item>
<item><p>271b1</p><section>mdo sde</section><text>ldan 'das slar gshegs nas khyim bdag gi bus bsams pa/ bdag gis khyim na gnas pa btang la rab tu byung ngo snyam nas pha ma la bzlugs te/ bcom ldan 'das ga la ba der song ste phyin nas/ bcom ldan 'das kyi zhabs</text></item>
<item><p>271b2</p><section>mdo sde</section><text>la mgo bos phyag 'tshal te bla gos phrag pa gcig tu gzar nas bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/ /btsun pa bdag legs par gsungs pa'i chos</text></item>
<item><p>271b3</p><section>mdo sde</section><text>'dul ba la rab tu 'byung ba dang bsnyen par rdzogs shing dge slong gi dngos po 'thob du rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis dge slong tshur shog ces</text></item>
<item><p>271b4</p><section>mdo sde</section><text>bya ba'i tshig gis rab tu phyung ste/ bsnyen par rdzogs par mdzad nas de la lung yang phog go/ /des kyang brtson pa dang bsgrub pa dang 'bad pas nyon mongs pa thams cad spangs nas dgra bcom pa nyid mngon sum du byas ta de dgra</text></item>
<item><p>271b5</p><section>mdo sde</section><text>bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo</text></item>
<item><p>271b6</p><section>mdo sde</section><text>nga'i sbubs bcom pa/ rig pa dang mngon par shes pa dang so so yang dag par rig pa thob pa/ srid pa'i rnyed pa dang chags pa dang bkur sti la mi lta ba dbang po dang nye dbang dang bcas pa'i lha rnams kyis mchod cing rjed pa dang gus</text></item>
<item><p>271b7</p><section>mdo sde</section><text>par smra ba'i gnas su gyur to/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das khyim bdag 'di'i bu drug lta ba du ma 'tshal te/ phan tshun mi 'thun par smra ba</text></item>
<item><p>271b8</p><section>mdo sde</section><text>las nu bo tha chungs kyis lta ba gcig du 'thun pa la bkod nas/ de dag kyang bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis pa la gzigs</text></item>
<item><p>272a1</p><section>mdo sde</section><text>lags/ bcom ldan 'das kyis bka' stsal pa/ da ltar 'ba' shig ma yin te/ ji ltar 'das pa'i dus na yang spun drug po 'di rnams phan tshun mi 'thun pa las/ nu bo tha chungs 'di kho nas gcig</text></item>
<item><p>272a2</p><section>mdo sde</section><text>tu 'thun pa la bkod nas/ de rnams kyang drang srong la rab tu byung ste/ bsam gtan bzhi dang mngon par shes pa lnga bskyed pa de nyon cig /dge slong dag sngon byung ba 'das pa'i dus na yul dbus kyi rgyal po bdun rang</text></item>
<item><p>272a3</p><section>mdo sde</section><text>rang gi yul na rgyal po byed pa las/ de rnams phan tshun mi 'thun te dus dus su skye bo mang po kha 'dog par byed do/ /de nas phyi zhig na yul kA shi'i rgyal po tshangs pas byin gyi blo skyes pa/ bdag gis nyi 'og gi rgyal</text></item>
<item><p>272a4</p><section>mdo sde</section><text>po 'di dag thams cad thabs ci zhig gis bsdum par bya snyam mo/ /de'i tshe yul kA shi'i rgyal po tshangs pas byin gyi yul na dka' thub kyi gnas shig na/ drang srong mngon par shes pa lnga dang ldan pa rdzu 'phrul che</text></item>
<item><p>272a5</p><section>mdo sde</section><text>zhing mthu che ba zhig gnas so/ /de nas rgyal po tshangs pas byin gyis bsams pa/ bdag gis drang srong de la bcol na/ des 'di rnams kyi bsdums byed nus par 'gyur ro snyam nas/ drang srong de ga la 'dug pa der song</text></item>
<item><p>272a6</p><section>mdo sde</section><text>ste rkang pa la phyag 'tshal nas smras pa/ nyi 'og gi rgyal po drug po 'di dag thams cad ni phan tshun mi 'thun te/ dus dus su skye bo mang po kha 'dog par byed do/ /de bas na khyod kyis thams cad bsdum par rigs so zhes</text></item>
<item><p>272a7</p><section>mdo sde</section><text>byas so/ /de nas drang srong des kA shi'i rgyal po tshangs pas byin la cang mi smra bas gnang ngo / /de nas kA shi'i rgyal po tshangs pas byin gyis/ drang srong des cang mi smra bas gnang bar rig nas rkang pa la phyag 'tshal te song ngo / /</text></item>
<item><p>272a8</p><section>mdo sde</section><text>de nas phyi zhig na rgyal po drug po rnams kyis dpung gi tshogs yan lag bzhi go bskon te/ yul bA rA Na sIr lhags nas/ grong khyer thams cad dpung gi tshogs yan lag bzhi go bskon nas bskor te 'khod do/ /de nas</text></item>
<item><p>272b1</p><section>mdo sde</section><text>kA shi'i rgyal po tshangs pas byin gyis drang srong de la sbran te/ de thos ma thag tu drang srong de gnas de kho na nas rgyal po drug po gang na 'khod pa der nam mkha' la song ngo / /de nas de mthong ma thag tu rgyal rigs kyi rgyal po drug po de rnams</text></item>
<item><p>272b2</p><section>mdo sde</section><text>drang srong de la shin du dga' bar gyur to/ /dga' bar gyur nas drang srong ga la ba der dong ste/ lhags nas rkang pa la phyag 'tshal te chos mnyan pa'i phyir mdun du 'khod do/ /de nas drang srong des de dag la chos bstan nas thams</text></item>
<item><p>272b3</p><section>mdo sde</section><text>cad mjal dum byed du bcug go/ /de dag gis mjal dum byas nas drang srong de nyid kyi thad du rab tu 'byung bar 'dod pa'i sems skyes so/ /de nas de dag gis gcig la gcig bzlugs nas yul yul du dong ste/ rang rang gi bu</text></item>
<item><p>272b4</p><section>mdo sde</section><text>rgyal por bcug nas sbyin pa dag byin zhing bsod nams dag byas nas/ drang srong de nyid kyi thad du rab tu byung ngo / /de dag der rab tu byung nas bsam gtan bzhi dang mngon par shes pa lnga bskyed do/ /dge slong dag ji snyam du</text></item>
<item><p>272b5</p><section>mdo sde</section><text>sems/ de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe rgyal po drug po phan tshun mi 'thun par gyur pa gang yin pa de dag ni spun drug po phan tshun mi 'thun par smra bar</text></item>
<item><p>272b6</p><section>mdo sde</section><text>gyur pa 'di dag kho na yin no/ /de'i tshe rgyal po tshangs pas byin zhes bya bar gyur pa gang yin pa de ni nu bo tha chungs 'di kho na yin te/ de'i tshe yang drang srong des phan tshun mi 'thun pa de dag 'dus nas de dag kyang rab tu byung ste/ bsam</text></item>
<item><p>272b7</p><section>mdo sde</section><text>gtan bzhi dang mngon par shes pa lnga bskyed do/ /da ltar yang 'dis spun drug po phan tshun lta ba mi 'thun par smra ba rnams lta ba gcig tu 'thun par byas te/ de dag kyang rab tu byung nas nyon mongs pa thams cad spangs te dgra bcom</text></item>
<item><p>272b8</p><section>mdo sde</section><text>pa nyid mngon sum du byas so/ /de nas dge slong rnams kyis sangs rgyas bcom ldan 'das la zhus pa/ btsun pa khyim bdag bu dang g.yog 'khor du bcas pa 'dis las ci bgyis na/ las de'i rnam par smin</text></item>
<item><p>273a1</p><section>mdo sde</section><text>pas phyug cing nor mang la longs spyod che ba'i rigs su skyes la/ bcom ldan 'das kyang 'di rnams kyis mnyes par bgyis te/ mi mnyes par ma bgyis bu bdun yang rab tu byung nas nyon mongs pa</text></item>
<item><p>273a2</p><section>mdo sde</section><text>thams cad spangs te dgra bcom pa nyid mngon sum du bgyis lags/ bcom ldan 'das kyis bka' stsal pa/ smon lam gyi dbang las gyur to/ /gsol pa/ bcom ldan 'das 'di rnams kyis gang du smon lam btab</text></item>
<item><p>273a3</p><section>mdo sde</section><text>lags/ bka' stsal pa/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar</text></item>
<item><p>273a4</p><section>mdo sde</section><text>gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i tshe bA rA Na sI na/</text></item>
<item><p>273a5</p><section>mdo sde</section><text>khyim bdag cig gnas pa de'i bu spun drug phan tshun lta ba mi 'thun par smra bar gyur to/ /khyim bdag de'i bu tha chungs ni sangs rgyas la dga' ste/ des phu bo thams cad yang dag par rdzogs pa'i sangs rgyas 'od srung gi bstan</text></item>
<item><p>273a6</p><section>mdo sde</section><text>pa la btsud nas/ de dag thams cad kyis pha ma la gsol te/ yang dag par rdzogs pa'i sangs rgyas 'od srung gi gsung rab la rab tu byung nas/ de dag gis der tshe gcig tu tshangs par spyod pa spyad nas 'chi kar smon lam</text></item>
<item><p>273a7</p><section>mdo sde</section><text>btab pa/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig /mi mnyes par byed par ma gyur</text></item>
<item><p>273a8</p><section>mdo sde</section><text>cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig ces byas so/ /khyim bdag des kyang sbyin pa dag byin zhing bsod nams dag byas nas/</text></item>
<item><p>273b1</p><section>mdo sde</section><text>tshe gcig tu skyabs su 'gro ba dang bslab pa'i gzhi rnams bsrungs nas 'chi kar smon lam btab pa/ dge ba'i rtsa ba 'dis na bdag gang dang gang du skye bar 'gyur ba de dang der phyug cing nor mang la longs spyod che ba'i rigs su</text></item>
<item><p>273b2</p><section>mdo sde</section><text>skye bar gyur cig /de'i tshe yang bu bdun po 'di dag nyid bdag gi bur gyur cig /yang dag par rdzogs pa'i sangs rgyas 'od srung gis/ bram ze'i khye'u bla ma lung bstan pa gang yin pa'i sangs rgyas bcom ldan 'das de bdag</text></item>
<item><p>273b3</p><section>mdo sde</section><text>gis mnyes par byed par gyur cig /mi mnyes par byed par ma gyur cig ces byas so/ /dge slong dag ji snyam du sems/ de'i tshe khyim bdag tu gyur pa gang yin pa de ni khyim bdag 'di kho na yin te/ des der sbyin pa</text></item>
<item><p>273b4</p><section>mdo sde</section><text>dag byin cing bsod nams dag byas nas/ skyabs su 'gro ba dang bslab pa'i gzhi rnams bsrungs te 'chi kar smon lam btab pa'i las de'i rnam par smin pas/ gang dang gang du skyes pa de dang der phyug cing nor mang la longs</text></item>
<item><p>273b5</p><section>mdo sde</section><text>spyod che ba'i rigs su skyes nas/ 'dis nga mnyes par byas te mi mnyes par ma byas la/ 'di dag kyang 'di'i bu kho nar gyur to/ /bu 'di rnams kyis kyang tshe gcig tu tshangs par spyod pa spyad nas 'chi kar smon lam</text></item>
<item><p>273b6</p><section>mdo sde</section><text>btab pa des na/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs mnyam pa brnyes par gyur nas 'di rnams kyis nga mnyes par byas te/</text></item>
<item><p>273b7</p><section>mdo sde</section><text>mi mnyes par ma byas la nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so// //'od srung zhes bya ba ni/ gleng gzhi rgyal po'i khab na bzhugs so/ /de nas phyi</text></item>
<item><p>273b8</p><section>mdo sde</section><text>zhig na tshe dang ldan pa 'od srung chen po dgon pa'i gnas mal zhig tu yun ring du lon te/ skra dang kha spu ring zhing gos rnyings par gyur nas/ bcom ldan 'das ga la ba der song ngo / /de'i tshe bcom ldan 'das 'khor brgya phrag</text></item>
<item><p>274a1</p><section>mdo sde</section><text>du ma'i gung la bzhugs te/ dge slong gi dge 'dun la chos ston to/ /de nas dge slong de dag gis tshe dang ldan pa 'od srung chen po thag ring po zhig nas mthong nas/ tshe dang ldan pa 'od srung chen po la brnyas pa'i</text></item>
<item><p>274a2</p><section>mdo sde</section><text>sems skyes te/ tshe dang ldan pa dge slong skra dang kha spu ring zhing gos ngan la ma brtags pa'i cha lugs can 'di ga las 'ongs zhig gu snyam mo/ /de nas bcom ldan 'das kyis/ dge slong de dag gi bsam pa thugs kyis mkhyen</text></item>
<item><p>274a3</p><section>mdo sde</section><text>nas/ dge slong 'od srung 'di ni nga yongs su mya ngan las 'das pa'i 'og tu/ nga'i bstan pa'i don byed par 'gyur te/ mdo sde dang chos mngon pa dang 'dul ba yang dag par sdud par 'gyur ba yin la/ dge slong 'di rnams kyis</text></item>
<item><p>274a4</p><section>mdo sde</section><text>ni 'di la shin tu brnyas pa'i sems bskyed kyis/ ma la ngas 'di rnams la gyod gdab par bya'o/ /'on kyang 'di lha dang mi dang bcas pa'i 'jig rten gyis mchod cing rjed pa dang gus par smra ba'i gnas su 'gyur ro snyam du dgongs nas/</text></item>
<item><p>274a5</p><section>mdo sde</section><text>der bcom ldan 'das kyis dge slong rnams la bka' stsal pa/ dge slong khyed kyis dge slong 'di la shin du brnyas pa'i sems ma bskyed cig /'di ni nga yongs su mya ngan las 'das pa'i 'og tu nga'i bstan pa'i don byed par 'gyur te/</text></item>
<item><p>274a6</p><section>mdo sde</section><text>sde snod gsum yang dag par sdud par byed cing / chos kyi tshul 'phel bar byed do zhes gsungs so/ /de nas bcom ldan 'das kyis/ tshe dang ldan pa 'od srung chen po la bka' stsal pa/ 'od srung tshur shog 'od srung 'ongs pa legs so/ /</text></item>
<item><p>274a7</p><section>mdo sde</section><text>stan phyed 'di la 'dug shig /bdag cag gnyis las khyod sngar rab tu byung ngam/ nga sngar rab tu byung ba brtag go zhes bka' stsal to/ /de nas dge slong de dag 'jigs shing skrag la 'gyod de skyi bung zhes byed nas/ tshe dang ldan pa 'od</text></item>
<item><p>274a8</p><section>mdo sde</section><text>srung chen po de ltar rdzu 'phrul che zhing mthu che ste/ da ston pas nyan thos la gdan gyi phyed bstabs pa ni ngo mtshar to snyam mo/ /de nas tshe dang ldan pa 'od srung chen po bla gos phrag pa gcig tu gzar nas/ pus mo g.yas pa'i lha</text></item>
<item><p>274b1</p><section>mdo sde</section><text>nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das ni bdag gi ston pa lags/ bdag ni bcom ldan 'das</text></item>
<item><p>274b2</p><section>mdo sde</section><text>kyi nyan thos lags so/ /bde bar gshegs pa ni bdag gi ston pa lags/ bdag ni bde bar gshegs pa'i nyan thos lags so/ /bcom ldan 'das kyis bka' stsal pa/ 'od srung de ni de bzhin no/ /de ni</text></item>
<item><p>274b3</p><section>mdo sde</section><text>de bzhin te/ nga ni 'od srung khyod kyi ston pa yin/ khyod ni nga'i nyan thos yin no/ /'od srung khyod bdag gi stan gang yin pa la 'dug shig /de nas tshe dang ldan pa 'od srung chen po/ bcom ldan 'das kyi zhabs la mgo bos</text></item>
<item><p>274b4</p><section>mdo sde</section><text>phyag 'tshal nas phyogs gcig tu 'dug go/ /de nas bcom ldan 'das kyis lhag par yang skyo ba bskyed par bzhed pa dang / tshe dang ldan pa 'od srung chen po chos kyis thob pa'i che ba dang rgya che ba la gzhag par bzhed nas/</text></item>
<item><p>274b5</p><section>mdo sde</section><text>dge slong rnams la bka' stsal pa/ dge slong dag nga ni gal te 'dod pa dag las dben pa sdig pa mi dge ba'i chos rnams las dben pa/ /rtog pa dang bcas dpyod pa dang bcas pa/ dben pa las skyes pa'i dga' ba dang bde ba</text></item>
<item><p>274b6</p><section>mdo sde</section><text>can bsam gtan dang po rdzogs par byas te gnas par 'dod na yang / nga ni gnas des nyin gcig gam/ mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/ /dge slong dag dge slong 'od</text></item>
<item><p>274b7</p><section>mdo sde</section><text>srung yang gal te/ 'dod pa dag las dben pa sdig pa mi dge ba'i chos rnams las dben pa rtog pa dang bcas pa dpyod pa dang bcos pa/ dben pa las skyes pa'i dga' ba dang bde ba can bsam gtan dang po rdzogs par byas</text></item>
<item><p>274b8</p><section>mdo sde</section><text>te/ gnas par 'dod na yang / dge slong 'od srung yang gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/ /dge slong dag nga ni</text></item>
<item><p>275a1</p><section>mdo sde</section><text>gal te rtog pa dang dpyod pa dang bral zhing nang yongs su dang ste/ sems kyi rgyud gcig tu gyur pas/ rtog pa med pa dpyod pa med pa ting nge 'dzin las skyes pa'i dga' ba dang bde ba can bsam gtan gnyis</text></item>
<item><p>275a2</p><section>mdo sde</section><text>pa rdzogs par byas te/ gnas par 'dod na yang gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/ /dge slong dag dge slong 'od srung</text></item>
<item><p>275a3</p><section>mdo sde</section><text>yang gal te rtog pa dang dpyod pa dang bral zhing / nang yongs su dang ste sems kyi rgyud gcig tu gyur pas/ rtog pa med pa dpyod pa med pa ting nge 'dzin las skyes pa'i dga' ba dang bde ba can bsam gtan gnyis pa</text></item>
<item><p>275a4</p><section>mdo sde</section><text>rdzogs par byas te gnas par 'dod na yang / dge slong 'od srung yang gnas des/ nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/ /dge</text></item>
<item><p>275a5</p><section>mdo sde</section><text>slong dag nga ni dga' ba'i 'dod chags dang bral bas btang snyoms la gnas shing / dran pa dang shes bzhin can bde ba lus kyis myong la/ 'phags pa rnams kyis dran pa dang ldan pa/ bde ba la gnas pa/ btang</text></item>
<item><p>275a6</p><section>mdo sde</section><text>snyoms pa'o zhes brjod pa dga' ba med pa bsam gtan gsum pa rdzogs par byas te gnas par 'dod na yang nga ni gnas des nyin gcig gam mtshan gcig gam nyin zhag gcig gam gnyis sam gsum 'am nyin</text></item>
<item><p>275a7</p><section>mdo sde</section><text>zhag bdun gyi bar du yang gnas so/ /dge slong dag dge slong 'od srung yang gal te dga' ba'i 'dod chags dang bral bas btang snyoms la gnas shing dran pa dang shes bzhin can bde ba lus kyis myong la/ 'phags</text></item>
<item><p>275a8</p><section>mdo sde</section><text>pa rnams kyis dran pa dang ldan pa bde ba la gnas pa btang snyoms pa'o zhes brjod pa/ dga' ba med pa/ bsam gtan gsum pa rdzogs par byas te/ gnas par 'dod na yang dge slong 'od srung yang gnas</text></item>
<item><p>275b1</p><section>mdo sde</section><text>des/ nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/ /dge slong dag nga ni gal te bde ba yang spangs te/ snga nas sdug bsngal yang</text></item>
<item><p>275b2</p><section>mdo sde</section><text>spangs shing yid bde ba dang yid mi bde ba yang nub pas bde ba yang ma yin sdug bsngal ba yang ma yin pa/ btang snyoms dang dran pa yongs su dag pa bsam gtan bzhi pa yongs su rdzogs par byas te/ gnas par</text></item>
<item><p>275b3</p><section>mdo sde</section><text>'dod na yang nga ni gnas des nyin gcig gam mtshan gcig gam nyin zhag gcig gam/ gnyis sam gsum 'am nyin zhag bdun gyi bar du yang gnas so/ /dge slong 'od srung yang gal te bde ba spangs te/ snga</text></item>
<item><p>275b4</p><section>mdo sde</section><text>nas sdug bsngal yang spangs shing / yid bde ba dang yid mi bde ba yang nub pas bde ba yang ma yin sdug bsngal ba yang ma yin pa btang snyoms dang dran pa yongs su dag pa/ bsam gtan bzhi pa rdzogs par byas</text></item>
<item><p>275b5</p><section>mdo sde</section><text>te gnas par 'dod na yang / dge slong 'od srung yang gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/ /dge slong dag nga</text></item>
<item><p>275b6</p><section>mdo sde</section><text>ni gal te byams pa dang ldan pa'i sems 'khon med pa 'gran zla med pa gnod pa med pa yangs pa rgya chen por gyur pa gnyis su med pa tshad med pa shin du bsgoms pas phyogs gcig tu mos te khyab par byas</text></item>
<item><p>275b7</p><section>mdo sde</section><text>nas rdzogs par byas te gnas pa dang de bzhin du gnyis pa dang de bzhin du gsum pa dang de bzhin du bzhi pa dang bla dang 'og dang thad kar rnam pa thams cad du 'jig rten 'di dag thams cad byams pa dang ldan pa'i sems</text></item>
<item><p>275b8</p><section>mdo sde</section><text>'khon med pa 'gran zla med pa gnod pa med pa yangs pa rgya chen por gyur pa gnyis su med pa tshad med pa shin du bsgoms pas phyogs gcig tu mos te/ khyab par byas nas rdzogs par byas te gnas par 'dod</text></item>
<item><p>276a1</p><section>mdo sde</section><text>na yang / dge slong dag nga ni gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/ /dge slong dag dge slong</text></item>
<item><p>276a2</p><section>mdo sde</section><text>'od srung yang gal te/ byams pa dang ldan pa'i sems 'khon med pa 'gran zla med pa gnod pa med pa yangs pa rgya chen por gyur pa gnyis su med pa tshad med pa shin du bsgoms pas phyogs gcig tu mos</text></item>
<item><p>276a3</p><section>mdo sde</section><text>te/ khyab par byas nas rdzogs par byas te gnas par 'dod na yang dge slong 'od srung yang gnas des nyin gcig gam mtshan gcig gam nyin zhag gcig gam/ gnyis sam gsum 'am nyin zhag bdun</text></item>
<item><p>276a4</p><section>mdo sde</section><text>gyi bar du yang gnas so/ /de bzhin du snying rje dang dga' ba dang btang snyoms dang ldan pa'i sems kyang de dang 'dra bar rgyas par brjod par bya'o/ /dge slong dag nga ni gal te rnam pa thams cad du</text></item>
<item><p>276a5</p><section>mdo sde</section><text>gzugs kyi 'du shes rnams las yang dag par 'das te/ thogs pa'i 'du shes rnams nub par gyur cing / sna tshogs kyi 'du shes rnams yid la mi byed pas nam mkha' mtha' yas so snyam nas</text></item>
<item><p>276a6</p><section>mdo sde</section><text>nam mkha' mtha' yas skye mched rdzogs par byas te gnas par 'dod na yang / nga ni gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar</text></item>
<item><p>276a7</p><section>mdo sde</section><text>du yang gnas so/ /dge slong dag dge slong 'od srung yang gal te rnam pa thams cad du gzugs kyi 'du shes rnams las yang dag par 'das te/ thogs pa'i 'du shes rnams yang dag par nub par gyur cing /</text></item>
<item><p>276a8</p><section>mdo sde</section><text>sna tshogs kyi 'du shes rnams yid la mi byed pas nam mkha' mtha' yas so snyam nas/ nam mkha' mtha' yas skye mched rdzogs par byas te/ gnas par 'dod na yang dge slong 'od srung yang gnas des</text></item>
<item><p>276b1</p><section>mdo sde</section><text>nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/ /dge slong dag nga ni gal te rnam pa thams cad du nam mkha' mtha' yas skye mched</text></item>
<item><p>276b2</p><section>mdo sde</section><text>las yang dag par 'das te/ rab la yang thad kar 'gro'o/ /ri la yang mi thogs par lus kyis 'gro ste/ dper na nam mkha' la bya ba bzhin no/ /sa la yang steng du 'byung ba dang byi'u thul byed de/ dper</text></item>
<item><p>276b3</p><section>mdo sde</section><text>na chu la bya ba bzhin no/ /chu la yang mi nub par 'gro ste/ dper na sa chen po la bya ba bzhin no/ /nam mkha' la yang kyil mo dkrung 'cha' bar byed de/ dper na 'dab chags bya bzhin no/ /zla ba dang nyi ma</text></item>
<item><p>276b4</p><section>mdo sde</section><text>'di gnyis 'di ltar rdzu 'phrul che ba/ 'di ltar mthu che ba/ 'di ltar gzi brjid che ba la yang lag pas 'dzin cing kun du nyug par byed do/ /tshangs pa'i 'jig rten gyi bar du yang lus kyis dbang sgyur ro/ /dge</text></item>
<item><p>276b5</p><section>mdo sde</section><text>slong dag ngas ni lha'i snyan rnam par dag pa mi las 'das pas/ mi dang mi ma yin pa gnyi ga'i sgra yang ring ba gang yin pa dang / nye ba gang yin pa yang thos so/ /dge slong dag dge slong 'od srung gis kyang lha'i snyan</text></item>
<item><p>276b6</p><section>mdo sde</section><text>rnam par dag pa mi las 'das pas mi dang mi ma yin pa gnyi ga'i sgra yang ring ba gang yin pa dang / nye ba gang yin pa yang thos so/ /dge slong dag ngas ni sems can phal rol rnams dang / gang zag pha rol</text></item>
<item><p>276b7</p><section>mdo sde</section><text>rnams kyi rtog pa dang dpyod pa'i sems yang dag pa ji lta ba bzhin sems kyis shes so/ /'dod chags dang bcas pa'i sems dang / 'dod chags dang bral ba'i sems kyang yang dag pa ji lta ba bzhin du</text></item>
<item><p>276b8</p><section>mdo sde</section><text>rab tu shes so/ /zhe sdang dang bcas pa'i sems dang / zhe sdang bral ba'i sems dang / gti mug dang bcas pa'i sems dang / gti mug dang bral ba'i sems dang / bsdus pa dang / 'phros pa dang / zhum</text></item>
<item><p>277a1</p><section>mdo sde</section><text>pa dang / bsdams pa dang / rgod pa dang / rgod pa ma yin pa dang / chen por gyur pa dang / rnam par zhi ba dang / rnam par ma zhi ba dang / mnyam par bzhag pa dang / mnyam par ma bzhag pa dang /</text></item>
<item><p>277a2</p><section>mdo sde</section><text>bsgoms pa dang / ma bsgoms pa dang / rnam par grol ba dang / rnam par ma grol ba'i sems kyang yang dag pa ji lta ba bzhin du rab tu shes so/ /shin du rnam par grol ba'i sems la yang shin du rnam</text></item>
<item><p>277a3</p><section>mdo sde</section><text>par grol ba'i sems yin par yang dag pa ji lta ba bzhin du rab tu shes so/ /dge slong dag dge slong 'od srung gis kyang sems can pha rol rnams dang / gang zag pha rol rnams kyi rtog pa dang dpyod pa'i</text></item>
<item><p>277a4</p><section>mdo sde</section><text>sems yang dag pa ji lta ba bzhin du sems kyis shes so/ /'dod chags dang bcas pa'i sems dang / 'dod chags dang bral ba'i sems kyang yang dag pa ji lta ba bzhin du rab tu shes so/ /zhe sdang</text></item>
<item><p>277a5</p><section>mdo sde</section><text>dang bcas pa'i sems dang / zhe sdang dang bral ba'i sems dang / gti mug dang bcas pa'i sems dang / gti mug dang bral ba'i sems dang / bsdus pa dang / 'phros pa dang / zhum pa dang / bsdams</text></item>
<item><p>277a6</p><section>mdo sde</section><text>pa dang / rgod pa dang / rgod pa ma yin pa dang / chen por gyur pa dang / chen por gyur pa ma yin pa dang / rnam par zhi ba dang / rnam par ma zhi ba dang / mnyam par bzhag pa dang / mnyam par ma bzhag</text></item>
<item><p>277a7</p><section>mdo sde</section><text>pa dang / bsgoms pa dang / ma bsgoms pa dang / rnam par grol ba dang / rnam par grol ba'i sems kyang yang dag pa ji lta ba bzhin du rab tu shes so/ /shin du rnam par grol ba'i sems la</text></item>
<item><p>277a8</p><section>mdo sde</section><text>yang shin du rnam par grol ba'i sems yin par yang dag pa ji lta ba bzhin du rab tu shes so/ /dge slong dag ngas ni sngon gyi gnas rnam pa du ma rjes su dran te/ 'di lta ste/ skye ba gcig dang / gnyis dang /</text></item>
<item><p>277b1</p><section>mdo sde</section><text>gsum dang / bzhi dang / lnga dang / drug dang / bdun dang / brgyad dang / dgu dang / bcu dang / nyi shu dang / sum bcu dang / bzhi bcu dang / lnga bcu dang / skye ba brgya dang / skye ba stong dang / skye ba</text></item>
<item><p>277b2</p><section>mdo sde</section><text>'bum dang / skye ba brgya phrag du ma dang / skye ba stong phrag du ma dang / skye ba 'bum phrag du ma dang / 'jig pa'i bskal pa dang / 'chags pa'i bskal pa dang / 'jig pa dang 'chags pa'i bskal pa du ma</text></item>
<item><p>277b3</p><section>mdo sde</section><text>dang / 'jig pa'i bskal pa du ma dang / 'chags pa'i bskal pa du ma las yang dag par 'das te/ rnam par shes pa mtha' yas so snyam nas/ rnam shes mtha' yas skye mched rdzogs par</text></item>
<item><p>277b4</p><section>mdo sde</section><text>byas te gnas par 'dod na yang / nga ni gnas des nyin gcig gam/ mtshan gcig gam/ nyin zhag gcig gam/ gnyis sam/ gsum 'am/ nyin zhag bdun gyi bar du yang gnas so/ /</text></item>
<item><p>277b5</p><section>mdo sde</section><text>dge slong dag dge slong 'od srung yang rnam pa thams cad du nam mkha' mtha' yas skye mched las yang dag par 'das te/ rnam par shes pa mtha' yas so snyam nas/ rnam shes mtha' yas skye</text></item>
<item><p>277b6</p><section>mdo sde</section><text>mched rdzogs par byas te gnas par 'dod na yang / dge slong 'od srung yang gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/ /</text></item>
<item><p>277b7</p><section>mdo sde</section><text>dge slong dag nga ni gal te rnam pa thams cad du rnam shes mtha' yas skye mched las yang dag par 'das te ci yang med do snyam nas ci yang med pa'i skye mched rdzogs par byas te gnas par 'dod na yang / nga ni gnas</text></item>
<item><p>277b8</p><section>mdo sde</section><text>des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/ /dge slong dag dge slong 'od srung yang gal te rnam pa thams cad du/ rnam shes</text></item>
<item><p>278a1</p><section>mdo sde</section><text>mtha' yas skye mched las yang dag par 'das te ci yang med do snyam nas ci yang med pa'i skye mched rdzogs par byas te gnas par 'dod na yang / dge slong 'od srung yang gnas des nyin gcig gam mtshan gcig gam nyin</text></item>
<item><p>278a2</p><section>mdo sde</section><text>zhag gcig gam gnyis sam gsum 'am nyin zhag bdun gyi bar du yang gnas so/ /dge slong dag nga ni gal te rnam pa thams cad du/ ci yang med pa'i skye mched las yang dag par 'das nas/ 'du shes med 'du shes</text></item>
<item><p>278a3</p><section>mdo sde</section><text>med min skye mched rdzogs par byas te/ gnas par 'dod na yang / nga ni gnas des/ nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/ /</text></item>
<item><p>278a4</p><section>mdo sde</section><text>dge slong dag dge slong 'od srung yang gal te/ rnam pa thams cad du ci yang med pa'i skye mched las yang dag par 'das nas/ 'du shes med 'du shes med min skye mched rdzogs par byas te gnas par 'dod na yang /</text></item>
<item><p>278a5</p><section>mdo sde</section><text>dge slong 'od srung yang gnas des nyin gcig gam mtshan gcig gam nyin zhag gcig gam gnyis sam gsum 'am nyin zhag bdun gyi bar du yang gnas so/ /dge slong dag nga ni gal te rdzu 'phrul gyi yul rnam pa du ma</text></item>
<item><p>278a6</p><section>mdo sde</section><text>myong bar byed 'dod na yang / nga ni gcig tu gyur nas mang por 'gyur ba dang / mang por gyur nas gcig tu 'gyur ba dang snang bar 'gyur cing mi snang bar yang 'gyur ba'i ye shes mthong ba myong bar byed do/ /brtsig pa la yang thad kar 'gro'o/ /</text></item>
<item><p>278a7</p><section>mdo sde</section><text>ra ba la yang thad kar 'gro'o/ /ri la yang mi thogs par lus kyis 'gro ste/ dper na nam mkha' la bya ba bzhin no/ /sa la yang steng du 'byung ba dang byi'u zul byed de dper na chu la bya ba bzhin no/ /chu la yang mi nub</text></item>
<item><p>278a8</p><section>mdo sde</section><text>par 'gro ste dper na sa chen po la bya ba bzhin no/ /nam mkha' la yang skyil mo dkrung 'cha' bar byed de dper na 'dab chags bya bzhin no/ /zla ba dang nyi ma 'di gnyis 'di ltar rdzu 'phrul che ba 'di ltar mthu che ba 'di</text></item>
<item><p>278b1</p><section>mdo sde</section><text>ltar gzi brjid che ba la yang lag pas 'dzin cing kun du nyug par byed do/ /tshangs pa'i 'jig rten gyi bar du yang lus kyis dbang sgyur ro/ /dge slong dag dge slong 'od srung yang gal te rdzu 'phrul gyi yul rnam</text></item>
<item><p>278b2</p><section>mdo sde</section><text>pa du ma myong bar byed 'dod na yang / dge slong 'od srung yang gcig tu gyur nas mang por 'gyur ba dang / mang por gyur nas gcig tu 'gyur ba dang / snang bar gyur cing mi snang bar 'gyur ba'i ye shes mthong ba myong bar</text></item>
<item><p>278b3</p><section>mdo sde</section><text>'gyur ro/ /brtsig pa la yang thad kar 'gro'o/ /ra ba la yang thad kar 'gro'o/ /ri la yang mi thogs par lus kyis 'gro ste dper na nam mkha' la bya ba bzhin no/ /sa la yang steng du byung ba dang byi'u zul byed</text></item>
<item><p>278b4</p><section>mdo sde</section><text>de/ dper na chu la bya ba bzhin no/ /chu la yang mi nub par 'gro ste dper na sa chen po la bya ba bzhin no/ /nam mkha' la yang skyil mo dkrung 'cha' bar byed de/ dper na 'dab chags bya bzhin no/ /zla ba dang nyi</text></item>
<item><p>278b5</p><section>mdo sde</section><text>ma 'di gnyis 'di ltar rdzu 'phrul che ba/ 'di ltar mthu che ba 'di ltar gzi brjid che ba la yang lag pas 'dzin cing kun du nyug par byed do/ /tshangs pa'i 'jig rten gyi bar du yang lus kyis dbang sgyur ro/ /dge</text></item>
<item><p>278b6</p><section>mdo sde</section><text>slong dag ngas ni lha'i snyan rnam par dag pa/ mi las 'das pas mi dang mi ma yin pa gnyi ga'i sgra yang ring ba gang yin pa dang nye ba gang yin pa yang thos so/ /dge slong dag dge slong 'od srung gis kyang lha'i snyan rnam par dag</text></item>
<item><p>278b7</p><section>mdo sde</section><text>pa/ mi las 'das pas mi dang mi ma yin pa gnyi ga'i sgra yang ring ba gang yin pa dang nye ba gang yin pa yang thos so/ /dge slong dag ngas ni/ sems can pha rol rnams dang gang zag pha rol rnams kyi rtog pa dang dpyod pa'i</text></item>
<item><p>278b8</p><section>mdo sde</section><text>sems yang dag pa ji lta ba bzhin du sems kyis shes so/ /'dod chags dang bcas pa'i sems dang 'dod chags dang bral ba'i sems kyang yang dag pa ji lta ba bzhin du rab tu shes so/ /zhe sdang dang bcas pa'i</text></item>
<item><p>279a1</p><section>mdo sde</section><text>sems dang zhe sdang dang bral ba'i sems dang gti mug dang bcas pa'i sems dang gti mug dang bral ba'i sems dang bsdus pa dang 'phros pa dang zhum pa dang bsdams pa dang rgod pa dang rgod pa ma yin pa dang</text></item>
<item><p>279a2</p><section>mdo sde</section><text>chen por gyur pa dang rnam par ma zhi ba dang mnyam par bzhag pa dang mnyam par ma gzhag pa dang bsgoms pa dang ma bsgoms pa dang rnam par grol ba dang rnam par ma grol ba'i sems kyang yang dag pa ji lta ba bzhin du</text></item>
<item><p>279a3</p><section>mdo sde</section><text>rab tu shes so/ /shin du rnam par grol ba'i sems la yang shin du rnam par grol ba'i sems yin par yang dag pa ji lta ba bzhin du rab tu shes so/ /dge slong dag dge slong 'od srung gis kyang sems can pha</text></item>
<item><p>279a4</p><section>mdo sde</section><text>rol rnams dang gang zag pha rol rnams kyi rtog pa dang dpyod pa'i sems yang dag pa ji lta ba bzhin du sems kyis shes so/ /'dod chags dang bcas pa'i sems dang 'dod chags dang bral ba'i sems kyang yang dag</text></item>
<item><p>279a5</p><section>mdo sde</section><text>pa ji lta ba bzhin du rab tu shes so/ /zhe sdang dang bcas pa'i sems dang zhe sdang dang bral ba'i sems dang gti mug dang bcas pa'i sems dang gti mug dang bral ba'i sems dang bsdus pa dang 'phros pa dang zhum pa</text></item>
<item><p>279a6</p><section>mdo sde</section><text>dang bsdams pa dang rgod pa dang rgod pa ma yin pa dang chen por gyur pa dang rnam par zhi ba dang rnam par ma zhi ba dang mnyam par bzhag pa dang mnyam par ma bzhag pa dang bsgoms pa dang ma bsgoms pa dang rnam par grol</text></item>
<item><p>279a7</p><section>mdo sde</section><text>ba dang rnam par ma grol ba'i sems kyang yang dag pa ji lta ba bzhin du rab tu shes so/ /shin du rnam par grol ba'i sems la yang shin tu rnam par grol ba'i sems yin par yang dag pa ji lta ba bzhin du rab tu shes</text></item>
<item><p>279a8</p><section>mdo sde</section><text>so/ /dge slong dag ngas ni sngon gyi gnas rnam pa du ma rjes su dran de/ 'di lta ste skye ba gcig dang gnyis dang gsum dang bzhi dang lnga dang drug dang bdun dang brgyad dang dgu dang bcu dang nyi shu dang sum bcu dang bzhi bcu</text></item>
<item><p>279b1</p><section>mdo sde</section><text>dang lnga bcu dang skye ba brgya dang skye ba stong dang skye ba 'bum dang skye ba brgya phrag du ma dang skye ba stong phrag du ma dang skye ba 'bum phrag du ma dang 'jig pa'i bskal pa dang 'chags pa'i bskal pa dang 'jig pa dang 'chags pa'i</text></item>
<item><p>279b2</p><section>mdo sde</section><text>bskal pa dang 'jig pa'i bskal pa du ma dang 'chags pa'i bskal pa du ma dang 'jig pa dang 'chags pa'i bskal pa du ma dang sems can de dag ni ming 'di zhes bya bar gyur/ ga ge mo zhig na bdag ming 'di zhes bya</text></item>
<item><p>279b3</p><section>mdo sde</section><text>bar gyur/ rigs ni 'di zhes bya rus ni 'di zhes bya/ zas ni 'di lta bu zhig za za/ bde ba dang sdug bsngal ni 'di lta bu zhig myong / yun ni 'di srid cig gnas gnas/ tshe ni 'di ltar ring / tshe ni 'di tsam</text></item>
<item><p>279b4</p><section>mdo sde</section><text>zhig thub/ nga de nas shi 'phos nas ga ge mo zhig bu skyes/ ga ge mo zhig nas yang shi 'phos nas yang 'di lta bu zhig tu skyes so snyam du rnam pa dang bcas pa dang yul phyogs dang bcas pa dang gtan tshigs dang</text></item>
<item><p>279b5</p><section>mdo sde</section><text>bcas par rnam pa du mar sngon gyi gnas rjes su dran no/ /dge slong dag dge slong 'od srung gis kyang sngon gyi gnas rnam pa du ma rjes su dran te 'di lta ste/ skye ba gcig dang gnyis dang gsum dang bzhi dang lnga</text></item>
<item><p>279b6</p><section>mdo sde</section><text>dang drug dang bdun dang brgyad dang dgu dang bcu dang nyi shu dang sum bcu dang bzhi bcu dang lnga bcu dang skye ba brgya dang skye ba stong dang skye ba 'bum dang skye ba brgya phrag du ma dang skye ba stong phrag du ma dang skye ba 'bum phrag du ma dang</text></item>
<item><p>279b7</p><section>mdo sde</section><text>'jig pa'i bskal pa dang 'chags pa'i bskal pa dang 'jig pa dang 'chags pa'i bskal pa dang 'jig pa'i bskal pa du ma dang 'chags pa'i bskal pa du ma dang 'jig pa dang 'chags pa'i bskal pa du ma dang sems</text></item>
<item><p>279b8</p><section>mdo sde</section><text>can de dag ni ming 'di zhes bya bar gyur/ ga ge mo zhig na bdag ming 'di zhes bya bar gyur/ rigs ni 'di zhes bya/ rus ni 'di zhes bya/ zas ni 'di lta bu zhig za za/ bde ba dang sdug bsngal ni</text></item>
<item><p>280a1</p><section>mdo sde</section><text>'di lta bu zhig myong / yun ni 'di srid cig gnas gnas/ tshe ni 'di ltar ring / tshe ni 'di tsam zhig thub/ de nas shi 'phos nas ga ge mo zhig tu skyes ga ge mo zhig nas shi 'phos nas</text></item>
<item><p>280a2</p><section>mdo sde</section><text>yang 'di lta bu zhig du skyes so snyam du/ rnam pa dang bcas pa dang yul phyogs dang bcas pa dang gtan tshigs dang bcas par rnam pa du mar sngon gyi gnas rjes su dran no/ /dge slong dag ngas ni lha'i mig rnam par dag</text></item>
<item><p>280a3</p><section>mdo sde</section><text>pa mi las 'das pas/ sems can rnams 'chi 'pho zhing 'dug pa dang skye zhing 'dug pa dang kha dog bzang po dang kha dog ngan pa dang bzang po dang ngan pa dang bde 'gror 'gro ba dang ngan 'gror 'gro ba yang rung ste/ sems can</text></item>
<item><p>280a4</p><section>mdo sde</section><text>rnams las ji lta ba bzhin du 'gro ba/ yang dag pa ji lta ba bzhin du rab tu shes so/ /sems can 'di dag ni lus kyis nyes par spyod pa dang ldan pa yin/ ngag gi nyes par spyod pa dang ldan pa yin/ yid kyi</text></item>
<item><p>280a5</p><section>mdo sde</section><text>nyes par spyod pa dang ldan pa yin/ 'phags pa rnams la skur pa 'debs pa yin log par lta ba yin te/ log par lta ba'i las dang chos yang dag par blangs pa'i rgyu de dang rkyen des na lus dang bral te/</text></item>
<item><p>280a6</p><section>mdo sde</section><text>shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ro/ /sems can 'di dag ni lus kyi legs par spyod pa dang ldan pa yin/ ngag gi legs par spyod pa dang</text></item>
<item><p>280a7</p><section>mdo sde</section><text>ldan pa yin/ yid kyi legs par spyod pa dang ldan pa yin/ 'phags pa rnams la skur pa mi 'debs pa yin/ yang dag par lta ba yin te/ yang dag par lta ba'i las dang chos yang dag par blangs pa'i rgyu</text></item>
<item><p>280a8</p><section>mdo sde</section><text>de dang rkyen des lus dang bral te/ shi ba'i 'og tu bde 'gro mtho ris kyi 'jig rten lha rnams kyi nang du skye bar 'gyur bar mthong ngo / /dge slong dag dge slong 'od srung gis kyang lha'i mig rnam par dag pa mi las 'das pas</text></item>
<item><p>280b1</p><section>mdo sde</section><text>sems can rnams 'chi 'phos shing 'dug pa dang skye zhing 'dug pa dang kha dog bzang po dang kha dog ngan pa dang bzang po dang ngan pa dang / bde 'gror 'gro ba dang ngan 'gror 'gro ba yang rung ste/ sems can rnams las ci</text></item>
<item><p>280b2</p><section>mdo sde</section><text>lta ba bzhin du 'gro ba yang dag pa ji lta ba bzhin du rab tu shes so/ /sems can 'di dag ni lus kyi nyes par spyod pa dang ldan pa yin/ ngag gi nyes par spyod pa dang ldan pa yin/ yid kyi nyes par spyod pa dang ldan pa yin</text></item>
<item><p>280b3</p><section>mdo sde</section><text>'phags pa rnams la skur pa 'debs pa yin/ log par lta ba yin te/ log par lta ba'i las dang chos yang dag par blangs pa'i rgyu de dang rkyen des na lus dang bral te/ shi ba'i 'og tu ngan song ngan 'gro log par</text></item>
<item><p>280b4</p><section>mdo sde</section><text>ltung ba sems can dmyal ba rnams su skye bar 'gyur ro/ /sems can 'di dag ni lus kyi legs par spyod pa dang ldan pa yin/ ngag gi legs par spyod pa dang ldan pa yin/ yid kyi legs par spyod pa dang ldan pa</text></item>
<item><p>280b5</p><section>mdo sde</section><text>yin/ 'phags pa rnams la skur pa mi 'debs pa yin/ yang dag par lta ba yin te/ yang dag par lta ba'i las dang chos yang dag par blangs pa'i rgyu de dang rkyen des lus dang bral te/ shi ba'i 'og tu</text></item>
<item><p>280b6</p><section>mdo sde</section><text>bde 'gro mtho ris kyi 'jig rten lha rnams kyi nang du skye bar 'gyur ba mthong ngo / /dge slong dag ngas ni tshe 'di nyid la zag pa rnams zad pas/ zag pa med pa'i sems rnam par grol ba dang shes rab rnam par</text></item>
<item><p>280b7</p><section>mdo sde</section><text>grol ba dang rang gi mngon par shes pas mngon sum du byas te/ bsgrubs nas bdag gi skye ba ni zad do/ /tshangs par spyod pa ni spyad zin to/ /bya ba ni byas so/ /'di las srid pa gzhan mi shes so snyam du nyams su</text></item>
<item><p>280b8</p><section>mdo sde</section><text>myong ngo / /dge slong dag dge slong 'od srung gis kyang tshe 'di nyid la zag pa rnams zad pas/ zag pa med pa'i sems rnam par grol ba dang shes rab rnam par grol ba/ rang gi mngon par shes pas mngon sum du byas</text></item>
<item><p>281a1</p><section>mdo sde</section><text>te bsgrubs nas/ bdag gi skye ba ni zad do/ /tshangs par spyod pa ni spyad zin to/ /bya ba ni byas so/ /'di las srid pa gzhan mi shes so snyam du nyams su myong ngo / /der gang gi tshe bcom ldan 'das</text></item>
<item><p>281a2</p><section>mdo sde</section><text>kyis tshe dang ldan pa 'od srung chen po 'khor brgya phrag du ma'i nang du bdag nyid dang 'dra bar che ba dang rgya che ba la bzhag pa de'i tshe/ lhag par yang lha dang bcas pa'i 'jig rten gyi bla mar gyur to/ /de nas dge slong rnams kyis</text></item>
<item><p>281a3</p><section>mdo sde</section><text>sangs rgyas bcom ldan 'das la gsol pa/ btsun pa bcom ldan 'das kyis gang gi tshe/ tshe dang ldan pa 'od srung chen po bdag nyid dang 'dra bar che ba dang rgya che ba la bzhag pa/ de'i tshe lhag par yang lha dang bcas pa'i</text></item>
<item><p>281a4</p><section>mdo sde</section><text>'jig rten gyi bla mar gyur pa la gzigs/ bcom ldan 'das kyis bka' stsal pa/ da ltar 'ba' shig ma yin te/ ji ltar 'das pa'i dus na yang / gang gi tshe ngas 'di la bkur sti byas pa de'i tshe/ yul na</text></item>
<item><p>281a5</p><section>mdo sde</section><text>gnas pa'i skye bo mang po thams cad kyi bla mar gyur pa de nyon cig /dge slong dag sngon byung ba 'das pa'i dus na/ grong khyer bA rA Na sI na rgyal po tshangs pas byin rgyal po byed de/ de'i ring la 'byor pa dang rgyas pa dang</text></item>
<item><p>281a6</p><section>mdo sde</section><text>bde ba dang lo legs pa dang skye bo dang mi mang pos gang ba dang rtsod pa dang 'thab pa zhi ba dang 'khrug pa dang nang 'khrug dang chom rkun pa dang nad dang mu ge med pa dang 'bras sA lu dang bu ram shing dang ba lang dang ma he dang ldan par 'dug</text></item>
<item><p>281a7</p><section>mdo sde</section><text>ste/ gnod pa med cing tsher ma dkrugs la/ bu gcig pa sdug pa la bya ba bzhin du rgyal srid byas so/ /rgyal po de la btsun mo mang ste btsun mo lnga brgya yod do/ /de dag dang lhan cig tu rtse zhing dga' la dga'</text></item>
<item><p>281a8</p><section>mdo sde</section><text>mgur spyod kyang bu med nas/ bu 'dod de lha 'o cog la gsol ba 'debs so/ /de gsol ba 'debs pa lhur byed kyang bu ma skyes/ bu mo yang ma skyes so/ /rgyal po de la/ blon po lnga brgya yod na thams cad kyang</text></item>
<item><p>281b1</p><section>mdo sde</section><text>rgyags shing bag med par gnas pa sha stag go/ /de'i blon po'i mchog mdzod ces bya ba mkhas shing gsal la yid gzhungs pa gzhung lugs can dul ba dang ldan pa bag yod pa zhig kyang yod do/ /de nas rgyal po</text></item>
<item><p>281b2</p><section>mdo sde</section><text>tshangs pas byin/ nyi 'og gi rgyal po zhig dang mi 'thun par gyur nas/ rgyal po tshangs pas byin gyis bsams pa/ bdag gis blon po gang nyi 'og gi yul der bzhag na/ rgyal po de dang mjal dum byas nas/</text></item>
<item><p>281b3</p><section>mdo sde</section><text>yul srung nus par 'gyur zhi gu snyam mo/ /de nas des bltas na blon po'i mchog mdzod ces bya ba/ mkhas shing gsal la yid gzhungs pa/ gzhung lugs can dul ba dang ldan pa/ bag yod pa zhig 'dug</text></item>
<item><p>281b4</p><section>mdo sde</section><text>pa des rgyal po de dang mjal dum byas nas/ bdag gi yul srung nus par 'gyur ro snyam nas/ rgyal po des de mtha' 'khob ri khrod kyi yul der bskos te/ khyod song la der 'dug ste nga'i yul srungs shig /des</text></item>
<item><p>281b5</p><section>mdo sde</section><text>gsol pa/ lhas ji skad bka' stsal pa bzhin du 'tshal lo zhes smras nas/ de ri khrod der song nas 'dug go/ /de der song nas kyang nyi 'og gi yul de bzung nas/ ci nas yul der gnod pa cung zad kyang byed mi</text></item>
<item><p>281b6</p><section>mdo sde</section><text>nus par byas so/ /de nas phyi zhig na rgyal po tshangs pas byin rgas pa'i 'og tu chung ma la bu chags nas/ de zla ba dgu 'am bcu lon pa dang khye'u gzugs bzang zhing blta na sdug la mdzes pa zhig btsas te/ de'i</text></item>
<item><p>281b7</p><section>mdo sde</section><text>btsas ston rgyas par byas nas rigs dang 'thun par ming btags te/ 'o ma dang zho dang mar dang zhun mar dang mar gyi nying khu rnams kyis bskyed bsrings nas/ de gang gi tshe 'gro nus par gyur pa de'i tshe rgyal po sems</text></item>
<item><p>281b8</p><section>mdo sde</section><text>pa la zhugs te/ da ni bdag rgas pas ring po mi thogs par 'chi bar 'gyur na/ bdag 'das pa'i 'og tu byis pa gzhon nu 'dis/ rgyal srid 'dzin mi nus na 'dis na bdag shi ba'i 'og tu/ bdag gi blon po'i</text></item>
<item><p>282a1</p><section>mdo sde</section><text>nang na gang zhig gis bdag gi bu dang rgyal srid srung nus zhi gu snyam mo/ /de nas des bltas na blon po lnga brgya po thams cad ni rgyags shing bag med par gnas na/ gzhan su yod snyam ste/ brtags</text></item>
<item><p>282a2</p><section>mdo sde</section><text>na blon po'i mchog mdzod ces bya ba mkhas shing gsal la yid gzhungs pa gzhung lugs can dul ba dang ldan pa bag yod pa des ni bdag 'das pa'i 'og tu bu dang rgyal srid srung nus so snyam mo/ /de nas des bsams</text></item>
<item><p>282a3</p><section>mdo sde</section><text>pa/ bdag gis ci nas de yul na gnas pa'i skye bo mang po thams cad kyis bkur bar 'gyur ba de lta bur bkur sti bya'o snyam nas rgyal po des de la pho nya btang ste/ nga khyod dang phrad par 'dod kyis shog cig ces</text></item>
<item><p>282a4</p><section>mdo sde</section><text>spring ngo / /de nas blon po'i mchog mdzod ces bya bas de thos ma thag tu bA rA Na sIr chas so/ /rgyal po des kyang de la bkur sti bya ba'i phyir/ lam dang grong khyer mdzes par byed du bcug nas rgyal po des dpung</text></item>
<item><p>282a5</p><section>mdo sde</section><text>gi tshogs yan lag bzhi go bskon nas/ rang nyid kyis blon po'i mchog mdzod ces bya ba bsu nas/ rgyal po tshangs pas byin gyis bar skabs gang du de dang phrad pa'i bar skabs der/ glang po che las babs nas</text></item>
<item><p>282a6</p><section>mdo sde</section><text>yang dag par dga' bar byas te/ mgul nas 'jus nas bzhon pa gcig la zhon te/ 'byor pa chen po dang ldan pas grong khyer bA rA Na sIr song nas stan cig la 'dug tu bcug ste kha zas gcig tu g.yos pa</text></item>
<item><p>282a7</p><section>mdo sde</section><text>dang sder cig tu zan zos nas nor gyi phung po chen po byin no/ /byin nas kyang rgyal po des de la smras pa/ mdzod nga ni da rgas te/ ring por mi thogs par 'chi bar 'gyur la/ blon po lnga brgya po 'di</text></item>
<item><p>282a8</p><section>mdo sde</section><text>rnams kyis nga shi ba'i 'og tu rgyal po byis pa yin snyam ste/ gzhon nu la brnyas par 'gyur du 'ong la/ nga shi ba'i 'og tu khyod kyis bu dang / rgyal srid srung nus pas na ngas khyod la bu dang rgyal srid</text></item>
<item><p>282b1</p><section>mdo sde</section><text>gtad kyis/ nga shi ba'i 'og tu 'di gnyis bsrung bar gyis shig ces byas so/ /blon po'i mchog mdzod kyis gsol pa/ lhas ji skad bka' stsal pa bzhin du 'tshal lo/ /de nas phyi zhig na rgyal po tshangs</text></item>
<item><p>282b2</p><section>mdo sde</section><text>byin nad kyis thebs nas/ de rtsa ba dang sdong bu dang lo ma dang me tog dang 'bras bu'i sman rnams kyis rim gro byas kyang sos par byed ma nus nas/ des rgyal bu rgyal sar bcug ste/ blon po'i mchog mdzod la</text></item>
<item><p>282b3</p><section>mdo sde</section><text>gtad nas shi ba'i 'og tu rgyal po'i bu dang yul bsrungs nas phyogs su bsgrags so/ /de nas des rgyal po bgres po shi ba'i 'og tu/ des de'i mdab btang nas blon po lnga brgya po bsdus te bsgo ba/ khyod ji</text></item>
<item><p>282b4</p><section>mdo sde</section><text>ltar yang rgyal po bgres po nongs pas gzhan su yang bdag cag sdud pa med do snyam du ma sems shig /ngas khyed kun la yul gyi bgo bsha' bya'o/ /bdag cag gis ci nas rgyal po 'di byis pa yin</text></item>
<item><p>282b5</p><section>mdo sde</section><text>yang sus kyang mi tshugs par bya'o zhes byas nas/ des blon po lnga brgya po de dag la yul gyi bgo bsha' byas so/ /rgyal po'i bu de yang nang mi dang bcas par de nyid kyis bsrungs so/ /de nas de gang gi tshe</text></item>
<item><p>282b6</p><section>mdo sde</section><text>cher skyes pa de'i tshe/ blon po'i mchog mdzod gyis gsol pa/ lha rgyal po yab kyis lha dang rgyal srid bdag la btad nas/ yab nongs pa'i 'og tu bdag gis lha dang rgyal srid bsrungs so zhes byas so/ /dge</text></item>
<item><p>282b7</p><section>mdo sde</section><text>slong dag ji snyam du sems/ de'i tshe blon po'i mchog mdzod ces bya bar gyur pa/ byang chub sems dpa'i spyod pa dang ldan par gyur pa gang yin pa de ni 'od srung 'di kho na yin te/ der yang gang gi tshe ngas bkur sti chen</text></item>
<item><p>282b8</p><section>mdo sde</section><text>pos bkur sti byas pa de'i tshe/ yul na gnas pa'i skye bo mang po thams cad kyi bla mar gyur to/ /da ltar yang gang gi tshe ngas 'di la bkur sti byas te/ bdag nyid dang 'dra bar che ba dang rgya che ba la bzhag pa de'i tshe</text></item>
<item><p>283a1</p><section>mdo sde</section><text>'jig rten thams cad kyi bla mar gyur to// //las brgya tham pa/ bam po nyi shu gsum pa/ kun dga' bo zhes bya ba ni/ gang gi tshe tshe dang ldan pa kun dga' bo rab tu byung ste/ chos kyi phung po brgyad khri</text></item>
<item><p>283a2</p><section>mdo sde</section><text>bzhi stong lobs nas/ bcom ldan 'das kyis kyang / thos pa 'dzin pa rnams dang thos pa bsags pa rnams kyi mchog tu bstan pa dang / tshe dang ldan pa 'od srung chen po yang / bcom ldan 'das kyis</text></item>
<item><p>283a3</p><section>mdo sde</section><text>bdag nyid dang 'dra bar che ba dang rgya che bar ston pa de'i tshe/ de gnyi ga lha dang bcas pa'i 'jig rten gyi bla mar gyur to/ /de nas bcom ldan 'das kyis dgongs pa/ dge slong 'di nyid kyis ni nga yongs su mya</text></item>
<item><p>283a4</p><section>mdo sde</section><text>ngan las 'das nas bstan pa'i don byed nus par 'gyur te/ gcig gis ni thos pa'i mdzod srung bar nus so/ /gcig gis ni bstan pa'i don byed nus par 'gyur ro snyam du dgongs nas/ bcom ldan</text></item>
<item><p>283a5</p><section>mdo sde</section><text>'das ku sha'i grong khyer du chas te gshegs so/ /de nas bcom ldan 'das yongs su mya ngan las 'da' ba'i tshe/ 'di snyam du dgongs te gal te mi rnams 'ba' shig la bstan pa gtad de/ mi ma yin pa</text></item>
<item><p>283a6</p><section>mdo sde</section><text>rnams la ma gtad na yang yun ring du gnas par mi 'gyur la/ gal te mi ma yin pa rnams 'ba' shig la gtad de mi rnams la ma gtad na yang yun ring du gnas par mi 'gyur gyis/ ma la ngas lha dang</text></item>
<item><p>283a7</p><section>mdo sde</section><text>mi rnams dang dge slong de gnyis la bstan pa gtad na/ lha dang mi rnams kyis kyang yongs su gzung la dge slong gnyis kyis kyang yongs su bzung bas bstan pa yun ring du gnas par 'gyur ro snyam du dgongs nas bcom</text></item>
<item><p>283a8</p><section>mdo sde</section><text>ldan 'das kyis tshe dang ldan pa 'od srung chen po la bka' stsal pa/ 'od srung khyod nga yongs su mya ngan las 'das pa'i 'og tu bstan pa'i don byas te/ sde snod gsum yang dag par bsdus nas dge slong kun</text></item>
<item><p>283b1</p><section>mdo sde</section><text>dga' bos nyon mongs pa thams cad spangs te/ dgra bcom pa nyid mngon sum du ma byas kyi bar du yongs su mya ngan las 'da' bar ma byed cig /der bcom ldan 'das kyis tshe dang ldan pa kun dga' bo la bka' stsal pa/</text></item>
<item><p>283b2</p><section>mdo sde</section><text>kun dga' bo khyod kyang drang srong nyi ma'i gung rab tu ma byung gi bar du mya ngan las 'da' bar ma byed cig /de la yang khyod kyis 'di skad ces gyis shig /klu'i rgyal po hu lu ru btul te/ kha che'i yul gtsugs nas der</text></item>
<item><p>283b3</p><section>mdo sde</section><text>bstan pa gnas par byas te/ rgyas par byas nas de bzhin du khyim bdag gso ma can rab tu phyung ste/ des kyang nyon mongs pa thams cad spangs nas dgra bcom pa nyid mngon sum du byas te/ de la khyod kyis thos</text></item>
<item><p>283b4</p><section>mdo sde</section><text>pa rnams ma gtad kyi bar du mya ngan las 'da' bar ma byed cig /gso ma can la yang 'di skad ces gyis shig /khyod kyis kyang klu'i rgyal po gar mkhan dang dpa' bo gnyis btul te/ gar mkhan dang dpa' bo'i dgon</text></item>
<item><p>283b5</p><section>mdo sde</section><text>pa'i gnas btsugs nas/ de bzhin du yul bcom brlag du spos 'tshong srung ba zhes bya ba zhig yod de/ de'i bu nye srung zhes bya ba zhig 'byung bar 'gyur ba de rab tu byung nas/ des kyang dgra bcom pa nyid mngon sum du byas</text></item>
<item><p>283b6</p><section>mdo sde</section><text>nas/ de la yang thos pa rnams ma gtad kyi bar du yongs su mya ngan las 'da' bar ma byed cig /nye srung la yang 'di skad ces gyis shig /khyod kyis kyang rigs kyi bu blo ldan rab tu byung ste des kyang dgra bcom pa nyid mngon sum du</text></item>
<item><p>283b7</p><section>mdo sde</section><text>byas te/ de la yang thos pa rnams ma gtad kyi bar du yongs su mya ngan las 'da' bar ma byed cig /de la yang 'di skad ces gyis shig /khyod kyis kyang yul dmar can gyi bu zhes bya bar zas dug can gyi bsam pa ma byas</text></item>
<item><p>283b8</p><section>mdo sde</section><text>kyi bar du/ yongs su mya ngan las 'da' bar ma byed cig ces gyis shig ces gsungs so/ /de nas tshe dang ldan pa 'od srung chen po dang tshe dang ldan pa kun dga' bo stan las langs nas bla gos phrag pa gcig tu gzar te/</text></item>
<item><p>284a1</p><section>mdo sde</section><text>bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das kyis ji skad bka' stsal pa bzhin du 'tshal lo/ /der bcom</text></item>
<item><p>284a2</p><section>mdo sde</section><text>ldan 'das kyis tshe dang ldan pa 'od srung chen po la bka' stsal pa/ 'od srung khyod song la so so skye bo'i dge 'dun dag khrid de ljongs rgyu zhing song shig nga yongs su mya ngan las 'das pa dang de'i snga rol tu 'khrug long byed</text></item>
<item><p>284a3</p><section>mdo sde</section><text>par mi 'gyur bar gyis shig /gsol pa/ btsun pa de bzhin du 'tshal lo zhes byas nas/ tshe dang ldan pa 'od srung chen pos so so skye bo'i dge 'dun dag khrid de ljongs rgyu zhing song ngo / /de nas tshe dang ldan pa 'od srung chen po</text></item>
<item><p>284a4</p><section>mdo sde</section><text>song nas ring po ma lon par/ bcom ldan 'das kyis 'jig rten pa'i dgongs pa bskyed de/ kye ma lha'i dbang po brgya byin dang rgyal po chen po bzhi po yul 'khor srung dang 'phags skyes po dang mig mi bzang dang rnam thos</text></item>
<item><p>284a5</p><section>mdo sde</section><text>kyi bu rnams nga la ltar 'ongs na legs so snyam du dgongs nas/ bcom ldan 'das kyis ci nas lha'i dbang po brgya byin dang / rgyal po chen po bzhi'i lha'i nang nas mi snang bar gyur te/ bcom ldan 'das kyi spyan sngar</text></item>
<item><p>284a6</p><section>mdo sde</section><text>'dug par 'gyur ba de ltar byin gyis brlabs so/ /de nas de dag gis bcom ldan 'das la lha'i me tog ud pa la dang ku mu da dang pad ma dkar po rnams kyis gtor nas bcom ldan 'das kyi spyan sngar 'khod de/ der bcom</text></item>
<item><p>284a7</p><section>mdo sde</section><text>ldan 'das kyis lha'i dbang po brgya byin dang rgyal po chen po bzhi la bka' stsal pa/ dbang po dag de bzhin gshegs pa ni ring po mi thogs par/ phung po lhag ma med pa'i mya ngan las 'das pa'i dbyings su yongs su mya</text></item>
<item><p>284a8</p><section>mdo sde</section><text>ngan las 'da' bar 'gyur gyis/ nga yongs su mya ngan 'das pa'i 'og tu/ khyed kyis bstan pa bsrung bar gyis shig /dbang po dag lo stong 'das pa'i 'og tu bstan pa nub tu cha ba'i tshe/ 'jig rten na chos</text></item>
<item><p>284b1</p><section>mdo sde</section><text>ma yin pa'i shas che zhing dge ba bcu'i las kyi lam las yongs su nyams par gyur pa na/ 'dzam bu'i gling du mi bde ba'i rlung ldang bar 'gyur te/ mi bde ba'i rlung langs pas char 'bab par mi 'gyur ro/ /char ma</text></item>
<item><p>284b2</p><section>mdo sde</section><text>bab pas chu klung dang khron pa rnams chu nyung bar 'gyur zhing shing ljon pa rnams kyang me tog dang 'bras bu med par 'gyur ro/ /lo tog rnams kyang 'bras bu med pa dang mthu med par 'gyur la/ de dag kyang ser bas</text></item>
<item><p>284b3</p><section>mdo sde</section><text>med par byed do/ /'bru rnams kyang ma rung bar gyur pas mu ge 'byung bar 'gyur ro/ /mu ge byung nas mi rnams zas su khre rgod za bar 'gyur te/ nyam stobs chung zhing gzi byin chung bar 'gyur ro/ /sha ka'i mi dang</text></item>
<item><p>284b4</p><section>mdo sde</section><text>ya ba na dang ba lha'i ka dang rgyal po dang chom gun gyis 'jig rten rnams la gnod pa byed par 'gyur ro/ /sha ka'i mi dang ya ba na dang ba li ka dang rgyal po dang chom rkun gyis gnod pa byas nas de bzhin gshegs pa'i gtsug</text></item>
<item><p>284b5</p><section>mdo sde</section><text>tor dang mche ba dang lhung bzed mchod rten dang 'dra ba rnams shar phyogs kyi yul du khyer ba'i 'og tu lho phyogs nas mtha' 'khob kyi rgyal po sha ka zhes bya ba g.yog 'khor 'bum dang ldan pa 'ong bar 'gyur te/</text></item>
<item><p>284b6</p><section>mdo sde</section><text>dge 'dun gyi gtsug lag khang rnams 'jig par byed cing / mchod rten rnams 'dral bar byed la dge slong rnams kyang gsod par byed do/ /nub phyogs nas ni mtha' 'khob kyi rgyal po ba lhi ka zhes bya ba</text></item>
<item><p>284b7</p><section>mdo sde</section><text>g.yog 'khor 'bum dang ldan pa 'ong bar 'gyur te/ dge 'dun gyi gtsug lag khang rnams 'jig par byed cing / mchod rten rnams 'dral bar byed la dge slong rnams kyang gsod par byed do/ /byang phyogs nas</text></item>
<item><p>284b8</p><section>mdo sde</section><text>ni mtha' 'khob kyi rgyal po ya ba na zhes bya ba g.yog 'khor 'bum dang ldan pa 'ong bar 'gyur te/ dge 'dun gyi gtsug lag khang rnams 'jig par byed cing mchod rten rnams 'dral bar byed la/ dge slong</text></item>
<item><p>285a1</p><section>mdo sde</section><text>rnams kyang gsod par byed do/ /des na mi dang chom rkun dang rgyal po'i nan gyis dpyas gnod par gyur nas/ dge slong rnams shar phyogs kyi yul du 'dong bar 'gyur ro/ /dbang po dag de'i</text></item>
<item><p>285a2</p><section>mdo sde</section><text>tshe yul kau sham bI zhes bya bar rgyal po dbang chen sde zhes bya ba/ g.yog 'khor 'bum dang ldan pa zhig 'byung bar 'gyur te/ de'i bu lus go cha gyon pa lag pa khrag can tshan po che'i stobs dang ldan pa zhig btsa' bar</text></item>
<item><p>285a3</p><section>mdo sde</section><text>'gyur la/ de kho na'i nyin par rgyal po de'i blon po lnga brgya'i bu yang / lus go cha gyon pa lag pa khrag can tshan po che'i stobs dang ldan pa sha stag btsa' bar 'gyur te/ de kho na'i nyin par yul ko'u sham bIr</text></item>
<item><p>285a4</p><section>mdo sde</section><text>khrag gi char 'bab par 'gyur ro/ /de nas rgyal pos mtshan mkhan rnams la smras na/ de dag na re lha 'di ni sa steng thams cad du rgyal po gcig pur 'gyur te/ de lta lags kyis kyang sems can mang po</text></item>
<item><p>285a5</p><section>mdo sde</section><text>kha 'dog par 'gyur lags so zhes lung bstan to/ /de nas btsas ston byas nas bu de che bar grags pa dang bzod par dka' ba zhig ste/ de'i ming bzod par dka' ba zhes bya bar 'dogs par 'gyur ro/ /de</text></item>
<item><p>285a6</p><section>mdo sde</section><text>gang gi tshe cher skyes pa de'i tshe mtha' 'khob kyi rgyal po de dag gis lo bcu gnyis kyi bar du skye bo phal po che kha 'dog par byed cing shar phyogs kyi yul du 'gro bar 'gyur ro/ /de nas rgyal po dbang chen sdes de</text></item>
<item><p>285a7</p><section>mdo sde</section><text>thos te/ 'jigs shing mi dga' ba skyes nas/ de la lha rnams kyis bstan pa/ gzhon nu bzod par dka' ba rgyal sar chug shig dang / des mtha' 'khob kyi rgyal po de dag tshar chod par 'gyur ro zhes ston</text></item>
<item><p>285a8</p><section>mdo sde</section><text>par 'gyur ro/ /de nas rgyal po dbang chen sdes mgo bo las cod pan dang dbu rgyan phud de/ gzhon nu bzod par dka' ba rgyal sar bcug par 'gyur ro/ /de nas rgyal po bzod par dka' bas blon po lnga brgya'i</text></item>
<item><p>285b1</p><section>mdo sde</section><text>bu de dag blon po'i mchog tu bcug nas/ blon po lnga brgya po de dag dang lhan cig tu go bgos te/ mtha' 'khob kyi rgyal po de dag dang g.yul 'gyed pa'i phyir 'dren par 'gyur te/ des mtha' 'khob kyi</text></item>
<item><p>285b2</p><section>mdo sde</section><text>rgyal po gsum po g.yog 'khor 'bum 'bum dang ldan pa de dag kha btags nas/ sa'i steng thams cad du rgyal po gcig pur 'gyur te/ bka' 'og tu bcug nas phyir ko'u sham bIr 'ong bar 'gyur ro/ /</text></item>
<item><p>285b3</p><section>mdo sde</section><text>dbang po dag de'i tshe yul dmar can gyi bu zhes bya bar bram ze mes sbyin zhes bya ba/ rig byed dang rig byed kyi yan lag mthar phyin pa zhig 'byung bar 'gyur te/ des thabs zlar bab pa las chung ma blangs</text></item>
<item><p>285b4</p><section>mdo sde</section><text>nas rtse zhing dga' la dga' mgur spyad par 'gyur la/ sems can gzhan zhig kyang de'i chung ma'i ltor 'jug par 'gyur ro/ /de nas bram ze mo de yid la 'dod pa skyes te/ gzhung gis rtsod pa rnams dang</text></item>
<item><p>285b5</p><section>mdo sde</section><text>lhan cig tu smra yang ci ma rung snyam mo/ /de nas bram ze des mtshan mkhan rnams la bstan nas/ mtshan mkhan rnams na re lto na 'dug pa'i sems can de bstan bcos thams cad rtogs par 'gyur zhing / gzhung</text></item>
<item><p>285b6</p><section>mdo sde</section><text>gis rtsod pa thams cad tshar chod par 'gyur te/ de'i mthus na bram ze mo'i yid la 'dod pa/ gzhung gis rtsod pa rnams dang lhan cig tu smra yang ci ma rung snyam pa de lta bu skyes pa yin no zhes zer ro/ /de nas de zla</text></item>
<item><p>285b7</p><section>mdo sde</section><text>ba dgu 'am bcu lon pa dang bu gzugs bzang zhing lta na sdug la mdzes pa zhig btsas par gyur te/ de gang gi tshe cher skyes pa de'i tshe/ bstan bcos thams cad mthar phyin par 'gyur zhing / gzhung gis rtsod pa thams cad</text></item>
<item><p>285b8</p><section>mdo sde</section><text>tshar chod par 'gyur la/ bram ze lnga brgya bram ze'i sngags slob pa'i slob dpon byed de/ de la slob ma mang po yod pas na/ de'i ming slob ma can zhes btags so/ /de nas des pha ma la gsol nas/ nga nyid kyi bstan</text></item>
<item><p>286a1</p><section>mdo sde</section><text>pa la rab tu byung zhing sde snod gsum lobs par 'gyur te/ rigs pa dang grol ba'i spobs pa dang ldan pa'i chos smra bar 'gyur la 'khor mang po 'du bar 'gyur ro/ /dbang po dag de kho na'i tshe yul dmar can</text></item>
<item><p>286a2</p><section>mdo sde</section><text>gyi bu zhes bya bar tshong dpon nor bzangs zhes bya ba zhig 'byung bar 'gyur te/ des thabs zlar bab pa las chung ma blangs nas/ rtse zhing dga' la dga' mgur spyod par 'gyur la/ srid pa tha ma'i sems can zhig kyang de</text></item>
<item><p>286a3</p><section>mdo sde</section><text>'i chung ma'i ltor zhugs nas/ bud med de bzod pa dang ldan zhing des la kha mchu nyung zhing zhi bar 'gyur ro/ /de nas tshong dpon nor bzangs kyis mtshan mkhan rnams la bstan na/ de dag na re sems can ltor zhugs</text></item>
<item><p>286a4</p><section>mdo sde</section><text>pa de des par 'gyur te/ de'i mthus na chung ma 'di bzod pa dang ldan zhing des la kha mchu nyung zhing zhi bar gyur to zhes zer ro/ /de nas de zla ba dgu 'am bcu lon pa dang bu gzugs bzang zhing lta na sdug la mdzes</text></item>
<item><p>286a5</p><section>mdo sde</section><text>pa zhig btsa' bar 'gyur te/ de'i ming des pa zhes 'dogs par 'gyur ro/ /de gang gi tshe cher skyes pa de'i tshe pha ma la gsol nas/ nga'i bstan pa la rab tu 'byung bar 'gyur te/ des nyon mongs pa thams cad</text></item>
<item><p>286a6</p><section>mdo sde</section><text>spangs nas dgra bcom pa nyid mngon sum du byed par 'gyur la/ thos pa nyung zhing 'dod pa chung la kun gyis shes pa dang bas mtha'i gnas mal du gnas par 'gyur ro/ /de nas re shig na rgyal po</text></item>
<item><p>286a7</p><section>mdo sde</section><text>bzod par dka' ba'i yab dbang chen sde shi nas/ rgyal po bzod par dka' bas pha'i rus bu lag pa gnyis kyis pang du blangs te mya ngan byed cing sdug bsngal la/ smre sngags 'don par byed de su yang de'i</text></item>
<item><p>286a8</p><section>mdo sde</section><text>mya ngan sel nus pa med do/ /de nas re shig na gnas brtan slob ma can 'khor brgya phrag du ma dang yul ko'u sham bIr 'gro bar 'gyur te/ de rgyal po bzod par dka' ba'i thad du song nas chos ston par 'gyur ro/ /</text></item>
<item><p>286b1</p><section>mdo sde</section><text>de nas de thos nas rgyal po de pha'i mya ngan yang sangs par 'gyur la/ bstan pa la yang dad pa rnyed par 'gyur ro/ /de dad par gyur nas dge slong rnams la mi 'jigs pa sbyin par 'gyur ro/ /de nas des dge slong rnams la smras</text></item>
<item><p>286b2</p><section>mdo sde</section><text>pa/ bcom ldan 'das kyi bstan pa mtha' 'khob kyi rgyal po rnams kyis bshig nas ji srid lon/ de dag na re lo bcu gnyis lon no zhes zer ro/ /de nas rgyal po des seng ge'i sgra bsgrags te/ ngas lo bcu gnyis</text></item>
<item><p>286b3</p><section>mdo sde</section><text>kyi bar du ko'u sham bIr bcom ldan 'das kyi bstan pa lo lnga pa'i dus ston bya'o zhes smras nas/ rgyal po des ko'u sham bir lo lnga pa'i dus ston gyi lugs gtod de/ gang gi nyin par lo lnga pa'i dus ston brtsams pa de kho na'i</text></item>
<item><p>286b4</p><section>mdo sde</section><text>nyin par char 'bab par 'gyur te/ sa'i steng rgya mtsho'i mthas gtugs pa chus ngoms par 'gyur ro/ /de nas 'dzam bu'i gling na gnas pa'i skye bo mang po rnams lhag par yang ko'u sham bIr lo lnga pa'i dus ston byed du 'gro zhing /</text></item>
<item><p>286b5</p><section>mdo sde</section><text>dge slong rnams kyi mchod pa'i las la brtson par 'gyur ro/ /de nas dge slong rnams rnyed pa dang bkur sti chen po la zhen nas de dag gis dad pas byin pa longs spyod par byed do/ /lung mnod par mi byed klog par mi byed/ nyin mo</text></item>
<item><p>286b6</p><section>mdo sde</section><text>ni bre mo gtam gyis dus 'da' bar byed/ mtshan mo ni rmugs pa dang gnyid kyis dus 'da' bar byed cing khe dang bkur sti 'dod la/ lus kyi byi dor gyis g.yen spyo zhing gos kyis brgyan pa la brtson te/ nges par 'byung ba dang nye bar zhi ba</text></item>
<item><p>286b7</p><section>mdo sde</section><text>dang dben pa dang rdzogs par byang chub pa dang bral zhing / cha byad 'ba' shig gces par byed par 'gyur te/ dge sbyong gi yon tan dang bral ba/ dam pa'i chos kyi dgrar gyur pa/ rtsod pa'i dus kyi grogs su gyur pa de dag gis chos kyi rgyal</text></item>
<item><p>286b8</p><section>mdo sde</section><text>mtshan bsnyal bar 'gyur/ bdud kyi rgyal mtshan bsgreng bar 'gyur/ chos kyi me lce gsod par 'gyur nyon mongs pa'i me sbor bar 'gyur/ chos kyi rnga 'dral bar 'gyur/ dam pa'i chos kyi 'khor lo phye mar rlog par 'gyur/</text></item>
<item><p>287a1</p><section>mdo sde</section><text>dam pa'i chos kyi rgya mtsho skems par 'gyur/ dam pa'i chos kyi ri bo rnam par 'thor bar 'gyur/ chos kyi grong khyer 'jigs par byed par 'gyur/ chos kyi shing ljon pa drung nas 'byin par 'gyur/ zhi gnas</text></item>
<item><p>287a2</p><section>mdo sde</section><text>dang lhag mthong gnyis spong bar byed/ tshul khrims kyi rgyan rnams gcod par byed/ des na de dag la lha rnams dang klu rnams dang gnod sbyin rnams dmod par 'gyur spong bar 'gyur brgyal bar 'gyur te/ kye sems can tha</text></item>
<item><p>287a3</p><section>mdo sde</section><text>chad 'di lta bu dag gis bcom ldan 'das kyi gsung rab mi mdzes par byas so zhes zer to/ /'di skad ces kyang zer te/ da ni ma bsngags ngan spyod dang / /log par lta bas nyams pa'i bdag /rmongs pa bdag gis</text></item>
<item><p>287a4</p><section>mdo sde</section><text>bcom ldan gyi/ /bstan pa'i ljon shing bcad kyis med/ /da ni snying rje med pa dang / /chos lugs bor zhing bden chos spangs/ /brkam chags rnams kyis bcom ldan gyi/ /bstan pa'i rgyal mtshan bsnyal gyis</text></item>
<item><p>287a5</p><section>mdo sde</section><text>med/ /da ni gdul dka' ma grangs pa/ /sdig pa'i las la dga' ba'i mi/ /sdig can rnams kyis thub pa yi/ /bstan pa'i zam pa bcad kyis med/ /da ni mgo reg ngan pa po/ /spyod 'chal smad pa tshul 'chos gnas/ /</text></item>
<item><p>287a6</p><section>mdo sde</section><text>ngan g.yo can gyis thub pa yi/ /bstan pa'i tshong 'dus bcom gyis med/ /da ni khro dang nga rgyal dang / /rgyags pas brlams shing rnyed la zhen/ /snying rje med pa de dag gis/ /sdig pa mi byed ci yang med/ /da ni dam chos 'jig</text></item>
<item><p>287a7</p><section>mdo sde</section><text>pa'i tshe/ /rtags mtshan shin du mi bzad pa/ /dge ba rnams ni skyo 'gyur ba/ /ston pa de nyid gzigs pa po/ /drang srong dam pas gang gsungs pa/ /de dag kyang ni snang bar 'gyur/ /da ni thub pa'i bstan pa yang / /cung zad tsam</text></item>
<item><p>287a8</p><section>mdo sde</section><text>zhig lus par zad/ /thub pa'i bstan pa gang chen mtsho/ /ring por mi thogs skams par 'gyur/ /ma rabs shes rab 'chal pa dang / /las med gnas pas gnod par byas/ /tshul can dag dang sten mi shes/ /nyes pa 'dzin</text></item>
<item><p>287b1</p><section>mdo sde</section><text>cing tshul khrims spangs/ /byis pa dben pas 'jigs pa dang / /mi dben pa dang mi mkhas dang / /bslab nyes slob dpon ngan pa dang / /rjes su ston pa rmongs pa dang / /ngan pa dag la yid rton pas/ /dam chos 'di ni ma rung byas/ /de skad</text></item>
<item><p>287b2</p><section>mdo sde</section><text>ces zer zhing mi mgu la ma rangs nas/ phyin cad dge slong rnams la bsrung ba dang sbed par mi byed do/ /de nas zhag bdun na dam pa'i chos nub par 'gyur ba na/ lha rnams yid mi dga' nas nam mkha' la 'khod de skad 'byin cing sgra</text></item>
<item><p>287b3</p><section>mdo sde</section><text>bsgrags te/ grogs po dag da ste zhag bdun na gso sbyong gi dus la bab pa'i tshe/ de bzhin gshegs pa'i dam pa'i chos 'thab mos nub par 'gyur ro zhes zer to/ /de nas de thos nas ko'u sham bI na gnas pa'i dge bsnyen lnga brgya</text></item>
<item><p>287b4</p><section>mdo sde</section><text>gtsug lag khang du dong nas dge slong rnams 'thab pa dang 'tshang 'dru ba dang 'gyed pa dang rtsod pa byung ngo cog zhi bar byed de/ 'di skad du kyi hud sangs rgyas kyi bstan pa ring po mi thogs par 'thab mos nub par 'gyur ro zhes zer ro/ /</text></item>
<item><p>287b5</p><section>mdo sde</section><text>'di skad ces kyang zer te/ sems can kun la bde byed pa/ /shAkya seng ge'i bstan pa ni/ /dus kyi 'khor los rab bcom nas/ /myur ba nyid du 'jig par 'gyur/ /gang dag 'di 'dra'i dus bab tshe/ /snying ni stong du ma gas pa/ /</text></item>
<item><p>287b6</p><section>mdo sde</section><text>bdag nyid chen po de dag gi/ /snying gi lcags kyi snying po zad/ /zhi ba'i dus ni 'das par gyur/ /mi bzad dus ni byung gis med/ /shes rab can gyi mi rnams ni/ /'jig rten dag na zad par 'gyur/ /sa steng rtags rnams ci</text></item>
<item><p>287b7</p><section>mdo sde</section><text>'dra bar/ /rnam pa du ma snang ba las/ /nges par thub pa'i bstan pa ni/ /ring po mi thogs 'jig par 'gyur/ /bde 'dod rnams kyis phan pa'i don/ /da ni legs par brtag par rigs/ /da ni dam pa'i chos nub pas/ /mchod pa</text></item>
<item><p>287b8</p><section>mdo sde</section><text>dpag tu med pa las/ /tshad yod pa can du 'gyur ro/ /de bas na bdag gis longs spyod snying po med pa las snying po blang bar bya'o snyam nas dge bsnyen lnga brgya po de dag gis/ gang gi nyin par dam pa'i chos nub par 'gyur ba de kho na'i nyin par</text></item>
<item><p>288a1</p><section>mdo sde</section><text>gtsug lag khang lnga brgya zhal sro bar 'gyur ro/ /de nas gso sbyong gi dus la bab pa na dge bsnyen lnga brgya po rnams brel te/ gtsug lag khang du 'gro mi nus par 'gyur ro/ /de nas re shig na dge slong des</text></item>
<item><p>288a2</p><section>mdo sde</section><text>pa ri spos kyi ngad ldang na gnas pa las gang du gso sbyong bya snyam ste/ 'dzam bu'i gling du bltas na/ bcom ldan 'das kyi nyan thos thams cad ko'u sham bIr 'dus par mthong ngo / /de nas de gso sbyong bya ba'i phyir ko'u sham</text></item>
<item><p>288a3</p><section>mdo sde</section><text>bIr 'gro bar 'gyur ro/ /der dge slong 'bum gso sbyong la 'du bar 'gyur te/ de'i nang na dgra bcom pa ni des pa zhes bya ba gcig yod do/ /sde snod gsum pa ni slob ma can zhes bya ba gcig pu yod do/ /dbang po dag</text></item>
<item><p>288a4</p><section>mdo sde</section><text>de ni de bzhin gshegs pa'i 'dus pa tha ma yin te/ 'di lta ste/ dge slong 'bum yod do/ /de nas dge slong gi dge 'dun 'dus pa'i nang na/ dge slong mdzes chos 'dug pas tshul shing brims nas/ gnas brtan slob ma can</text></item>
<item><p>288a5</p><section>mdo sde</section><text>rnams la smras pa/ gnas brtan dge slong gi dge 'dun 'dus pa lags kyis so sor thar pa gdon du gsol/ slob ma can gyis smras pa 'dzam bu'i gling na bcom ldan 'das kyi nyan thos ji snyed yod pa de dag thams cad 'dir</text></item>
<item><p>288a6</p><section>mdo sde</section><text>'ongs te/ 'di lta ste dge slong 'bum yod na/ de ltar dge 'dun mang po'i nang na/ bdag dge 'dun gyi gnas brtan yin la/ thos pas kyang mthar phyin pa yin na/ bdag kyang bslab pa 'di dag la slob par mi chud na</text></item>
<item><p>288a7</p><section>mdo sde</section><text>gzhan lta lags kyang bslab pa rnams la slob par mi chud/ de lta na su'i don du bdag gis so sor thar pa gdon par bya snyam mo/ /'di skad ces kyang zer te/ do nub rgyu skar tshogs pa yi/ /bcwa lnga'i mtshan mo dga' ba la/ /</text></item>
<item><p>288a8</p><section>mdo sde</section><text>gso sbyong 'dod pa'i dge slong dag /shin du bsgrims te nges par 'khod/ /'dzam gling 'di na shAkya yi/ /sras kyi dge sbyong ji snyed pa/ /de dag thams cad 'dir lhags te/ /'di ni 'dus pa tha ma yin/ /dge slong dge 'dun de dag</text></item>
<item><p>288b1</p><section>mdo sde</section><text>las/ /bdag ni thos pa'i mthar phyin kyang / /bdag kyang bslab la slob mi nus/ /skye bo gzhan lta ci zhig smos/ /'on te 'di na thub dbang po/ /shAkya seng ge blo ldan gyi/ /bslab la legs bslabs 'ga'</text></item>
<item><p>288b2</p><section>mdo sde</section><text>yod na/ /rang gi yon tan brjod par rigs/ /de nas dgra bcom pa des bstan las langs te/ gral dpon gyi 'dun du 'dug nas/ dge 'dun la thal mo sbyar ba btud de/ gnas brtan slob ma can la smras pa/ gnas</text></item>
<item><p>288b3</p><section>mdo sde</section><text>brtan so sor thar pa gdon par gyis shig /ji ltar bcom ldan 'das bzhugs pa'i tshe/ shA ri'i bu dang maud gal gyi bu la sogs pa nyan thos chen po rnams kyis bslab pa yang dag par bsrungs pa de bzhin du/ bdag gis kyang</text></item>
<item><p>288b4</p><section>mdo sde</section><text>sangs rgyas bcom ldan 'das yongs su mya ngan las 'das nas/ lo stong lhag tsam lon gyi 'og tu bstan pa yang dag par bsrungs so zhes zer ro/ /yang bka' stsal pa/ slob ma can gyis smras pa yi/ /tshig 'di thos par gyur nas</text></item>
<item><p>288b5</p><section>mdo sde</section><text>ni/ /nges pa bde bar gshegs pa'i sras/ /seng ge'i sgra ni sgrogs par byed/ /bdag ni thub pa'i bslab pa rnams/ /ma 'khrugs par ni 'dzin par byed/ /bdag ni ston pa'i 'dul ba yi/ /bslab pa rnams la ji bzhin bslabs/ /</text></item>
<item><p>288b6</p><section>mdo sde</section><text>de nas slob ma can gyi slob ma dpung rgyan zhes bya ba 'jigs su rung ba de langs te smras pa/ khyod ni gsar du thos pa nyung ngu yin na/ mkhan po la phyir 'khyal lam zhes byas nas/ des mtshon rnon po blangs te dgra bcom pa des pa de gsod</text></item>
<item><p>288b7</p><section>mdo sde</section><text>par 'gyur ro/ /yang bka' stsal pa/ slob ma can gyi slob ma ni/ /dpung rgyan zhes bya 'jigs su rung / /de yis bde bar gshegs pa'i sras/ /dgra bcom des pa gsod par 'gyur/ /de nas der gnod sbyin zho gdong zhes bya ba zhig</text></item>
<item><p>288b8</p><section>mdo sde</section><text>'byung bar 'gyur te des bsams pa/ dgra bcom pa gcig pu yod pa de yang ngan pa po 'dis bsad do snyam nas/ des rdo rje 'bar zhing rab tu 'bar la kun du rab tu 'bar te/ 'bar ba gcig tu gyur pa thogs nas dge slong dpung rgyan</text></item>
<item><p>289a1</p><section>mdo sde</section><text>gyi mgo bo tshal pa bdun du gshag par 'gyur ro/ /yang bka' stsal pa/ de nas gnod sbyin zho gdong gis/ /rdo rje 'bar ba thogs nas ni/ /dge slong dpung rgyan ngan pa yi/ /mgo bdun tshal par gshag par 'gyur/ /de nas</text></item>
<item><p>289a2</p><section>mdo sde</section><text>dgra bcom pa des pa'i slob ma rnams stan las langs nas sde snod gsum pa slob ma can gsod par 'gyur ro/ /de ltar dgra bcom pa des pa dang sde snod gsum pa slob ma can gsad nas/ de bzhin gshegs pa'i dam pa'i chos nub par</text></item>
<item><p>289a3</p><section>mdo sde</section><text>'gyur ro/ /dam pa'i chos nub nas sa chen po g.yo bar 'gyur zhing / skar mda' dag lhung la lci ba 'byung zhing / bar snang las lha'i rnga sgra dag sgrogs te/ phyogs bzhi nas gza' mjug rings 'byung bar 'gyur la/ lha 'bum snyed snying</text></item>
<item><p>289a4</p><section>mdo sde</section><text>rje rje skad du smre sngags 'don cing / kyi hud de bzhin gshegs pas bskal pa grangs med pa gsum gyi bar du bsgrubs pa'i dam pa'i chos nub kyis med do zhes zer to/ /yang bka' stsal pa/ de nas yud tsam de nyid la/ /dge slong des pa bsad</text></item>
<item><p>289a5</p><section>mdo sde</section><text>pa'i tshe/ /sa steng 'di dag ma lus par/ /rnam pa drug tu g.yo bar 'gyur/ /bdag nyid chen po thub pa yi/ /dam chos de ni nub pa'i tshe/ /der ni srog chags mang po rnams/ /sdug bsngal ldan zhing rlag par 'gyur/ /gnod sbyin</text></item>
<item><p>289a6</p><section>mdo sde</section><text>sangs rgyas mthong ba dang / /rgyal ba'i bstan la dga' ba rnams/ /kha sbub du ni sgyel nas kyang / /smre sngags 'don cing sdug bsngal 'gyur/ /de ring phyin cad 'jig rten du/ /dam pa'i chos kyang med par 'gyur/ /'dul ba</text></item>
<item><p>289a7</p><section>mdo sde</section><text>so sor thar pa'ang rung / /phyin cad spyod par mi 'gyur ro/ /chos kyi chu lon ral gyis med/ /chos kyi rgyun yang bzlog gis med/ /chos kyi rgya mtsho 'di yang skams/ /chos kyi ri bo rnyil gyis med/ /chos kyi mchod sbyin 'di yang</text></item>
<item><p>289a8</p><section>mdo sde</section><text>zad/ /chos kyi mchod sdong brnyil gyis med/ /chos kyi rkang pa bcag gis med/ /sdom pa dag kyang zad kyis med/ /deng du chos kyi sgron ma bsad/ /chos kyi 'khor lo bzlog gis med/ /bdud rtsi'i sgo yang bcad kyis med/ /</text></item>
<item><p>289b1</p><section>mdo sde</section><text>chos smra rnams kyang zad kyis med/ /lam bzang ston par byed pa yi/ /skyes mchog rnams kyang brlag gis med/ /mi rnams ring po mi thogs par/ /ri dgas kyi ni 'du shes 'gyur zhes zer to/ /de nas lha mo sgyu 'phrul chen</text></item>
<item><p>289b2</p><section>mdo sde</section><text>mo sum bcu rtsa gsum pa'i gnas nas babs nas/ snying rje rje skad du smre sngags 'don te/ kyi hud da ni nga'i bus bskal pa grangs med gsum gyi bar du bsgrubs pa'i dam pa'i chos 'thab mos nub par byas kyis med do zhes zer ro/ /</text></item>
<item><p>289b3</p><section>mdo sde</section><text>'di skad ces kyang zer te/ kye ma des pa yon tan can/ /sangs rgyas sras kyi tha chungs te/ /dpung rgyan phrag dog zhe sdang gi/ /dbang du gyur pas bsad pa na/ /sangs rgyas yum ni brtul zhugs bzang / /lha mo chen mo sgyu 'phrul</text></item>
<item><p>289b4</p><section>mdo sde</section><text>ma/ /dam pa'i chos ni nub pa'i phyir/ /mi dga' snying rje bla bar 'gyur/ /kyi hud mi ni lhag mchog gi/ /bstan pa nyams par 'gyur kyis med/ /sde snod gsum pa slob ma can/ /dge slong des pa gnyis bsad pas/ /deng du zla ba</text></item>
<item><p>289b5</p><section>mdo sde</section><text>gnam las lhung / /nyi ma yang ni 'phos kyis med/ /bstan pa'i nyi ma med gyur pas/ /da ni 'jig rten snang ba med/ /zla ba'i dkyil 'khor dag pa ni/ /sgra gcan gyis ni zin pa ltar/ /deng du 'jigs pa chen po yi/ /mun pa</text></item>
<item><p>289b6</p><section>mdo sde</section><text>'jig rten byung gis med/ /mya ngan 'das pa'i gnas 'gro ba'i/ /chos kyi gru ni de ring du/ /dpung rgyan la sogs byis pa rnams/ /snying med pas ni bsad kyis med/ /rtags tsam lhag ma lus par zad/ /chos ma yin pa snang</text></item>
<item><p>289b7</p><section>mdo sde</section><text>bar 'gyur/ /bdud rnams rgyal ba'i sgra skad ni/ /bdud kyi 'khor rnams sgrogs par byed/ /seng ge'i sgra ni bsgrags pa yi/ /lus 'phags ri bo de nyid du/ /da ni brgya byin 'khor dang bcas/ /mya ngan zug rngus phog par gyur/ /</text></item>
<item><p>289b8</p><section>mdo sde</section><text>tshangs bcas 'jig rten de ring du/ /mgon med yi yang chad par gyur/ /'khor bcas bdud ni dgra zla med/ /rgyags pas ldan zhing bdo bar gyur/ /thar pa'i lam ni mtshon pa dang / /mthar ston mya ngan 'das pa na/ /thub pa yi ni byang</text></item>
<item><p>290a1</p><section>mdo sde</section><text>chub phyogs/ /thar pa'i lam rnams bcad kyis med/ /kauN+Di n+ya sogs gang dag du/ /khrus byas mthar phyin rims nad med/ /byang chub yan lag me tog rgyas/ /chos kyi mtsho ni deng du skams/ /bstan pa'i tshogs de gang du</text></item>
<item><p>290a2</p><section>mdo sde</section><text>song / /bstan 'dzin 'di dag gang du dong / /'dzam gling spro ba med gyur pa/ /mthong bas deng du yi chad do/ /sangs rgyas sras po brtul zhugs bzang / /chos kyi rgyal po'i gsung las skyes/ /ru skya 'dzin pa nyon mongs spangs/ /smra ba'i</text></item>
<item><p>290a3</p><section>mdo sde</section><text>stag rnams gang du dong / /'jig rten dag na mgon po'i sras/ /sangs rgyas srog shing 'dzin pa rnams/ /phyag dar khrod dang ri sul dang / /nags tshal bor te gang du dong / /da ni de yis spangs pas na/ /zla ba sgra gcan zin pa bzhin/ /dgon</text></item>
<item><p>290a4</p><section>mdo sde</section><text>pa rnams kyang mi mdzes te/ /kun nas mdzes pa med par gyur/ /shes dang tshul khrims dul bar ldan/ /dad pa'i rin chen rnams kyis brgyan/ /bzod dang des pa ldan pa dang / /dge dang mi dge rtog byed pa'i/ /dam pa'i blo can gang</text></item>
<item><p>290a5</p><section>mdo sde</section><text>dag gis/ /gtsug lag khang dang skyed mos tshal/ /mchod rten sogs pas sa steng 'di/ /brgyan pa'i skyes bu de dag med/ /'jig rten 'dren pa med mthong nas/ /shin du sdug bsngal snying rje bas/ /lha rnams de la sogs pa</text></item>
<item><p>290a6</p><section>mdo sde</section><text>yi/ /smre sngags 'don te dong bar 'gyur/ /de nas kau sham bI na gnas pa'i dge bsnyen lnga brgyas de thos nas/ gtsug lag khang nas byung ste lag pa bsgreng nas cho nge rdung zhing / kyi hud bcom ldan 'das des bskal pa grangs med pa</text></item>
<item><p>290a7</p><section>mdo sde</section><text>gsum gyi bar du bsgrubs pa'i bstan pa deng du 'thab mos nub par gyur to zhes zer to/ /yang smras pa/ 'jigs su rung ba'i 'jig rten na/ /legs gsungs bral ba'i mi rnams la/ /su zhig dam chos smra bar 'gyur/ /su zhig</text></item>
<item><p>290a8</p><section>mdo sde</section><text>mya ngan 'da' bar 'gyur/ /snang ba nub ste mun pas bsgribs/ /rnam par rmongs shing rgyu bar byed/ /thub pa'i gsung rab med pas na/ /dge ba'i las ni rnam spangs shing / /ri dgas bzhin du skyo ba med/ /rtag tu sdig pa'i chos dang</text></item>
<item><p>290b1</p><section>mdo sde</section><text>ldan/ /de nas kau sham bI'i rgyal pos dgra bcom pa des pa dang sde snod gsum pa slob ma can bsad do zhes thos nas/ khros shing rngam la 'khrugs par 'gyur te ma rangs nas des bstan pa la gnod pa byed cing / dge</text></item>
<item><p>290b2</p><section>mdo sde</section><text>'dun gyi gtsug lag khang rnams 'jig par byed la/ mchod rten rnams 'dral bar byed cing dge slong rnams gsod par 'gyur ro/ /dbang po dag phyi ma'i dus na gang du bstan pa la gnod pa chen po 'byung bar 'gyur ba der/ khyed</text></item>
<item><p>290b3</p><section>mdo sde</section><text>gcig tu sdom la bstan pa bsrung bar gyis shig /de nas de ltar 'tshal lo zhes gsol nas/ rgyal po chen po yul 'khor srung gis gsol pa/ btsun pa bdag gis ni shar phyogs nas bstan pa bsrung bar 'tshal lo/ /'phags</text></item>
<item><p>290b4</p><section>mdo sde</section><text>skyes pos gsol pa/ btsun pa bdag gis ni lho phyogs nas bsrung bar 'tshal lo/ /mig mi bzang gis gsol pa/ btsun pa bdag gis ni nub phyogs nas bsrung bar 'tshal lo/ /rnam thos kyi bus gsol pa/ btsun pa</text></item>
<item><p>290b5</p><section>mdo sde</section><text>bdag gis ni/ byang phyogs nas bsrung bar 'tshal lo/ /lha'i dbang po brgya byin gyis gsol pa/ btsun pa bdag gis ni/ thams cad nas bsrung bar 'tshal lo/ /de skad ces gsol nas/ lha'i dbang po brgya byin dang rgyal</text></item>
<item><p>290b6</p><section>mdo sde</section><text>po bzhi bcom ldan 'das kyis gsungs pa la mngon par bstod cing rjes su yi rang nas/ bcom ldan 'das la mgo bos phyag 'tshal te de nyid du mi snang bar gyur to/ /der gang gi tshe bcom ldan 'das kyis tshe dang ldan pa 'od srung</text></item>
<item><p>290b7</p><section>mdo sde</section><text>chen po dang kun dga' bo la bstan pa gtad pa de'i tshe/ dge slong rnams kyis sangs rgyas bcom ldan 'das la gsol pa/ btsun pa bcom ldan 'das kyis/ dge slong 'od srung la bstan pa gtad de/ kun dga' bo la thos pa'i</text></item>
<item><p>290b8</p><section>mdo sde</section><text>mdzod gtad nas/ bcom ldan 'das yongs su mya ngan las 'das pa'i 'og tu 'di gnyis kyis bstan pa rgyas par bgyid par 'gyur ba la gzigs/ bcom ldan 'das kyis bka' stsal pa/ da ltar 'ba' shig ma yin te/ ji ltar</text></item>
<item><p>291a1</p><section>mdo sde</section><text>'das pa'i dus na yang ngas dge slong 'od srung la/ dpung gi tshogs yan lag bzhi dang yul gtad de/ kun dga' bo la nor gyi mdzod gtad nas/ 'di gnyis kyis nga shi ba'i 'og tu bsrungs te rgyal po'i pho brang</text></item>
<item><p>291a2</p><section>mdo sde</section><text>rgyas par byas pa de nyon cig /dge slong dag sngon byung ba 'das pa'i dus na grong khyer mi thi la na/ rgyal po lha chen po zhes bya ba rgyal po byed pa las/ phyi zhig na de'i btsun mo la bu chags nas de zla ba dgu 'am bcu lon pa</text></item>
<item><p>291a3</p><section>mdo sde</section><text>dang khye'u gzugs bzang zhing lta na sdug la mdzes pa zhig btsas nas/ de'i btsas ston rgyas par byas te/ rigs dang 'thun pa'i ming btags nas/ 'o ma dang zho dang mar dang zhun mar dang mar gyi nying khus bskyed bsrings so/ /de nas phyi</text></item>
<item><p>291a4</p><section>mdo sde</section><text>zhig na rgyal po de nad kyis btab nas de rtsa ba dang sdong bu dang lo ma dang me tog dang 'bras bu'i sman rnams kyis rim gro byas kyang sos par byed ma nus nas/ rgyal po des bsams pa/ bdag ni nad 'dis 'chi bar 'gyur la/ bu 'di yang shin du chung</text></item>
<item><p>291a5</p><section>mdo sde</section><text>bas/ bdag shi ba'i 'og tu rgyal po byis pa yin no snyam nas/ thams cad kyis brnyas par 'gyur ro snyam nas/ thams cad kyis brnyas par 'gyur ro snyam mo/ /de nas bdag shi ste dus las 'das pa'i 'og tu 'di na rgyal po'i pho brang</text></item>
<item><p>291a6</p><section>mdo sde</section><text>gi gzhi 'dzin nus shing mthu dang ldan pa su yod snyam pa las/ rgyal po de la blon po'i mchog mkhas shing gsal la yid gzhungs pa gzhung lugs can dul ba dang ldan pa bag yod pa/ dga' bo zhes bya ba dang nye dga' bo zhes bya ba gnyis yod do/ /</text></item>
<item><p>291a7</p><section>mdo sde</section><text>de nas rgyal po lha chen pos bsams pa dga' bo dang nye dga' bo gnyis kyis bdag shi ste dus la 'das pa'i 'og tu/ rgyal po'i pho brang bsrung nus so/ /snyam nas rgyal po des blon po de gnyis pho nyas bkug ste/ bsgo ba khyed gnyis shes par gyis</text></item>
<item><p>291a8</p><section>mdo sde</section><text>shig /nga ni ring po mi thogs par med par 'gyur gyis/ nga shi ste dus las 'das pa'i 'og tu/ khyed gnyis kyis rgyal po'i pho brang srungs shig ces bsgo nas/ rgyal po des de gnyis las gcig la ni rgyal po'i bu dang rgyal po'i dkor</text></item>
<item><p>291b1</p><section>mdo sde</section><text>mdzod gtad do/ /gcig la ni dpung gi tshogs yan lag bzhi dang yul gtad de/ nga 'das pa'i 'og tu khyed gnyis kyis rgyal po'i pho brang srungs la/ rgyas par gyis shig ces bsgo nas/ rgyal po des bu rgyal sar bcug ste dus las</text></item>
<item><p>291b2</p><section>mdo sde</section><text>'das so/ /de nas de dus las 'das pa'i 'og tu blon po de gnyis kyis 'dab btang nas/ gcig gis ni rgyal po'i bu dang rgyal po'i dkor mdzod bsrungs so/ /gcig gis ni dpung gi tshogs yan lag bzhi dang rgyal srid bsrungs so/ /</text></item>
<item><p>291b3</p><section>mdo sde</section><text>de nas gang gi tshe rgyal po'i bu de shed bye zhing mthur son par gyur pa de'i tshe de la de gnyis kyis/ gcig gis ni dkor dang dkor mdzod phul lo/ /gcig gis ni dpung gi tshogs yan lag bzhi dang yul phul te/ lha 'di ni khyed kyi yab kyi</text></item>
<item><p>291b4</p><section>mdo sde</section><text>nor lags kyis chos bzhin du rgyal po mdzod cig ces byas so/ /dge slong dag ji snyam du sems/ de'i tshe rgyal po bgres por gyur pa byang chub kyi spyod pa la gnas pa gang yin pa de ni nga nyid yin no/ /de'i tshe gang gis dpung gi tshogs</text></item>
<item><p>291b5</p><section>mdo sde</section><text>yan lag bzhi dang yul bsrungs pa de ni dge slong 'od srung 'di kho na yin no/ /de'i tshe gang gis rgyal po'i bu dang rgyal po'i dkor mdzod bsrungs pa de ni kun dga' bo 'di kho na yin no/ /de'i tshe rgyal po'i bur gyur pa gang yin pa de ni gos ma can yin</text></item>
<item><p>291b6</p><section>mdo sde</section><text>te/ de'i tshe yang ngas rgas ka gcig la ni rgyal po'i bu dang dkor mdzod gtad do/ /gcig la ni dpung gi tshogs yan lag bzhi dang yul gtad de/ /de gnyis kyis kyang nga shi ste/ dus las 'das pa'i 'og tu/ rgyal po'i pho brang bsrungs</text></item>
<item><p>291b7</p><section>mdo sde</section><text>te rgyas par byas so/ /da ltar yang ngas dus kyi tha ma la thug pa na gcig la ni thos pa'i mdzod gtad do/ /gcig la ni bstan pa gtad de/ 'di gnyis kyis nga yongs su mya ngan las 'das pa'i 'og tu bstan pa rgyas par byed do/ /gzhan</text></item>
<item><p>291b8</p><section>mdo sde</section><text>yang dge slong kun dga' bo dang 'od srung gis smon lam btab ste/ gcig gis ni bdag de'i thos pa rnams kyi mchog tu gyur cig /de yongs su mya ngan las 'das pa'i 'og tu yang thos pa'i mdzod rgyas par byed par gyur cig ces byas</text></item>
<item><p>292a1</p><section>mdo sde</section><text>so/ /gcig gis kyang kye ma/ shAkya thub pa shAkya'i rgyal po'i mchog de yongs su mya ngan las 'das pa'i 'og tu bdag gis de'i bstan pa'i don byed par shog ces byas so/ /gsol pa/ btsun pa 'di gnyis kyis gang du smon</text></item>
<item><p>292a2</p><section>mdo sde</section><text>lam btab lags/ bka' stsal pa/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/</text></item>
<item><p>292a3</p><section>mdo sde</section><text>'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung ste/ de'i gsung rab la dge slong kun dga' bo rab tu byung nas/ de su las rab tu</text></item>
<item><p>292a4</p><section>mdo sde</section><text>byung ba de yang dag par rdzogs pa'i sangs rgyas 'od srung gis thos pa 'dzin pa rnams kyi mchog tu bstan to/ /des der tshe gcig tu tshangs par spyod pa spyad nas 'chi kar smon lam btab pa/ yang dag par rdzogs pa'i sangs rgyas 'od srung</text></item>
<item><p>292a5</p><section>mdo sde</section><text>gis bram ze'i khye'u bla ma lung bstan pa gang yin pa'i/ sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs</text></item>
<item><p>292a6</p><section>mdo sde</section><text>te dgra bcom pa nyid mngon sum du byed par gyur cig /ji ltar bdag gi mkhan po yang dag par rdzogs pa'i sangs rgyas 'od srung gis thos pa 'dzin pa rnams kyi mchog tu bstan pa de bzhin du bdag kyang / shAkya thub pa shAkya'i rgyal po'i</text></item>
<item><p>292a7</p><section>mdo sde</section><text>mchog des thos pa 'dzin pa rnams kyi mchog tu bstan par gyur cig /de yongs su mya ngan las 'das pa'i 'og tu yang bdag gis thos pa'i mdzod rgyas par byed par gyur cig ces byas so/ /dge slong dag ji snyam du sems/ de'i tshe dge</text></item>
<item><p>292a8</p><section>mdo sde</section><text>slong du gyur pa gang yin pa de ni kun dga' bo 'di kho na yin te/ des der smon lam btab pa des na/ dge slong dag nga yang dag par rdzogs pa'i sangs rgyas 'od srung dang shin du mnyam pa dang shugs mnyam pa dang mdzad pa mnyam pa dang thabs</text></item>
<item><p>292b1</p><section>mdo sde</section><text>mnyam pa brnyes par gyur nas/ 'dis nga mnyes par byas te mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par 'gyur la/ 'di yang ngas thos pa</text></item>
<item><p>292b2</p><section>mdo sde</section><text>'dzin pa rnams kyi mchog tu bstan te/ nga yongs su mya ngan las 'das pa'i 'og tu yang thos pa rgyas par byed par 'gyur ro/ /dge slong dag dge slong 'od srung yang yang dag par rdzogs pa'i sangs rgyas 'od srung de nyid kyi gsung rab la rab tu byung</text></item>
<item><p>292b3</p><section>mdo sde</section><text>nas/ de gang las rab tu byung ba de yang dag par rdzogs pa'i sangs rgyas 'od srung gis sbyangs pa'i yon tan dang ldan pa rnams kyi mchog tu bstan to/ /des der tshe gcig tu tshangs par spyod pa spyad nas 'chi kar smon lam btab pa/ 'di</text></item>
<item><p>292b4</p><section>mdo sde</section><text>ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang yon tan gyi tshogs ci yang ma thob kyis/ yang dag par rdzogs pa'i sangs rgyas 'od srung gis bram ze'i khye'u bla ma</text></item>
<item><p>292b5</p><section>mdo sde</section><text>lung bstan pa gang yin pa'i sangs rgyas bcom ldan 'das de/ bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom</text></item>
<item><p>292b6</p><section>mdo sde</section><text>pa nyid mngon sum du byed par gyur cig /'di ltar bdag gi mkhan po yang dag par rdzogs pa'i sangs rgyas 'od srung gis/ sbyangs pa'i yon tan dang ldan pa rnams kyi mchog tu bstan pa de bzhin du/ bdag kyang shAkya thub pa</text></item>
<item><p>292b7</p><section>mdo sde</section><text>shAkya'i rgyal po'i mchog des/ sbyangs pa'i yon tan dang ldan pa rnams kyi mchog tu bstan par gyur cig ces byas nas/ de de nas shi 'phos te/ dus las 'das nas/ grong khyer bA rA Na sI de nyid du/ blon po'i mchog gi</text></item>
<item><p>292b8</p><section>mdo sde</section><text>khyim du nying mtshams blangs nas/ de gang gi tshe btsas nas cher skyes pa de'i tshe/ de'i rgyal po kr-i kIs blon por bcug go/ /de nas gang gi tshe yang dag par rdzogs pa'i sangs rgyas 'od srung / sangs rgyas kyi phrin las thams</text></item>
<item><p>293a1</p><section>mdo sde</section><text>cad zin nas/ lhag ma med pa'i mya ngan las 'das pa'i dbyings su yongs su mya ngan las 'das pa'i tshe/ rgyal po kr-i kIs de'i sku gdung la mchod pa byas nas/ rin po che'i mchod rten kho ra khor du dpag</text></item>
<item><p>293a2</p><section>mdo sde</section><text>tshad gcig yod pa zhig byed du bcug ste/ rgyal po des blon po'i bu de mchod rten de'i lag dpon du bskos so/ /de nas phyi zhig na rgyal po kr-i kIs mchod rten de rnam pa thams cad yongs su rdzogs par byas nas/ der mchod rten</text></item>
<item><p>293a3</p><section>mdo sde</section><text>gyi dus ston bya bar 'dod do/ des bza' ba dang bca' ba dang gos mang po sbyar nas/ dge slong rnams la 'dod tu bcug go g.yar 'dren btang ngo / /der yang dag par rdzogs pa'i sangs rgyas 'od srung yongs su mya ngan las 'das nas</text></item>
<item><p>293a4</p><section>mdo sde</section><text>zhag bdun lon nas bstan pa nub ste/ de yongs su mya ngan las 'das nas/ dge slong dbang thob pa gang yin pa de dag ni yongs su mya ngan las 'das so/ /so so'i skye bo gang yin pa de dag ni khyim par gyur to/ /de nas</text></item>
<item><p>293a5</p><section>mdo sde</section><text>der g.yar 'dren pa de dag gis dge slong gcig kyang ma rnyed nas/ rgyal po kr-i kIs dge slong de dag gar dong zhes smras pa dang / blon po rnams kyis yang dag par rdzogs pa'i sangs rgyas yongs su mya ngan las 'das te zhag</text></item>
<item><p>293a6</p><section>mdo sde</section><text>bdun lon nas bstan pa nub lags so zhes gsol to/ /rgyal pos bka' stsal pa/ de'i dge slong gang gis/ de'i bstan pa 'dzin par 'gyur ba de lta bu gcig kyang med dam zhes byas nas/ rgyal po kr-i kIs mchod</text></item>
<item><p>293a7</p><section>mdo sde</section><text>rten de la bkur sti byas te song ngo / /blon po'i bu des kyang mchod rten de la bkur sti byas nas smon lam btab pa/ dge ba'i rtsa ba 'dis bdag gang dang gang du skye bar 'gyur ba de dang der phyug cing nor mang la longs spyod che ba'i rigs</text></item>
<item><p>293a8</p><section>mdo sde</section><text>su skye bar gyur cig /yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de mnyes par byed par gyur cig /mi mnyes par byed par ma gyur</text></item>
<item><p>293b1</p><section>mdo sde</section><text>cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig / gzhan yang bdag gis de yongs su mya ngan las 'das nas/ bstan pa 'dzin par gyur</text></item>
<item><p>293b2</p><section>mdo sde</section><text>cig ces byas so/ /dge slong dag ji snyam du sems/ de'i tshe blon po'i bu gang yin pa de ni dge slong 'od srung 'di kho na yin te/ 'dis der smon lam btab bo// //las brgya tham pa/ bam po nyi shu bzhi pa/ 'dzin byed</text></item>
<item><p>293b3</p><section>mdo sde</section><text>kyi bu zhes bya ba ni/ gleng gzhi rgyal po'i khab na bzhugs te/ de'i tshe rgyal po'i khab na bram ze che zhing mtho ba 'dzin byed ces bya ba zhig gnas so/ /'dam bu sbyin zhes bya ba'i grong na ni bram ze rgyal zhes bya ba zhig gnas te/ de gnyis mdza' zhing bshes la gcugs</text></item>
<item><p>293b4</p><section>mdo sde</section><text>par gyur to/ /de nas bram ze rgyal chung ma dang lhan cig tu rtse zhing dga' la dga' mgur spyod pa las/ chung ma la bu chags nas de zla ba dgu 'am bcu lon pa dang khye'u gzugs bzang zhing lta na sdug la mdzes pa zhig btsas te/ de'i btsas ston rgyas</text></item>
<item><p>293b5</p><section>mdo sde</section><text>par byas nas/ ming shA ri'i bu zhes bya ba dang nye rgyal zhes bya bar btags so/ /de nas phyi zhig na bram ze 'dzin byed kyi chung ma la yang bu chags nas/ de zla ba dgu 'am bcu lon pa dang khye'u gzugs bzang zhing lta na sdug la mdzes pa</text></item>
<item><p>293b6</p><section>mdo sde</section><text>zhig btsas te/ de'i btsas ston rgyas par byas nas/ khye'u 'di'i ming ji skad gdags zhes ming 'dogs par byed de/ khye'u 'di bram ze che zhing mtho ba 'dzin byed kyi bu yin pas/ khye'u 'di'i ming 'dzin byed kyi bu zhes gdags so zhes</text></item>
<item><p>293b7</p><section>mdo sde</section><text>zer ro/ /de nas khye'u 'dzin byed kyi bu 'o ma dang mar dang zho dang zhun mar dang mar gyi nying khus bskyed bsrings nas/ gang gi tshe de gnyis cher skyes pa de'i tshe de gnyi ga byis pa slob pa'i grwar gtad nas/ de gnyi ga yang yi ge mthar phyin par lobs</text></item>
<item><p>293b8</p><section>mdo sde</section><text>te/ de gnyi gas bstan bcos thams cad lobs so/ /nye rgyal gyis ni lo bcu drug lon nas dbang po'i brda sprod pa yang lobs te gzhung gis rgol ba thams cad tshar gcad do/ /de nas phyi zhig na dka' thub kyi nags tshal du rten bcas</text></item>
<item><p>294a1</p><section>mdo sde</section><text>nas/ de kun du rgyu dag gi nang du rab tu byung ngo / /der gang gi tshe sangs rgyas 'jig rten du byung ba de'i tshe bram ze'i bu shA ri'i bu dang maud gal gyi bu gnyis bcom ldan 'das kyi bstan pa la rab tu byung nas/ der de</text></item>
<item><p>294a2</p><section>mdo sde</section><text>gnyis kyis nyon mongs pa thams cad spangs te dgra bcom pa nyid mngon sum du byas nas/ bcom ldan 'das kyis de gnyis las gcig ni shes rab che ba rnams kyi mchog tu bstan to/ /gcig ni rdzu 'phrul can rnams kyi mchog</text></item>
<item><p>294a3</p><section>mdo sde</section><text>tu bstan to/ /bram ze'i khye'u 'dzin byed kyi bu ni rgyal po'i zham ring ba dpa' bor gyur te/ rgyal po'i pho brang der rtag tu 'gro ba las de shes rab dang ldan pa'i phyir/ rgyal po gzugs can snying pos blon po'i mchog tu bskos</text></item>
<item><p>294a4</p><section>mdo sde</section><text>nas/ longs spyod kyi gzhi chen po yang byin te/ 'jig rten dag ni 'byor pa 'dod pa yin no/ /de nas phyi zhig na/ des kyang thabs zlar bab pa las chung ma blangs nas de de dang lhan cig tu rtse zhing dga' la dga' mgur</text></item>
<item><p>294a5</p><section>mdo sde</section><text>spyod la/ des khyim gyi 'byor pa rgyas par byas te bzhag go/ /de nas des rgyal po'i khab der rgyal po la brten cing bram ze dang khyim bdag rnams kyi nor len par byed do/ /bram ze dang khyim bdag rnams la brten cing</text></item>
<item><p>294a6</p><section>mdo sde</section><text>rgyal po'i nor len par byed do/ /de nas phyi zhig na/ tshe dang ldan pa shA ri'i bus/ 'dzin byed kyi bu gdul ba'i dus la bab par mthong nas/ snga dro sham thabs dang chos gos bgos te lhung bzed thogs nas bram ze 'dzin</text></item>
<item><p>294a7</p><section>mdo sde</section><text>byed kyi bu'i khyim ga la ba der song ngo / /de'i tshe bram ze 'dzin byed kyi bu shing ma la li ka'i mdab na ba 'jo ba'i zhal ta byed cing 'dug pa las/ bram ze 'dzin byed kyi bus thag ring po zhig nas tshe dang ldan pa shA ri'i bu mthong ngo / /mthong</text></item>
<item><p>294a8</p><section>mdo sde</section><text>nas kyang tshe dang ldan pa shA ri'i bu ga la ba der song ste phyin nas/ tshe dang ldan pa shA ri'i bu la yan lag thams cad kyis 'khyud nas khyim gyi nang du khri de/ stan bshams pa la 'dug du bcug ste/ kye shA ri'i bu bshos gsol</text></item>
<item><p>294b1</p><section>mdo sde</section><text>la 'o ma yang gsol cig ces byas so/ /shA ri'i bu na re 'dzin byed kyi bu nga la sems dga' ba byas zin gyis des chog go/ /'dzin byed kyi bus smras pa/ kye shA ri'i bu khyod yun ring mo zhig na gdod bdag gi khyim</text></item>
<item><p>294b2</p><section>mdo sde</section><text>du phyin na/ ci'i phyir zan gcig tsam yang zar mi btub/ shA ri'i bus smras pa/ 'dzin byed kyi bu 'di ltar khyod ni ngang tshul 'chal cing ngang tshul nyams pa yin te/ rgyal po la brten cing bram ze dang khyim bdag</text></item>
<item><p>294b3</p><section>mdo sde</section><text>rnams kyi nor len par byed la/ bram ze dang khyim bdag rnams la brten cing rgyal po'i nor len par byed pa'i phyir ro/ /'dzin byed kyi bus smras pa/ kye shA ri'i bu bdag ni khyim pa ste/ khyim na gnas pa lags</text></item>
<item><p>294b4</p><section>mdo sde</section><text>pas na/ bdag gis ni bdag nyid dang pha ma dang bu dang chung ma dang bran dang bran mo dang las byed pa dang zho shas 'tsho ba dang mdza' bo dang snying nye ba dang nye du dang rgan rabs kyang yang dag par bde bas tshim par bya dgos so/ /rgyal po</text></item>
<item><p>294b5</p><section>mdo sde</section><text>la yang sa gzhi'i rag lus la/ lha yang brjed dgos/ sngon gyi mtshun dag kyang gtor dgos/ dge sbyong dang bram ze rnams kyang zan sbyin dgos te/ bdag gis ni chos bzhin du byed pa 'ba' shig gis bde blag</text></item>
<item><p>294b6</p><section>mdo sde</section><text>tu 'byor par mi nus so/ /shA ri'i bus smras pa/ 'dzin byed kyi bu 'o na khyod nyid la dri bar byas/ khyod kyis ji ltar bzod pa de bzhin du de'i lan thob shig /dper na mi zhig gis pha ma gnyis kyi phyir chos ma yin</text></item>
<item><p>294b7</p><section>mdo sde</section><text>pa spyod cing log par spyod de/ de chos ma yin pa spyod cing log par spyod pa des lus dang bral te/ shi ba'i 'og tu ngan song ngan 'gro log par ltung ba sems can dmyal ba rnams su skyes nas/ de sems can dmyal</text></item>
<item><p>294b8</p><section>mdo sde</section><text>ba'i srungs ma rnams kyis bzung ste/ sdug bsngal drag pa dang mi bzad pa dang tsha ba dang yid du mi 'ong ba'i tshor ba myong du bcug nas/ de na re sems can dmyal ba'i srungs ma dag bdag la gnod pa 'di dang 'di</text></item>
<item><p>295a1</p><section>mdo sde</section><text>lta bu dag ma byed cig /de ci'i phyir zhe na/ bdag gis pha ma'i phyir chos ma yin pa spyad cing log par spyad pas/ bdag chos ma yin pa spyad cing log par spyad pa des/ lus dang bral te shi ba'i</text></item>
<item><p>295a2</p><section>mdo sde</section><text>'og tu ngan song ngan 'gro log par ltung ba sems can dmyal ba rnams su skyes par zad do zhes zer na/ 'dzin byed kyi bu de ji snyam du sems/ mi de sems can dmyal ba'i srungs ma rnams las don de 'grub par 'gyur ram/</text></item>
<item><p>295a3</p><section>mdo sde</section><text>'dzin byed kyi bus smras pa/ shA ri'i bu de ni mi 'grub bo/ /shA ri'i bus smras pa/ 'dzin byed kyi bu dad pa dang ldan pa'i rigs kyi bus chos dang ldan pa dang las kyi yon tan dag gis longs spyod rnams bsgrubs te/</text></item>
<item><p>295a4</p><section>mdo sde</section><text>pha ma gnyis la dus dus su yang dag par ri mo byed pa dang / yang dag par bsnyen bkur byed pa dang / yang dag pa'i bde bas sten par byed de/ sdig pa'i las kyang cung zad kyang mi byed la/ bsod nams kyi lam</text></item>
<item><p>295a5</p><section>mdo sde</section><text>yang dag par blangs te/ 'dug na de la pha ma yang 'di snyam du sems te/ rigs kyi bu 'di ni dad pa dang ldan zhing sgrub phod la rigs pas 'tsho ba yin te/ rigs kyi bu 'dis ni chos dang ldan pa dang / las kyi yon</text></item>
<item><p>295a6</p><section>mdo sde</section><text>tan dag gis longs spyod rnams bsgrubs nas/ dus dus su bdag cag la yang yang dag par ri mo byed/ yang dag par bsnyen bkur byed/ yang dag par bde bas sten par byed de/ sdig pa'i las kyang</text></item>
<item><p>295a7</p><section>mdo sde</section><text>cung zad kyang mi byed la/ bsod nams kyi lam yang yang dag par blangs te 'dug go snyam mo/ /rigs kyi bu pha ma la slar snying brtse bar byed pa de ni/ dge ba'i chos rnams 'phel ba 'ba' shig tu 'gyur bar re bar</text></item>
<item><p>295a8</p><section>mdo sde</section><text>bya ste/ yongs su 'grib par mi 'gyur ro/ /'dzin byed kyi bu/ dper na mi zhig gis bu dang chung ma dang bran dang bran mo dang las byed pa dang zho shas 'tsho ba rnams dang mdza' bo dang snying nye ba dang nye du dang rgan rabs</text></item>
<item><p>295b1</p><section>mdo sde</section><text>rnams dang rgyal po dang lha rnams dang dge sbyong dang bram ze rnams kyi phyir chos ma yin pa spyod cing log par spyod de/ de chos ma yin pa spyod cing log par spyod pa des/ lus dang bral te shi ba'i 'og tu ngan song ngan</text></item>
<item><p>295b2</p><section>mdo sde</section><text>'gro log par ltung ba sems can dmyal ba rnams su skyes nas/ de sems can dmyal ba'i srungs ma rnams kyis bzung ste/ sdug bsngal drag pa dang mi bzad pa dang tsha ba dang yid du mi 'ong ba'i tshor ba myong du bcug</text></item>
<item><p>295b3</p><section>mdo sde</section><text>nas/ de na re sems can dmyal ba'i srungs ma dag bdag la gnod pa 'di dang 'di lta bu dag ma byed cig /de ci'i phyir zhe na/ bdag gis dge sbyong dang bram ze rnams kyi phyir chos ma yin pa spyad cing log par spyad</text></item>
<item><p>295b4</p><section>mdo sde</section><text>par zad do zhes zer na/ 'dzin byed kyi bu ji snyam du sems/ mi de sems can dmyal ba'i srungs ma rnams las don de grub par 'gyur ram/ 'dzin byed kyi bus smras pa/ shA ri'i bu de ni mi 'grub bo/ /shA</text></item>
<item><p>295b5</p><section>mdo sde</section><text>ri'i bus smras pa/ 'dzin byed kyi bu dad pa dang ldan pa'i rigs kyi bus chos dang ldan pa dang / las kyi yon tan dag gis longs spyod rnams bsgrub ste/ dge sbyong dang bram ze rnams la zas sbyin par byed de/ sdig</text></item>
<item><p>295b6</p><section>mdo sde</section><text>pa'i las kyang cung zad kyang mi byed la/ bsod nams kyi lam yang yang dag par blangs te/ 'dug na de la dge sbyong dang bram ze rnams kyis dge ba'i sems kyis slar snying brtse bar byed do/ /'dzin byed kyi bu de</text></item>
<item><p>295b7</p><section>mdo sde</section><text>ltar dge sbyong dang bram ze rnams kyis dge ba'i sems kyis slar snying brtse bar bya ba'i skyes bu gang zag de'i ni/ dge ba'i chos rnams 'phel ba 'ba' zhig tu 'gyur bar re bar byas te yongs su 'grib par mi 'gyur</text></item>
<item><p>295b8</p><section>mdo sde</section><text>ro/ /de skad ces smras nas bram ze 'dzin byed kyi bu ngus te mchi ma blags so/ /de nas bram ze 'dzin byed kyi bus gos kyi mtha' mas mchi ma phyis nas tshe dang ldan pa shA ri'i bu la 'di skad ces</text></item>
<item><p>296a1</p><section>mdo sde</section><text>smras so/ /kye shA ri'i bu 'di ni bdag gi mchis brang bag sar blangs nas ring po ma lags pa zhig mchis te/ de'i slad du bdag gis bag ma mchis par sdig pa kha na ma tho ba mang po bgyis</text></item>
<item><p>296a2</p><section>mdo sde</section><text>kyis/ btsun pa shA ri'i bu bag sar 'di bdag gis gtan du slar btang la/ deng slan chad btsun pa shA ri'i bu las tshangs par spyod pa lnga pa'i bslab pa'i gzhi rnams yang dag par nod par 'tshal lo/ /de nas</text></item>
<item><p>296a3</p><section>mdo sde</section><text>tshe dang ldan pa shA ri'i bus bram ze 'dzin byed kyi bu tshangs par spyod pa lnga pa'i bslab pa'i gzhi rnams la gnas par byas nas stan las langs te song ngo / /de nas tshe dang ldan pa shA ri'i bu lho phyogs kyi ri'i nags khrod ga la</text></item>
<item><p>296a4</p><section>mdo sde</section><text>ba der song ba las/ dge slong gzhan zhig 'od ma'i tshal bya ka lan da ka gnas pa nas/ lho phyogs kyi ri'i nags khrod ga la ba der song nas dge slong des thag ring po zhig nas tshe dang ldan pa shA ri'i bu mthong ngo / /</text></item>
<item><p>296a5</p><section>mdo sde</section><text>mthong nas kyang tshe dang ldan pa shA ri'i bu ga la ba der song ste phyin nas/ tshe dang ldan pa shA ri'i bu'i rkang pa la mgo bos phyag 'tshal te phyogs gcig tu 'dug go/ /phyogs gcig tu 'dug nas tshe dang ldan pa shA ri'i bus dge</text></item>
<item><p>296a6</p><section>mdo sde</section><text>slong de la 'di skad ces smras so/ /dge slong khyod da gdod ga las 'ongs/ dge slong des smras pa/ btsun pa shA ri'i bu bdag da gzod 'od ma'i tshal bya ka lan da ka gnas pa nas mchis so/ /shA ri'i bus smras pa/</text></item>
<item><p>296a7</p><section>mdo sde</section><text>bram ze 'dzin byed kyi bu shes sam/ tshe dang ldan pa shA ri'i bu bdag 'tshal te/ tshe dang ldan pa shA ri'i bu'i sngon gyi khyim na gnas pa'i tshe'i grogs po lags so/ /shA ri'i bus smras pa/ tshe dang ldan pa bram ze 'dzin</text></item>
<item><p>296a8</p><section>mdo sde</section><text>byed kyi bu gnod pa chung ngam/ nyam nga ba nyung ngam/ bde ba dang ldan nam/ nad med dam/ stobs dang ldan par rgyal po'i khab na gnas sam/ ston pa mthong bar dga' 'am/ chos mnyan par dga' 'am/ dge slong</text></item>
<item><p>296b1</p><section>mdo sde</section><text>des smras pa/ tshe dang ldan pa shA ri'i bu bram ze 'dzin byed kyi bu ni ston pa blta bar yang dga'/ chos mnyan par yang dga' mod kyi/ gnod pa dang ldan zhing sdug bsngal dang ldan te nad par gyur pas gal te na nad</text></item>
<item><p>296b2</p><section>mdo sde</section><text>de kho nas 'chi bar 'gyur yang srid do/ /de nas shA ri'i bus chos gos snam sbyar bgos te/ bram ze 'dzin byed kyi bu'i khyim ga la ba der song ba las bram ze 'dzin byed kyi bus thag ring po zhig nas tshe dang ldan pa shA ri'i</text></item>
<item><p>296b3</p><section>mdo sde</section><text>bu mthong ngo / /mthong nas kyang khri las ldang du stsol lo/ /de nas tshe dang ldan pa shA ri'i bus/ bram ze 'dzin byed kyi bu khri las ldang bar stsol ba mthong nas bram ze 'dzin byed kyi bu la smras pa/ 'dzin byed kyi</text></item>
<item><p>296b4</p><section>mdo sde</section><text>bu nga 'dug pa'i stan gzhan dag kyang yod kyis/ khyod khri las ma ldang cig ces byas nas tshe dang ldan pa shA ri'i bu stan bshams pa la 'dug go/ /'dug nas kyang tshe dang ldan pa shA ri'i bus bram ze 'dzin byed kyi bu</text></item>
<item><p>296b5</p><section>mdo sde</section><text>la 'di skad ces smras so/ /'dzin byed kyi bu ci khyod bzod pa dang ldan nam/ mtsho 'am/ ci khyod kyi sdug bsngal drag pa dang / mi bzad pa dang / tsha ba dang / yid du mi 'ong ba'i tshor ba drag po rnams med par gyur</text></item>
<item><p>296b6</p><section>mdo sde</section><text>tam/ phyir thu bar ma gyur tam/ med par gyur par mngon nam/ phyis thu bar gyur par mi mngon grang / 'dzin byed kyi bus smras pa/ btsun pa shA ri'i bu bdag ni bzod pa dang ldan pa ma yin/ 'tsho ba dang ldan</text></item>
<item><p>296b7</p><section>mdo sde</section><text>pa ma yin te/ bdag gi lus la sdug bsngal drag pa dang / mi bzad pa dang / tsha ba dang / yid du mi 'ong ba'i tshor ba tshabs chen po dag gis thebs te/ bdag gi tshor ba de dag phyis thu zhing phyis na bar mngon gyi med par ma gyur</text></item>
<item><p>296b8</p><section>mdo sde</section><text>to/ /btsun pa shA ri'i bu dper na mi stobs rab cig gis mi nyam chung rab cig gi mgo bo 'breng ba bzang po ring pos dam du bcings na de'i mgo bo mi bzad par na bar 'gyur ba de bzhin du btsun pa shA ri'i bu bdag gi mgo bo la tshor ba</text></item>
<item><p>297a1</p><section>mdo sde</section><text>mi bzad cing 'dug ste/ bdag gi tshor ba de dag phyis thu zhing phyis la na bar mngon gyi med par ma gyur to/ /btsun pa shA ri'i bu dper na ba lang gsod pa 'am/ ba lang gsod pa'i slob mas ba lang bsha' ba'i</text></item>
<item><p>297a2</p><section>mdo sde</section><text>gri rnon pos ba lang gi lto dral na de'i lto ba'i tshor ba mi bzad par 'gyur ba de bzhin du btsun pa shA ri'i bu bdag gi lto ba'i nad mi bzad par 'dug ste bdag gi tshor ba de dag phyis thu zhing phyis la na bar mngon gyi med par ma gyur to/ /btsun</text></item>
<item><p>297a3</p><section>mdo sde</section><text>pa shA ri'i bu dper na mi stobs che rab gnyis kyis mi stobs chung rab cig dpung pa g.yas g.yon nas bzung ste/ me mdag gi nang du sreg par byed na de'i lus mi bzad par tsha bar 'gyur ba de bzhin du btsun pa shA ri'i bu bdag gi lus</text></item>
<item><p>297a4</p><section>mdo sde</section><text>shin du tsha zhing 'dug ste/ bdag gi tshor ba de dag phyis thu zhing phyis la na bar mngon gyi med par ma gyur to/ /btsun pa shA ri'i bu des na bdag ni bzod pa dang ldan pa ma yin/ 'tsho ba dang ldan pa ma yin te/ bdag gi lus la</text></item>
<item><p>297a5</p><section>mdo sde</section><text>sdug bsngal drag pa dang / mi bzad pa dang / tsha ba dang / yid du mi 'ong ba'i tshor ba tshabs chen po dag gis thebs te/ bdag gi tshor ba de dag phyis thu zhing phyis la na bar mngon gyi med par ma gyur to/ /shA ri'i bus smras pa/</text></item>
<item><p>297a6</p><section>mdo sde</section><text>'dzin byed kyi bu 'o na khyod nyid la dri bar byas khyod kyis ji ltar bzod pa de bzhin du lan thob shig /'dzin byed kyi bu ji snyam du sems/ sems can dmyal ba dang dud 'gro gang bdam/ btsun pa shA ri'i bu sems can dmyal</text></item>
<item><p>297a7</p><section>mdo sde</section><text>ba pas ni dud 'gro bdam mo/ /dud 'gro dang yi dags gang bdam/ btsun pa shA ri'i bu dud 'gro bas ni yi dags bdam mo/ /yi dags dang mi gang bdam/ btsun pa shA ri'i bu yi dags pas ni mi bdam mo/ /mi dang rgyal</text></item>
<item><p>297a8</p><section>mdo sde</section><text>chen bzhi'i ris kyi lha gang bdam/ btsun pa shA ri'i bu mi bas rgyal chen bzhi'i ris kyi lha bdam mo/ /rgyal chen bzhi'i ris kyi lha dang sum bcu rtsa gsum pa'i lha gang bdam/ btsun pa shA ri'i bu rgyal chen bzhi'i</text></item>
<item><p>297b1</p><section>mdo sde</section><text>ris kyi lha bas ni sum bcu rtsa gsum pa'i lha bdam mo/ /sum bcu rtsa gsum pa'i lha dang 'thab bral gyi lha gang bdam/ btsun pa shA ri'i bu sum bcu rtsa gsum pa'i lha bas ni 'thab bral gyi lha bdam mo/ /</text></item>
<item><p>297b2</p><section>mdo sde</section><text>'thab bral gyi lha dang dga' ldan pa'i lha gang bdam/ btsun pa shA ri'i bu 'thab bral ba'i lha bas ni dga' ldan pa'i lha bdam mo/ /dga' ldan pa'i lha dang 'phrul dga'i lha gang bdam/ btsun pa shA ri'i bu dga' ldan</text></item>
<item><p>297b3</p><section>mdo sde</section><text>pa'i lha bas ni 'phrul dga' ba'i lha bdam mo/ /'phrul dga' ba'i lha dang gzhan 'phrul dbang byed pa'i lha gang bdam/ btsun pa shA ri'i bu 'phrul dga'i lha bas ni gzhan 'phrul dbang byed pa'i lha bdam mo/ /</text></item>
<item><p>297b4</p><section>mdo sde</section><text>gzhan 'phrul dbang byed pa'i lha dang tshangs pa'i 'jig rten la gang bdam/ btsun pa shA ri'i bu gzhan 'phrul dbang byed pa'i lha bas ni tshangs pa'i 'jig rten bdam mo/ /'dzin byed kyi bu tshangs pa'i 'jig rten bdam zhes</text></item>
<item><p>297b5</p><section>mdo sde</section><text>zer ram/ btsun pa shA ri'i bu tshangs pa'i 'jig rten bdam zhes mchi'o/ /de nas bram ze 'dzin byed kyi bu yud tsam zhig cang mi zer bar 'dug nas tshe dang ldan pa shA ri'i bu la 'di skad ces smras so/ /btsun pa shA ri'i bu</text></item>
<item><p>297b6</p><section>mdo sde</section><text>de ltar gzhan 'phrul dbang byed kyi lha bas tshangs pa'i 'jig rten bdam par gyur na tshangs pa'i 'jig rten du skye bar 'gyur ba'i lam mchis sam/ 'dzin byed kyi bu lam yang yod/ srang yang yod de/ rigs kyi bu 'am</text></item>
<item><p>297b7</p><section>mdo sde</section><text>rigs kyi bu mo dad pa dang ldan pas de bsgoms na 'dod pa'i 'dun pa spangs nas de la shas cher gnas pas tshangs pa'i 'jig rten du skal ba mnyam par skye bar 'gyur ba de ngas bshad na de khyod kyis shes par nus sam/ btsun pa shA</text></item>
<item><p>297b8</p><section>mdo sde</section><text>ri'i bu khyod kyis shod cig dang bdag gis mnyan to/ /shA ri'i bus smras pa/ 'dzin byed kyi bu 'di na 'phags pa nyan thos ni 'dod pa'i yon tan lnga sems kyi nye ba'i nyon mongs pa skyed pa/ shes rab kyi gnas ngan len skyed pa/ phongs</text></item>
<item><p>298a1</p><section>mdo sde</section><text>par gyur ba'i phyogs mya ngan las 'da' bar mi 'gyur ba spangs nas byams pa dang ldan pa'i sems 'khon med pa/ dgra zla med pa/ gnod pa med pa/ yangs pa chen por gyur pa/ gnyis su med pa/ tshad med pa/</text></item>
<item><p>298a2</p><section>mdo sde</section><text>shin du bsgoms pas phyogs gcig tu mos te khyab par byas nas rdzogs par byas te gnas so/ /de bzhin du phyogs gnyis pa dang / de bzhin du gsum pa dang / de bzhin du bzhi pa dang / bla dang / 'og dang / thad kar rnam</text></item>
<item><p>298a3</p><section>mdo sde</section><text>pa thams cad du 'jig rten 'di dag thams cad byams pa dang ldan pa'i sems 'khon med pa/ dgra zla med pa/ gnod pa med pa/ yangs pa/ chen por gyur pa/ gnyis su med pa/ tshad med pa shin du bsgoms pas</text></item>
<item><p>298a4</p><section>mdo sde</section><text>mos te khyab par byas nas rdzogs par byas te gnas so/ /de bzhin du snying rje dang / dga' ba dang / btang snyoms chen por gyur pa'i bar du rgyas par brjod par byas te/ 'dzin byed kyi bu 'di ni lam yin/ 'di ni srang yin te/</text></item>
<item><p>298a5</p><section>mdo sde</section><text>rigs kyi bu 'am rigs kyi bu mo dad pa dang ldan pas de bsgoms na 'dod pa'i 'dun pa spangs nas de la shas cher gnas pas tshangs pa'i 'jig rten du skal ba mnyam par skye bar 'gyur ro zhes byas so/ /de ltar tshe dang ldan pa shA ri'i</text></item>
<item><p>298a6</p><section>mdo sde</section><text>bus bram ze 'dzin byed kyi bu tshad med pa bzhi la gnas par byas nas song ngo / /de nas tshe dang ldan pa shA ri'i bu song nas ring po ma lon par bcom ldan 'das kyis dgongs pa/ dge slong shA ri'i bus bram ze 'dzin byed kyi bu la de'i steng du</text></item>
<item><p>298a7</p><section>mdo sde</section><text>bden pa rnams ma bshad pa ni tshar phyin pa ma yin no snyam du dgongs nas 'od ma'i tshal nas mi snang bar gyur te/ bram ze 'dzin byed kyi khyim du bzhugs par gyur to/ /de nas bram ze 'dzin byed kyi bus bcom ldan 'das gdan</text></item>
<item><p>298a8</p><section>mdo sde</section><text>la bzhugs par mthong ngo / /mthong nas kyang bcom ldan 'das la shin du dga' bar gyur to/ /dga' bar gyur nas kyang khri las langs te 'dug go/ /de nas bcom ldan 'das kyis de la de dang 'thun pa'i chos bstan te/ de</text></item>
<item><p>298b1</p><section>mdo sde</section><text>nas bram ze 'dzin byed kyi bus stan de nyid la 'dug bzhin du phyir mi 'ong ba'i 'bras bu mngon sum du byas so/ /de ltar bcom ldan 'das kyis bram ze 'dzin byed kyi bu phyir mi 'ong ba'i 'bras bu la gnas par mdzad</text></item>
<item><p>298b2</p><section>mdo sde</section><text>nas 'dzin byed kyi bu'i khyim nas mi snang bar gyur te/ tshe dang ldan pa shA ri'i bu 'od ma'i tshal du ma phyin par bcom ldan 'das ches sngar 'od ma'i tshal du gshegs nas nyid kyi gdan la bzhugs so/ /de nas bcom</text></item>
<item><p>298b3</p><section>mdo sde</section><text>ldan 'das gshegs nas ring po ma lon par bram ze 'dzin byed kyi bu shi ste dus las 'das nas tshangs pa'i 'jig rten du skyes so/ /de nas tshe dang ldan pa shA ri'i bu bcom ldan 'das ga la ba der song ste phyin nas/ bcom</text></item>
<item><p>298b4</p><section>mdo sde</section><text>ldan 'das kyi zhabs la mgo bos phyag 'tshal te phyogs gcig tu 'dug nas/ der bcom ldan 'das kyis tshe dang ldan pa shA ri'i bu la bka' stsal pa/ shA ri'i bu khyod da gzod ga las 'ongs/ shA ri'i bus</text></item>
<item><p>298b5</p><section>mdo sde</section><text>gsol pa/ btsun pa bdag gis bram ze 'dzin byed kyi bu tshangs pa'i gnas bzhi la gnas par bgyis na da gzod de nas mchis lags so/ /bka' stsal pa/ shA ri'i bu ci'i phyir khyod kyis bram ze 'dzin byed kyi bu</text></item>
<item><p>298b6</p><section>mdo sde</section><text>la de'i steng du bden pa rnams ma bstan/ ji ste bstan du zin na chos 'dul ba 'di rtogs pa zhig /shA ri'i bu de lta mod kyi khyod song ba'i 'og tu nga 'od ma'i tshal 'di nas mi snang bar gyur te/ bram ze 'dzin byed kyi bu'i</text></item>
<item><p>298b7</p><section>mdo sde</section><text>khyim du 'dug nas ngas de la de'i steng du bden pa rnams bstan te/ des phyir mi 'ong ba'i 'bras bu mngon sum du byas nas de shi ste dus las 'das nas tshangs pa'i 'jig rten du skyes so/ /de ltar ngas 'dzin byed kyi bu bden pa rnams</text></item>
<item><p>298b8</p><section>mdo sde</section><text>la gnas par byas nas khyod 'od ma'i tshal du ma phyin par nga thog mar phyin to/ /de nas bcom ldan 'das la tshe dang ldan pa shA ri'i bus 'di skad ces gsol to/ /btsun pa sangs rgyas bcom ldan 'das rnams de ltar ngo</text></item>
<item><p>299a1</p><section>mdo sde</section><text>mtshar kyi chos dang ldan pa ni ngo mtshar lags so/ /de nas dge slong rnams kyis sangs rgyas bcom ldan 'das la zhus pa/ btsun pa bram ze 'dzin byed kyi bus las ci zhig bgyis na las de'i</text></item>
<item><p>299a2</p><section>mdo sde</section><text>rnam par smin pas phyug cing nor mang la longs spyod che ba'i rigs su skyes la/ bcom ldan 'das kyang des mnyes par bgyis te mi mnyes par ma bgyis lags/ bcom ldan 'das kyis bka' stsal pa/</text></item>
<item><p>299a3</p><section>mdo sde</section><text>smon lam gyi dbang las gyur to/ /btsun pa des smon lam gang du btab lags/ bka' stsal pa/ dge slong dag sngon byung ba 'das pa'i dus na grong khyer 'thab med ces bya ba na rgyal po klu lha zhes bya ba rgyal po byed de/</text></item>
<item><p>299a4</p><section>mdo sde</section><text>de'i ring la 'byor pa dang / rgyas pa dang / bde ba dang / lo legs pa dang / skye bo dang mi mang pos gang ba dang / rtsod pa dang 'thab pa zhi ba dang 'khrug pa dang nang 'khrug dang / chom rkun dang / nad dang mu ge med pa dang / 'bras sA lu dang / bu</text></item>
<item><p>299a5</p><section>mdo sde</section><text>ram shing dang / ba lang dang / ma he dang ldan par 'dug ste/ gnod pa med cing tsher ma dkrugs la bu gcig pa sdug pa la bya ba bzhin du chos bzhin du rgyal srid byed do/ /de'i tshe grong khyer 'thab med na rgyal po klu lha'i mdun na 'don</text></item>
<item><p>299a6</p><section>mdo sde</section><text>phyug cing nor mang la longs spyod che ba/ nor dang gser du ma dang ldan pa/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig 'dug pa des rgyal po la brten cing bram</text></item>
<item><p>299a7</p><section>mdo sde</section><text>ze dang / khyim bdag rnams kyi nor len par byed/ bram ze dang khyim bdag rnams la brten cing rgyal po'i nor len par byed do/ /de nas de'i tshe bram ze dbul po gzhan zhig bram ze mdun na 'don de'i thad nas thag mi ring ba zhig</text></item>
<item><p>299a8</p><section>mdo sde</section><text>na 'dug pa des/ bram ze mdun na 'don des rgyal po la brten cing bram ze dang khyim bdag rnams kyi nor len par byed/ bram ze dang khyim bdag rnams la brten cing rgyal po'i nor len par byed de/ gzhi des na khang bzangs kyi steng na</text></item>
<item><p>299b1</p><section>mdo sde</section><text>'dug cing skyes pa med par bud med 'ba' shig dang sil snyan rnams kyis rtse zhing dga' la dga' mgur spyod par rig go/ /de nas bram ze dbul po des bsams pa/ 'di dpal 'di lta bu dag nyams su myong ba ci yang rung</text></item>
<item><p>299b2</p><section>mdo sde</section><text>ba de dag thams cad ni sbyin pa dang / dul ba dang / yang dag par sdom pa'i las rnam pa gsum gyi 'bras bu yin gyis/ ma la bdag gis kyang dge ba'i rtsa ba'i chos cung zad tsam yang dag par blangs te gnas par bya</text></item>
<item><p>299b3</p><section>mdo sde</section><text>gor ma chag /'on kyang des dbul ba chad par 'gyur ro snyam du de lta bu'i sems skyes so/ /sangs rgyas bcom ldan 'das rnams 'jig rten du mi 'byung ba'i tshe rang sangs rgyas rnams 'jig rten du 'byung ste/</text></item>
<item><p>299b4</p><section>mdo sde</section><text>rang sangs rgyas shig de'i khyim sgor 'ongs so/ /de nas bram ze dbul po des thag ring po zhig nas rang sangs rgyas de mthong ngo / /mthong nas kyang de la shin du dga' ba skyes so/ /dga' ba skyes nas bram ze des</text></item>
<item><p>299b5</p><section>mdo sde</section><text>rang sangs rgyas de la bsod snyoms phul lo/ /bdag nyid chen po de dag ni lus kyis chos ston par byed kyi ngag gis ma yin te/ des bsod snyoms de blangs nas de kho na nas nam mkha' la song ngo / /de nas bram</text></item>
<item><p>299b6</p><section>mdo sde</section><text>ze de lhag par yang dga' ba skyes nas rkang pa la dmigs te phyag 'tshal nas smon lam btab pa/ kye ma dge ba'i rtsa ba 'dis na bdag gang dang gang du skye ba de dang der phyug cing nor mang la longs spyod che ba'i rigs su</text></item>
<item><p>299b7</p><section>mdo sde</section><text>skye bar gyur cig /bdag gis kyang rgyal po la brten cing bram ze dang khyim bdag rnams kyi nor len pa dang / bram ze dang khyim bdag rnams la brten cing rgyal po'i nor len pa dang 'di bas kyang ches khyad par du 'phags pa'i</text></item>
<item><p>299b8</p><section>mdo sde</section><text>ston pa mnyes par byed par gyur cig /mi mnyes par byed par ma gyur cig ces byas so/ /dge slong dag ji snyam du sems/ de'i tshe bram ze dbul por gyur pa gang yin pa de ni 'dzin byed kyi bu 'di kho na yin te/ des rang sangs</text></item>
<item><p>300a1</p><section>mdo sde</section><text>rgyas de la bsod snyoms phul nas smon lam btab pa'i las de'i rnam par smin pa des na gang dang gang du skyes pa de dang der phyug cing nor mang la longs spyod che ba'i rigs su skyes te/ des der bram</text></item>
<item><p>300a2</p><section>mdo sde</section><text>ze dang khyim bdag rnams la brten cing rgyal po'i nor len par byed/ rgyal po la brten cing bram ze dang khyim bdag rnams kyi nor len par byed la/ dge slong dag nga rang sangs rgyas bye ba phrag 'bum bas</text></item>
<item><p>300a3</p><section>mdo sde</section><text>kyang ches lhag par khyad par du 'phags pa nga lta bu 'dis mnyes par byas te mi mnyes par ma byas so/ /gzhan yang yang dag par rdzogs pa'i sangs rgyas 'od srung gi bstan pa la dge bsnyen du gyur te/ des der tshe gcig</text></item>
<item><p>300a4</p><section>mdo sde</section><text>tu skyabs su 'gro ba dang bslab pa'i gzhi rnams bsrungs nas 'chi kar smon lam btab pa/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas</text></item>
<item><p>300a5</p><section>mdo sde</section><text>bcom ldan 'das de bdag gis mnyes par byed par gyur cig /mi mnyes par byed par ma gyur cig ces byas so/ /dge slong dag ji snyam du sems/ de'i tshe dge bsnyen du gyur pa gang yin pa de ni 'dzin byed</text></item>
<item><p>300a6</p><section>mdo sde</section><text>kyi bu 'di kho na yin te/ des tshe gcig tu skyabs su 'gro ba dang bslab pa'i gzhi rnams bsrungs nas 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung</text></item>
<item><p>300a7</p><section>mdo sde</section><text>bstan pa gang yin pa'i sangs rgyas bcom ldan 'das gang yin pa de bdag gis mnyes par byed par gyur cig /mi mnyes par byed par ma gyur cig ces byas pa des na/ dge slong dag nga yang dag par rdzogs pa'i</text></item>
<item><p>300a8</p><section>mdo sde</section><text>sangs rgyas 'od srung dang shin du mnyam pa dang / shugs mnyam pa dang / mdzad pa mnyam pa dang / thabs mnyam pa brnyes par gyur nas 'dis nga mnyes par byas te mi mnyes par ma byas so// //rab bzang zhes bya</text></item>
<item><p>300b1</p><section>mdo sde</section><text>ba ni sum bcu rtsa gsum pa'i lha'i nang nas lha'i dbang po brgya byin la dri za'i rgyal po rab dga' zhes bya ba zhig yod de/ des lha'i dbang po brgya byin dga' bar bya ba'i phyir de dang 'brel ba'i glu dbyangs sbyor ba</text></item>
<item><p>300b2</p><section>mdo sde</section><text>la zhugs so/ /de nas gang gi tshe byang chub sems dpa' dga' ldan gyi gnas na bzhugs pa las rnam pa bzhi'i gzigs pas 'jig rten la gzigs nas yum gyi lhums su gshegs pa de'i tshe lha'i dbang po brgya byin</text></item>
<item><p>300b3</p><section>mdo sde</section><text>gyis dri za'i rgyal po rab dga' la smras pa/ rab dga' byang chub sems dpa' lha'i ris dga' ldan nas shi 'phos te/ yum gyi lhums su nying mtshams sbyar nas gang gi tshe de bltams te/ cher skyes pa de'i tshe</text></item>
<item><p>300b4</p><section>mdo sde</section><text>bdud rtsi brnyes nas des 'gro ba rnams tshim par mdzad par 'gyur gyis/ khyod kyis kyang 'dzam bu'i gling du nying mtshams sbyor cig dang / khyod la yang des bdud rtsi'i skal ba sbyin par 'gyur ro/ /rab dgas smras pa/</text></item>
<item><p>300b5</p><section>mdo sde</section><text>kau shi ka bdag gis glu dbyangs sbyar ba brtsams lags te/ re shig de lags par bgyis na slad kyis slebs so zhes zer ro/ /de nas de'i tshe grong khyer ku shi na kun du rgyu rab bzang shes bya ba rdzu 'phrul can grong khyer ku</text></item>
<item><p>300b6</p><section>mdo sde</section><text>shi na gnas pa'i gyad kyi bu thams cad kyis bkur sti byed/ bla mar byed/ ri mor byed/ mchod par byed cing dgra bcom par bkur ba zhig yod de/ de mtsho ma dros pa'i 'gram na nyin par gnas so/ /der yang</text></item>
<item><p>300b7</p><section>mdo sde</section><text>de la lha dang klu rnams kyis bkur sti byed/ bla mar byed/ ri mo byed mchod par byed do/ /de res 'ga' ni mtsho ma dros pa'i 'gram de nyid na nyin par gnas shing 'dug go/ /res 'ga' ni mtsho ma dros pa de nyid nas thag</text></item>
<item><p>300b8</p><section>mdo sde</section><text>mi ring ba zhig na shing u dum ba ra'i tshal zhig yod pa der song nas 'dug go/ /de nas gang gi tshe byang chub sems dpa' bltam pa de'i tshe lha'i dbang po brgya byin gyis dri za'i rgyal po rab dga' la smras pa/ rab dga' byang chub</text></item>
<item><p>301a1</p><section>mdo sde</section><text>sems dpa' bltam gyis tshur dang bdag cag gis de'i mchod pa'i las la brtson par bya'o/ /rab dgas smras pa/ kau shi ka bdag gis glu dbyangs sbyar ba brtsams lags te/ de re shig de lags par bgyis nas slad kyis slebs</text></item>
<item><p>301a2</p><section>mdo sde</section><text>so zhes zer ro/ /de nas byang chub sems dpa'i che ba nyid kyis u dum ba ra'i tshal der u dum ba ra'i me tog rnams kha 'bus par gyur to/ /de nas kun du rgyu rab bzang gis shing u dum ba ra'i me tog kha 'bus pa mthong nas/ mthong ma thag tu</text></item>
<item><p>301a3</p><section>mdo sde</section><text>yid dga' bar gyur te des bsams pa/ gna'i kun du rgyu rgas shing 'khogs la gtugs pa/ sde tshan gyi slob dpon chen po dag las bdag gis thos na/ de bzhin gshegs pa dgra bcom pa yang dag par rdzogs pa'i sangs rgyas rnams</text></item>
<item><p>301a4</p><section>mdo sde</section><text>dang / 'khor los sgyur ba'i rgyal po dang / u dum ba ra'i me tog ni brgya lam na 'byung bar zad do zhes zer ba las na/ u dum ba ra'i tshal 'dir yang bdag gi bsod nams kyis u dum ba ra rnams kyi me tog kha 'bus par gyur to snyam mo/ /</text></item>
<item><p>301a5</p><section>mdo sde</section><text>der gang gi tshe byang chub sems dpa' rgan po dang / nad pa dang / shi ba gzigs nas nags khrod du gnas bcas pa de'i tshe lha'i dbang po brgya byin gyis dri za'i rgyal po rab dga' la smras pa/ rab dga' byang chub sems dpa' de ni rgan po dang /</text></item>
<item><p>301a6</p><section>mdo sde</section><text>nad pa dang / shi ba gzigs nas nags khrod du gnas bcas kyis/ bdag cag dong la de'i mchod pa'i las la brtson par bya'o/ /rab dgas smras pa/ kau shi ka bdag gis glu dbyangs sbyar ba brtsams lags te/ de re</text></item>
<item><p>301a7</p><section>mdo sde</section><text>shig lags par bgyis nas slad kyis slebs so zhes zer ro/ /der gang gi tshe byang chub sems dpas bla na med pa'i ye shes brnyes nas lan gsum du bzlas te chos kyi 'khor lo rnam pa bcu gnyis chos bzhin du bskor ba de'i tshe brgya byin</text></item>
<item><p>301a8</p><section>mdo sde</section><text>gyis yang dri za'i rgyal po rab dga' la smras pa/ rab dga' bcom ldan 'das kyis bla na med pa'i ye shes brnyes nas lan gsum du bzlas te chos kyi 'khor lo rnam pa bcu gnyis bskor bar bzhed kyis tshur bdag cag song la chos mnyan par</text></item>
<item><p>301b1</p><section>mdo sde</section><text>bya'o/ /rab dgas smras pa/ kau shi ka bdag gis glu dbyangs sngar brtsams lags te/ re shig de lags par bgyis nas slad kyis slebs so zhes zer ro/ /der gang gi tshe bcom ldan 'das kyis lan gsum du bzlas te chos</text></item>
<item><p>301b2</p><section>mdo sde</section><text>kyi 'khor lo rnam pa bcu gnyis bskor ba de'i tshe u dum ba ra'i tshal de dag rnam pa thams cad du me tog rgyas par gyur te/ des na dpag tshad mang por dri bsung gis rgyas par gyur te/ rgyu des na kun du rgyu rab bzang lhag par yang yid dga'</text></item>
<item><p>301b3</p><section>mdo sde</section><text>bar gyur nas 'di dag ni bdag gi bsod nams las gyur pa yin no snyam mo/ /der gang gi tshe bcom ldan 'das kyis lan gsum du bzlas te chos kyi 'khor lo rnam pa bcu gnyis chos bzhin du bskor ba de'i tshe lnga sde dang / nye ba'i lnga sde</text></item>
<item><p>301b4</p><section>mdo sde</section><text>rnams dang / grong gi byis pa mgo mtho mtho lnga bcu btul to/ /shing bal gyi shing gi nags khrod du gshegs nas bzang sde drug bcu'i pha tshan bden pa rnams la bkod do/ /sde pa'i grong du gshegs nas grong na gnas pa'i bu mo</text></item>
<item><p>301b5</p><section>mdo sde</section><text>dga' ma dang / dga' stobs ma gnyis bden pa rnams la bkod do/ /lteng rgyas su gshegs nas ral pa can stong rab tu phyung ste bsnyen par rdzogs par mdzad do/ /ga ya'i rtse mo'i mchod rten kyi drung du gshegs nas</text></item>
<item><p>301b6</p><section>mdo sde</section><text>dge slong stong po de dag cho 'phrul rnam pa gsum gyis yid ches par mdzad de g.yung drung gi mthar thug pa/ bla na med pa'i grub pa dang bde ba'i mya ngan las 'das pa la bkod do/ /smig ma'i nags khrod du</text></item>
<item><p>301b7</p><section>mdo sde</section><text>gshegs nas yul ma ga d+hA'i rgyal po bzo sbyangs gzugs can snying po lha brgyad khri dang / yul ma ga d+hA'i bram ze dang / khyim bdag 'bum phrag du ma dang thabs gcig tu bden pa rnams la gnas par mdzad do/ /</text></item>
<item><p>301b8</p><section>mdo sde</section><text>rgyal po'i khab tu gshegs nas 'od ma'i tshal bzhes te/ shA ri'-i bu dang / maud gal gyi bu g.yog 'khor nyis brgya lnga bcu dang ldan pa gnyis rab tu phyung nas bsnyen par rdzogs par mdzad do/ /mnyan du yod par gshegs</text></item>
<item><p>302a1</p><section>mdo sde</section><text>nas rgyal bu rgyal byed kyi tshal bzhes te cho 'phrul chen po bstan nas dge tshul skul byed rab tu phyung ste des kyang nyon mongs pa thams cad spangs nas dgra bcom pa nyid mngon sum du byas te/ de rdzu 'phrul gyis 'gro zhing gnas</text></item>
<item><p>302a2</p><section>mdo sde</section><text>gzhan dang gzhan dag nas dus ma yin pa'i me tog dang 'bras bu rnams blangs shing mkhan po dang dge 'dun la 'bul bar byed do/ /de nas phyi zhig na de mtsho ma dros pa'i 'gram du song nas de der dga' bar gyur te/ des der nyin par gyi gnas</text></item>
<item><p>302a3</p><section>mdo sde</section><text>btab pa las kun du rgyu rab bzang gis smras pa/ grogs po 'di ni nga'i nyin par gyi gnas yin gyis 'dir ma 'dug shig /dge tshul skul byed kyis smras pa/ 'di ni thams cad kyi thun mong yin no/ /kun du rgyu rab bzang gis smras pa/</text></item>
<item><p>302a4</p><section>mdo sde</section><text>nga dang rdzu 'phrul gyis 'gran par gyis shig dang / de nas 'di 'o bu cag gnyis gang rgyal ba de'i nyin bar gyi gnas su bya'o zhes byas nas de gnyis rdzu 'phrul ston pa la zhugs pa las der dge tshul skul byed kyis kun du rgyu rab bzang pham par byas nas de yul</text></item>
<item><p>302a5</p><section>mdo sde</section><text>yul por gyur te/ u dum ba ra'i tshal de nyid du song nas 'dug go/ /der gang gi tshe bcom ldan 'das kyis sangs rgyas kyi phrin las thams cad mdzad nas ku sha'i grong khyer du gshegs te/ gzims mal gyi tha mar zhugs nas</text></item>
<item><p>302a6</p><section>mdo sde</section><text>bzhugs so/ /de nas der bcom ldan 'das kyis dgongs pa/ da ni de bzhin gshegs pas gdul bar bya ba kun du rgyu rab bzang dang / dri za'i rgyal po rab dga' gnyis lus so snyam du dgongs so/ /de nas yang bcom</text></item>
<item><p>302a7</p><section>mdo sde</section><text>ldan 'das kyis dgongs pa/ kun du rgyu rab bzang ngas gdul bar sla na dri za'i rgyal po rab dga' ni rgyags shing bag med par gnas te de nga'i thad du mi 'ong gis/ nga nyid de'i thad du 'gro'o snyam du dgongs te/ bcom ldan</text></item>
<item><p>302a8</p><section>mdo sde</section><text>'das kyis der sprul pa zhig bzhag nas shing sA la zung gi tshal nas mi snang bar gyur te/ sum bcu rtsa gsum pa'i lha'i nang du gshegs nas dri za'i rgyal po rab dga'i pho brang gi sgor byon te/ der bcom ldan 'das kyis dgongs</text></item>
<item><p>302b1</p><section>mdo sde</section><text>pa/ 'di'i nga rgyal bcag nas gdod de'i 'og tu bden pa rnams kyi snod du rung ngo snyam du dgongs te/ bcom ldan 'das kyis de gdul ba'i phyir dri za'i rgyal po zhig tu sprul nas bai dur+ya'i pi bang rgyud stong pa zhig bsnams te/</text></item>
<item><p>302b2</p><section>mdo sde</section><text>dri za'i rgyal po rab dga'i sgo drung du bzhes nas phrin gyis bzlugs te dri za'i rgyal po zhig sgo na sdod de/ de khyod dang lhan cig tu pi bang len par 'dod do zhes byas so/ /de nas de thos ma thag tu dri za'i rgyal po rab dgas bsams</text></item>
<item><p>302b3</p><section>mdo sde</section><text>pa/ ma la dri za'i rgyal po gzhan 'ga' zhig ma byung grang / de ni bdag gis tshar gcad par bya'o snyam du bsams nas smras pa/ nang du bos shig dang bdag gis ci nus pa bstan to zhes byas te des de nang du bos nas pi bang</text></item>
<item><p>302b4</p><section>mdo sde</section><text>len pa la zhugs so/ /de nas bcom ldan 'das kyis de gdul ba'i phyir pi bang gi rgyud gcig bcad pa dang / dri za'i rgyal po rab dgas kyang de mthong nas kyang rgyud gcig bcad do/ /de nas bcom ldan 'das</text></item>
<item><p>302b5</p><section>mdo sde</section><text>kyis mthar gyis rgyud thams cad bcad de rgyud gcig pu lus par gyur nas de las kyang sgra thams cad 'byung bar mdzad do/ /de nas rab dgas kyang rgyud thams cad bcad de des kyang rgyud gcig pu de las sgra thams cad 'byung</text></item>
<item><p>302b6</p><section>mdo sde</section><text>bar byas so/ /de nas bcom ldan 'das kyis rgyud gcig pu de yang bcad de sgra thams cad kyang 'byung bar mdzad do/ /de nas dri za'i rgyal po rab dgas bsams pa/ bdag gis ni de las lhag par chung zad</text></item>
<item><p>302b7</p><section>mdo sde</section><text>kyang bstan par mi nus pas na/ 'di ni bdag pas ches khyad par du 'phags pa zhig go snyam mo/ /de nas de'i skabs su bcom ldan 'das kyis dgongs pa/ 'di nga rgyal nga dang mtshungs pa su yang med do snyam du de</text></item>
<item><p>302b8</p><section>mdo sde</section><text>ltar 'dzin pa de med par gyur to snyam du thugs su chud de/ bcom ldan 'das kyis de nga rgyal bcag nas rang bzhin gyi skur bsgyur to/ /de nas des bcom ldan 'das mthong nas de shin du dga' ba skyes te dga' bar</text></item>
<item><p>303a1</p><section>mdo sde</section><text>gyur nas/ bcom ldan 'das kyi zhabs la phyag 'tshal te chos mnyan pa'i phyir spyan sngar 'dug go/ /de nas bcom ldan 'das kyis de'i bsam pa dang / bag la nyal ba dang / khams dang /</text></item>
<item><p>303a2</p><section>mdo sde</section><text>shes pa dang / rang bzhin thugs su chud nas de dang 'thun pa'i chos bstan te/ des na dri za'i rgyal po rab dga' stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du</text></item>
<item><p>303a3</p><section>mdo sde</section><text>zhugs pa'i 'bras bu mngon sum du byas so/ /de nas bcom ldan 'das sum bcu rtsa gsum pa'i lha'i nang nas mi snang bar gyur to/ /de'i tshe u dum ba ra'i tshal de'i me tog rnams rnyis par gyur te/ kun du rgyu rab bzang</text></item>
<item><p>303a4</p><section>mdo sde</section><text>gis u dum ba ra'i tshal de'i me tog rnams rnyis par gyur pa mthong ngo / /mthong nas kyang de mya ngan chen po skyes te des bsams pa/ bdag gi bsod nams kyis u dum ba ra'i tshal 'di rnam pa thams cad du me tog rgyas</text></item>
<item><p>303a5</p><section>mdo sde</section><text>par gyur pa la/ da ni bdag rgas shing 'khogs la gtugs par gyur te/ na tshod lo brgya nyi shu lon na u dum ba ra'i tshal gyi me tog 'di dag rnyis par gyur pa las na/ bdag ring po mi thogs par 'chi bar</text></item>
<item><p>303a6</p><section>mdo sde</section><text>'gyur ro snyam nas rgyu des na shin du mya ngan byed cing sdug bsngal la smre sngags 'don par byed do/ /de nas de la dga' ba'i lha zhig gis rab bzang la smras pa/ u dum ba ra'i tshal 'di ni khyod kyi bsod nams kyis</text></item>
<item><p>303a7</p><section>mdo sde</section><text>rnam pa thams cad du me tog rgyas par gyur pa ma yin gyi/ sa phyogs 'di ni 'khor los sgyur ba'i rgyal po'i bskyed mos tshal gyis yin te/ gang gi tshe 'khor los sgyur ba'i rgyal po 'byung ngam/ byang chub</text></item>
<item><p>303a8</p><section>mdo sde</section><text>sems dpa' 'byung bar 'gyur ba de'i tshe ni u dum ba ra'i tshal 'dir me tog rnams kha 'bu bar 'gyur ro/ /gang gi tshe 'khor los sgyur ba'i rgyal po rgyal sar zhugs pa 'am/ byang chub sems dpas bla</text></item>
<item><p>303b1</p><section>mdo sde</section><text>na med pa'i ye shes brnyes par gyur pa de'i tshe ni u dum ba ra'i tshal 'di rnam pa thams cad du me tog rgyas par 'gyur ro/ /gang gi tshe 'khor los sgyur ba'i rgyal po grongs su nya ba 'am/ de bzhin gshegs pa yongs su mya</text></item>
<item><p>303b2</p><section>mdo sde</section><text>ngan las 'dar nye bar gyur pa de'i tshe na u dum ba ra'i tshal gyi me tog 'di rnams rnyis par 'gyur ro/ /gang gi tshe 'khor los sgyur ba'i rgyal po grongs sam/ de bzhin gshegs pa yongs su mya ngan las 'das par gyur pa</text></item>
<item><p>303b3</p><section>mdo sde</section><text>de'i tshe ni u dum ba ra'i tshal 'di'i me tog rnams skam par 'gyur te/ da ltar yang de bzhin gshegs pa 'jig rten du byung nas de gzims mal gyi tha mar zhugs te/ do nub nam phyed na phung po'i lhag ma med pa'i mya ngan las</text></item>
<item><p>303b4</p><section>mdo sde</section><text>'das pa'i dbyings su yongs su mya ngan las 'das par 'gyur te/ de'i dbang gis u dum ba ra'i tshal de rnyis par gyur gyis khyod de'i rgyus ha cang mya ngan ma byed cig /sdug bsngal bar ma byed cig /smre sngags ma 'don</text></item>
<item><p>303b5</p><section>mdo sde</section><text>ces byas so/ /de nas kun du rgyu rab bzang 'di snyam du sems te/ bdag chos rnams la yang the tsom yod/ bdag la re ba yang yod la/ bcom ldan 'das gau ta ma des kyang bdag gi the tsom de</text></item>
<item><p>303b6</p><section>mdo sde</section><text>sel bar nus kyis/ ma la bdag bcom ldan 'das gau ta ma de ga la ba der song la der phyin nas zhu ba lung bstan par gnang na phyogs 'ga' zhig zhu'o snyam nas u dum ba ra'i tshal nas mi snang bar gyur te grong</text></item>
<item><p>303b7</p><section>mdo sde</section><text>khyer ku shi na gyad kyi nye 'khor shing sA la zung gi tshal du phyin par gyur to/ /de'i tshe tshe dang ldan pa kun dga' bo ni kun dga' ra ba'i sgo'i thad kyi 'chag sa na 'chag cing 'dug go/ /de nas kun du rgyu rab bzang</text></item>
<item><p>303b8</p><section>mdo sde</section><text>gis tshe dang ldan pa kun dga' bo thag ring po zhig nas mthong ngo / /mthong nas kyang tshe dang ldan pa kun dga' bo ga la ba der song ste phyin nas tshe dang ldan pa kun dga' bo la 'di/</text></item>
<item><p>304a1</p><section>mdo sde</section><text>skad ces smras so/ /btsun pa kun dga' bo bdag gis thos na bcom ldan 'das gau ta ma do nub nam phyed na phung po'i lhag ma med pa'i mya ngan las 'das pa'i dbyingasu yongasu mya ngan las 'da'</text></item>
<item><p>304a2</p><section>mdo sde</section><text>bar 'gyur ro zhes grag na/ bdag chos rnams la yang the tsom mchis/ bdag la re ba yang mchis la/ bcom ldan 'das gau ta ma des kyang bdag gi the tsom de sel bar nus na/ gal te btsun</text></item>
<item><p>304a3</p><section>mdo sde</section><text>pa kun dga' bo 'o mi brgyal na bcom ldan 'das gau ta ma de ga la bzhugs pa der bzhud la/ der phyin nas gal te zhu ba'i bka' lan stsal bar gnang na phyogs 'ga' zhig zhu'o zhes byas so/ /tshe dang ldan pa kun</text></item>
<item><p>304a4</p><section>mdo sde</section><text>dga' bo yang ltas la mkhas te/ des bsams na bcom ldan 'das kyi sprul pa zhig bzhag ste 'dul ba'i dbang gis ga zhig tu gshegs par rig nas kun du rgyu rab bzang la smras pa/ rab bzang thong /</text></item>
<item><p>304a5</p><section>mdo sde</section><text>bcom ldan 'das ni sku mnyel/ bde bar gshegs pa ni sku mnyel gyis/ de bzhin gshegs pa la gnod pa ma byed cig ces byas so/ /de nas kun du rgyu rab bzang gis tshe dang ldan pa kun dga' bo la 'di skad</text></item>
<item><p>304a6</p><section>mdo sde</section><text>ces smras so/ /btsun pa kun dga' bo sngon gyi kun du rgyu rgas shing 'khogs la gtugs pa rnams las bdag gis thos na/ de bzhin gshegs pa dgra bcom pa yang dag par rdzogs pa'i sangs rgyas rnams ni brgya lam</text></item>
<item><p>304a7</p><section>mdo sde</section><text>brgya lam na 'jig rten du 'byung bar zad de/ dper na u dum ba ra'i me tog bzhin no zhes mchi la/ bcom ldan 'das gau ta ma de yang do nub nam phyed na phung po'i lhag ma med pa'i mya ngan las 'das pa'i dbyings su yongs</text></item>
<item><p>304a8</p><section>mdo sde</section><text>su mya ngan las 'da' bar 'gyur na/ gdag chos rnams la yang the tsom mchis/ bdag la re ba yang mchis la/ bcom ldan 'das gau ta ma des kyang bdag gi the tsom sel bar nus na/ gal te btsun pa kun</text></item>
<item><p>304b1</p><section>mdo sde</section><text>dga' bo 'o mi brgyal na/ bcom ldan 'das gau ta ma de ga la bzhugs pa der bzhud la/ der phyin nas gal te zhu ba'i bka' lan stsal bar gnang na phyogs 'ga' zhig zhu'o zhes byas so/ /de nas lan</text></item>
<item><p>304b2</p><section>mdo sde</section><text>gsum gyi bar du tshe dang ldan pa kun dga' bos kun du rgyu rab bzang la smras pa/ rab bzang thong / bcom ldan 'das ni sku mnyel/ bde bar gshegs pa ni sku mnyel gyis/ de bzhin gshegs</text></item>
<item><p>304b3</p><section>mdo sde</section><text>pa la gnod pa ma byed cig ces byas so/ /de nas de'i skabs su bcom ldan 'das sum bcu rtsa gsum pa'i lha'i nang nas mi snang bar gyur te/ gzims mal du zhugs nas/ bcom ldan 'das kyis</text></item>
<item><p>304b4</p><section>mdo sde</section><text>lha'i snyan rnam par dag pa mi las 'das pa mnga' bas tshe dang ldan pa kun dga' bo kun du rgyu rab bzang dang de lta bu'i tshig brjod pa gsan to/ /gsan nas kyang tshe dang ldan pa kun dga' bo la bka' stsal pa/</text></item>
<item><p>304b5</p><section>mdo sde</section><text>kun dga' bo thong / kun du rgyu rab bzang ma dgag par nang du thong la ci dang ci 'dod pa 'drir chug shig /de ci'i phyir zhe na/ 'di ni nga gzhan mu stegs can kun du rgyu dag dang bar skabs kyi gtam rjod pa'i tha ma</text></item>
<item><p>304b6</p><section>mdo sde</section><text>yin no/ /'di lta ste/ kun du rgyu rab bzang 'di ni ngas dge slong tshur shog ces bya bas rab tu phyung ba rnams kyi tha ma yin no/ /de nas bcom ldan 'das kyis skabs phye nas kun du rgyu rab bzang dga' zhing mgu</text></item>
<item><p>304b7</p><section>mdo sde</section><text>la yid rangs shing mgu la rab tu dga' ste/ yi rangs shing dga' ba dang bde ba skyes nas/ bcom ldan 'das ga la bzhugs pa der song ste phyin nas/ bcom ldan 'das dang lhan cig tu mngon</text></item>
<item><p>304b8</p><section>mdo sde</section><text>sum du yang dag par dga' ba dang / yang dag par mgu bar 'gyur ba'i gtam sna tshogs byas te phyogs gcig tu 'dug go/ /phyogs gcig tu 'dug nas bcom ldan 'das la kun du rgyu rab bzang</text></item>
<item><p>305a1</p><section>mdo sde</section><text>gis 'di skad ces gsol to/ /kye gau ta ma 'jig rten na mu stegs kyi gnas tha dad pa 'di dag ni 'di lta ste/ 'od srung rdzogs byed dang / kun du rgyu gnag lhas kyi bu dang / smra 'dod kyi</text></item>
<item><p>305a2</p><section>mdo sde</section><text>bu mo'i bu yang dag rgyal ba can dang / mi pham skra'i la ba can dang / kA t+yA'i bu nog can dang / gcer bu pa gnyen gyi bu de rnams kyis rang rang gis dam bcas pa lags so/ /de nas bcom ldan 'das kyis</text></item>
<item><p>305a3</p><section>mdo sde</section><text>de'i tshe tshigs su bcad pa bka' stsal pa/ rab bzang nga ni na tshod nyi shu dgu lon na/ /legs pa gang yin tshol phyir rab tu byung bar gyur/ /rab bzang nga ni rab tu byung ba'i phyin cad nas/ /lo grangs lnga</text></item>
<item><p>305a4</p><section>mdo sde</section><text>bcu'i bar du ting 'dzin bsgom pa byas/ /nga ni tshul khrims rnams dang zhabs dang rig pa dang / /sems kyi rtse gcig btud pa dag kyang bsgom pa byas/ /rigs par ldan pa'i chos kyi phyogs tsam brjod pa</text></item>
<item><p>305a5</p><section>mdo sde</section><text>yang / /'di las phyi rol pa yi dge sbyong gzhan la med/ /rab bzang chos 'dul ba gang la 'phags pa'i lam yan lag brgyad pa med pa de la ni dge sbyong dang po yang med do/ /de la ni dge sbyong gnyis pa</text></item>
<item><p>305a6</p><section>mdo sde</section><text>dang / gsum pa dang / bzhi pa yang med do/ /rab bzang chos 'dul ba gang la 'phags pa'i lam yan lag brgyad pa yod pa de la ni dge sbyong dang po dang / gnyis pa dang / gsum pa dang / bzhi pa</text></item>
<item><p>305a7</p><section>mdo sde</section><text>yang yod de/ de bas na 'di las phyi rol pa'i dge sbyong rnams sam bram ze rnams ni med de/ pha rol rgol ba'i dge sbyong rnams sam bram ze rnams kyis stong ngo zhes nga ni de skad du 'khor 'dir seng ge'i sgra yang dag par</text></item>
<item><p>305a8</p><section>mdo sde</section><text>sgrogs so zhes gsungs so/ /chos kyi rnam grangs 'di bshad pa na kun du rgyu rab bzang chos rnams la chos kyi mig dul med cing dri ma dang bral la rnam par dag ste/ kun du rgyu chos mthong la chos rnyed pa/ chos</text></item>
<item><p>305b1</p><section>mdo sde</section><text>rtogs pa/ chos kyi gting slebs pa/ som nyi las rgal ba/ the tsom las rgal ba/ gzhan gyis dring mi 'jog pa/ gzhan gyis bkrir med pa/ ston pa'i bstan pa'i chos rnams</text></item>
<item><p>305b2</p><section>mdo sde</section><text>la mi 'jigs pa thob par gyur nas stan las langs te bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ tshe dang ldan pa kun dga' bo la smras pa/</text></item>
<item><p>305b3</p><section>mdo sde</section><text>btsun pa kun dga' bos ni rnyed pa legs par rnyed do/ /btsun pa kun dga' bo slob dpon chen pos slob dpon chen po'i nye gnas su dbang bskur ba lags so/ /bdag kyang rnyed pa legs par rnyed pa</text></item>
<item><p>305b4</p><section>mdo sde</section><text>lags te/ bdag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po 'thob tu rung na/ bdag kyang bcom ldan 'das kyi thad du tshangs par spyad</text></item>
<item><p>305b5</p><section>mdo sde</section><text>pa spyod par 'tshal lo zhes byas so/ /de nas tshe dang ldan pa kun dga' bo stan las langs te bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan</text></item>
<item><p>305b6</p><section>mdo sde</section><text>'das la 'di skad ces gsol to/ /btsun pa kun du rgyu 'di ni legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos por 'gyur bar 'tshal na/ bcom ldan</text></item>
<item><p>305b7</p><section>mdo sde</section><text>'das kyis thugs brtse ba'i slad du rab tu 'byung bar mdzad par gsol/ de nas bcom ldan 'das kyis kun du rgyu rab bzang la dge slong tshur shog tshangs par spyod cig ces bka' stsal nas/ tshig de thos ma thag tu</text></item>
<item><p>306a1</p><section>mdo sde</section><text>skra dang kha spu ni bregs nas zhag bdun lon pa tsam du gyur/ chos gos snam sbyar ni gyon/ spyod lam ni bsnyen par rdzogs nas lo brgya lon pa lta bur 'dug par gyur/ lag na ni lhung bzed dang chu snod</text></item>
<item><p>306a2</p><section>mdo sde</section><text>thogs par gyur to/ /'dir smras pa/ de bzhin gshegs pas tshur zhes bka' stsal pas/ /de ni skra bregs lus la snam sbyar gyon/ /sangs rgyas kyis ni dgongs pas gos bgos nas/ /mod la dbang po rab tu zhi</text></item>
<item><p>306a3</p><section>mdo sde</section><text>bar gnas/ /de nas bcom ldan 'das kyis de la lung phog ste/ des kyang brtson pa dang bsgrub pa dang / 'bad pas nyon mongs pa thams cad spangs nas dgra bcom pa nyid mngon sum du byas te/ de dgra bcom pa khams gsum pa'i</text></item>
<item><p>306a4</p><section>mdo sde</section><text>'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang / mngon</text></item>
<item><p>306a5</p><section>mdo sde</section><text>par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur</text></item>
<item><p>306a6</p><section>mdo sde</section><text>to/ /de nas tshe dang ldan pa rab bzang 'di snyam du sems te/ bdag gis ston pa yongs su mya ngan las 'da' ba mthong bar bya ba ni bdag gi cha ma yin gyis/ ma la bdag gis byin gyis brlabs rnam pa lnga byin gyis brlabs la/</text></item>
<item><p>306a7</p><section>mdo sde</section><text>de bas sngar yongs su mya ngan las 'das par bya'o snyam nas tshangs pa mtshungs par spyod pa rnams kyis ni bdag dge slong gi cha lugs su mthong bar gyur cig /mu stegs pa gzhan rnams kyis ni mu stegs pa'i cha lugs su</text></item>
<item><p>306a8</p><section>mdo sde</section><text>mthong bar gyur cig /tshangs pa mtshungs par spyod pa rnams kyis ni bde blag tu bdag gi thad du 'ong nus par gyur cig /mu stegs pa gzhan dag zhig gis ni chu chen pos bskor bar mthong bar gyur cig /tshangs pa mtshungs par</text></item>
<item><p>306b1</p><section>mdo sde</section><text>spyod pa rnams kyis ni bdag gi rus bu khyogs su khyer nus par gyur cig /'di las phyi rol pa rnams kyis ni brgya 'am stong gis kyang khyer mi nus par gyur cig /tshangs pa mtshungs par spyod pa rnams kyis ni bdag gi rus</text></item>
<item><p>306b2</p><section>mdo sde</section><text>bu bsreg pa'i me sbar nus par gyur cig /'di las phyi rol pa rnams kyis ni brgya 'am stong gis kyang sbar mi nus par gyur cig /tshangs pa mtshungs par spyod pa rnams kyis ni bdag gi rus bu mthong bar gyur la/</text></item>
<item><p>306b3</p><section>mdo sde</section><text>mthong nas kyang rus bu la mchod pa byed par gyur cig /mu stegs pa gzhan rnams kyis ni mthong bar ma gyur cig ces byas nas der tshe dang ldan pa rab bzang gis byin gyis brlabs rnam pa lnga byin gyis brlabs te yongs su</text></item>
<item><p>306b4</p><section>mdo sde</section><text>mya ngan las 'das so/ /de nas ku shi'i grong khyer du lha rnams kyis rab bzang yongs su mya ngan las 'das so zhes sgra bsgrags so/ /de nas de thos ma thag tu mu stegs pa gzhan kun du rgyu rnams kyis ras kyi ba dan dag</text></item>
<item><p>306b5</p><section>mdo sde</section><text>bsgreng ste/ lam po che dang / srang dang / bzhi mdo dang / sum mdo rnams su sgra bsgrags pa/ dge sbyong gau ta ma na re phyi rol pa'i dge sbyong dang bram ze med de/ pha rol smra ba rnams ni dge sbyong ngam bram zes stong ngo zhes de skad du 'khor</text></item>
<item><p>306b6</p><section>mdo sde</section><text>'dir nga yang dag pa'i seng ge'i sgra sgrogs so zhes zer la/ da ni bdag cag gi tshangs pa mtshungs par spyod pa 'di yang yongs su mya ngan las 'das so zhes ku shi'i grong khyer thog thag tu bsgrags nas shing sA la zung gi tshal du dong</text></item>
<item><p>306b7</p><section>mdo sde</section><text>ste rab bzang ga la 'dug pa der chas pa las de'i thad du 'gro ma nus so/ /de nas dge slong rnams kyis de dag mthong nas/ kye khyed rnams 'dir ci la 'ongs/ de dag gis smras pa/ bdag cag gi tshangs pa mtshungs</text></item>
<item><p>306b8</p><section>mdo sde</section><text>par spyod pa yongs su mya ngan las 'das te/ bdag cag gis de'i rus bu la mchod par bya'o/ /dge slong rnams kyis smras pa/ 'di ni nged kyi tshangs pa mtshungs par spyod pa yin gyis khyed kyi ma yin no/ /</text></item>
<item><p>307a1</p><section>mdo sde</section><text>ci khyed kyis skra bregs la chos gos snam sbyar gyon pa ma mthong ngam/ de dag gis smras pa/ bdag cag gis ni dbyug gu gsum dang / ril ba spyi blugs thogs pa de lta bur mthong ngo / /dge slong</text></item>
<item><p>307a2</p><section>mdo sde</section><text>rnams kyis smras pa/ gal te 'di khyed kyi tshangs pa mtshungs par spyod pa yin zhe na/ 'di'i thad du sheg la mchod pa gyis shig /de nas de thos ma thag tu mu stegs pa gzhan dag rab bzang gi thad du 'gro 'dod pa</text></item>
<item><p>307a3</p><section>mdo sde</section><text>las chu chen pos bskor bar mthong nas 'gro ma nus so/ /de nas dge slong rnams kyis smras pa/ 'di ni nged kyi tshangs pa mtshungs par spyod pa yin gyis khyed kyi ma yin no/ /'di ltar nged ni 'di'i thad du bde blag</text></item>
<item><p>307a4</p><section>mdo sde</section><text>tu 'gro nus pa yin te/ khyed kyang nged kyi mthus 'di'i thad du sheg cig ces byas nas de dag thams cad rab bzang gi rus bu'i thad du dong ngo / /de nas dge slong rnams kyis smras pa/ gal te khyed kyi tshangs pa mtshungs</text></item>
<item><p>307a5</p><section>mdo sde</section><text>par spyod pa yin zhe na/ 'di'i khyogs khyer cig /de nas de thos ma thag tu mu stegs pa gzhan kun du rgyu de dag gis khyogs bskur zhes byas na/ gdeg par ma nus so/ /de nas dge slong rnams kyis smras pa/</text></item>
<item><p>307a6</p><section>mdo sde</section><text>'di ni nged kyi tshangs pa mtshungs par spyod pa yin te/ nged kyis 'di'i khyogs khyer te bkur sti bgyis ltos shig ces byas nas dge slong rnams kyis khyogs khyer te gang du bsreg pa'i gnas su bzhag nas dge slong</text></item>
<item><p>307a7</p><section>mdo sde</section><text>rnams kyis smras pa/ gal te 'di khyed kyi tshangs pa mtshungs par spyod pa yin zhe na/ rus bu sreg pa'i me bus shig /de nas mu stegs pa gzhan dag gis rus bu sreg pa'i me sbar zhes byas na sbar ma nus</text></item>
<item><p>307a8</p><section>mdo sde</section><text>so/ /de nas dge slong rnams kyis smras pa/ 'di ni nged kyi tshangs pa mtshungs par spyod pa yin te/ 'di'i rus bu sreg pa'i me bdag cag gis sbar ro zhes byas nas dge slong rnams kyis de'i rus bu sreg pa</text></item>
<item><p>307b1</p><section>mdo sde</section><text>'i me sbar ro/ /rus bu sreg pa'i me sbar nas yang smras pa/ gal te 'di khyod kyi tshangs pa mtshungs par spyod pa yin zhe na/ khyod kyis 'di'i rus bu bsregs pa'i me 'o mas sod cig ces byas nas/ mu stegs</text></item>
<item><p>307b2</p><section>mdo sde</section><text>pa gzhan dag gis de'i rus bu bsregs pa'i me bsad ces byas na gsod ma nus so/ /de nas dge slong rnams kyis smras pa/ 'di ni nged kyi tshangs pa mtshungs par spyod pa yin te/ nged kyis 'di'i rus bu bsregs pa</text></item>
<item><p>307b3</p><section>mdo sde</section><text>'i me bsad do zhes byas nas dge slong rnams kyis de'i rus bu bsregs pa'i me bsad do/ /me bsad nas yang smras pa/ gal te 'di khyed kyi tshangs pa mtshungs par spyod pa yin zhe na/ 'di'i rus bu 'di rnams long</text></item>
<item><p>307b4</p><section>mdo sde</section><text>la mchod pa gyis shig /de nas mu stegs pa gzhan kun du rgyu rnams kyis rus bu blang zhes byas nas rus bu ma mthong ngo / /de nas dge slong rnams kyis rus bu de dag blangs te/ rus bu mchod rten gyi nang du bzhag nas</text></item>
<item><p>307b5</p><section>mdo sde</section><text>bdug pa dang / phye ma dang / me tog rnams kyis bkur sti byas te dong ngo // // bam po nyi shu lnga pa/ de nas dge slong rnams kyis sangs rgyas bcom ldan 'das la gsol pa/ btsun pa tshe dang ldan pa</text></item>
<item><p>307b6</p><section>mdo sde</section><text>rab bzang 'di kun gyi 'og tu rab tu byung la thog ma kho nar yongs su mya ngan las 'das te/ de'i 'og tu gdod bcom ldan 'das yongs su mya ngan las 'da' bar 'gyur ba la gzigs/ bcom ldan 'das</text></item>
<item><p>307b7</p><section>mdo sde</section><text>kyis bka' stsal pa/ smon lam gyi dbang las gyur to/ /gsol pa/ btsun pa 'dis smon lam gang du btab lags/ bcom ldan 'das kyis bka' stsal pa/ dge slong dag sngon byung ba 'das pa'i dus</text></item>
<item><p>307b8</p><section>mdo sde</section><text>na bskal pa bzang po 'di nyid la skye dgu'i tshe lo nyi khri thub pa na grong khyer bA ra na sI na rgyal po kri kI zhes bya ba rgyal po byed de/ de'i tshe rgyal po kri kI'i mdun na 'don gyi bu gzugs bzang zhing lta na sdug la mdzes pa/</text></item>
<item><p>308a1</p><section>mdo sde</section><text>mdog bzang ba gser gyi mdog can/ mgo bo gdugs ltar 'dug pa/ lag pa ring ba/ pral ba'i dbyes che ba/ sna mtho ba/ sna legs pa/ smin ma stug pa/ lus skyes bu chen po'i mtshan</text></item>
<item><p>308a2</p><section>mdo sde</section><text>sum bcu rtsa gnyis kyis legs par brgyan pa/ dpe byad bzang po brgyad bcus mdzes par byas pa zhig btsas te/ de'i btsas ston rgyas par byas nas khye'u 'di'i ming ji skad gdags shes ming 'dogs par byed de/</text></item>
<item><p>308a3</p><section>mdo sde</section><text>khye'u 'di'i rus 'od srung yin pas na khye'u 'di'i ming 'od srung nyid du gdags so zhes zer ro/ /de nas khye'u 'od srung 'o ma dang / zho dang mar dang zhun mar dang mar gyi snying kus bskyed bsrings nas/ de gang gi tshe cher skyes pa</text></item>
<item><p>308a4</p><section>mdo sde</section><text>de'i tshe mtshan mkhan bye brag phyed pa dag gis lung bstan pa/ khye'u 'od srung 'di gal te rab tu ma byung na ni 'khor los sgyur ba'i rgyal por 'gyur ro/ /gal te skra dang kha spu bregs nas chos gos tshon can gyon te yang dag pa'i dad</text></item>
<item><p>308a5</p><section>mdo sde</section><text>pas khyim nas khyim med par rab tu byung na ni de bzhin gshegs pa dgra bcom pa yang dag par rdzogs pa'i sangs rgyas su 'gyur te/ 'jig rten du grags pa chen po dang ldan par 'gyur ro zhes zer ro/ /de nas byang chub</text></item>
<item><p>308a6</p><section>mdo sde</section><text>sems dpa' 'od srung gi mdza' bo bshes pa bram ze'i khye'u mya ngan med ces bya ba zhig yod pa des de'i lung bstan pa de thos nas de thos ma thag tu smras pa/ grogs po shes par gyis la nga dang ma 'grogs par khyed dka'</text></item>
<item><p>308a7</p><section>mdo sde</section><text>thub kyi tshal du ma 'gro shig ces byas so/ /de nas byang chub sems dpa' mya ngan las 'da' ba la dgongs nas nga khyod dang ma 'grogs kyi bar du mi 'gro'o zhes byas so/ /de nas der gang gi tshe byang chub sems dpa' 'od</text></item>
<item><p>308a8</p><section>mdo sde</section><text>srung gis rgan po dang / nad pa dang shi ba gzigs nas nags tshal gyi nang du gshegs pa de'i tshe mya ngan med mi dga' bar gyur te/ des ji ltar dam bcas pa bzhin du ma byas so snyam mo/ /de nas gang gi tshe byang chub</text></item>
<item><p>308b1</p><section>mdo sde</section><text>sems dpa' 'od srung bla na med pa yang dag par rdzogs pa'i byang chub mngon par rdzogs par sangs rgyas nas bA ra na sIr gshegs pa de'i tshe/ des der lan gsum du bzlas te chos kyi 'khor lo rnam pa bcu gnyis chos bzhin du</text></item>
<item><p>308b2</p><section>mdo sde</section><text>bskor nas de rgyal po kri kIs bshos la spyan drangs te/ rgyal pos de kho na'i mtshan mo lam yang mdzes par byed du bcug /de kho na'i mtshan mo bza' ba dang bca' ba gtsang ma bzang po rnams kyang sbyar te gdan bshams</text></item>
<item><p>308b3</p><section>mdo sde</section><text>nas chu ra bkang ste/ bcom ldan 'das la phrin gyis gdugs tshod bskul nas rgyal po de nyid kyis bdug pa dang / phye ma dang spos dang me tog dang / gdugs dang / rgyal mtshan dang / ba dan rnams khyer te/ sil snyan gyi sgra chen po</text></item>
<item><p>308b4</p><section>mdo sde</section><text>sgrogs shing drang srong smra ba nas yang dag par rdzogs pa'i sangs rgyas 'od srung bsu nas 'byor pa chen pos bA ra na sIr spyan drangs so/ /de nas bram ze'i khye'u mya ngan med kyis kyang byang chub sems dpa' 'od srung bla na med pa yang dag</text></item>
<item><p>308b5</p><section>mdo sde</section><text>par rdzogs pa'i byang chub mngon par rdzogs par sangs rgyas nas bA ra na sIr gshegs te/ de rgyal po kri kIs bshos la spyan drangs nas rgyal po des de kho na'i mtshan mo lam yang mdzes par byed du bcug /de kho na'i mtshan mo bza'</text></item>
<item><p>308b6</p><section>mdo sde</section><text>ba dang bca' ba gtsang ma bzang po mang po rnams kyang sbyar te gdan bshams nas chu ra bkang ste/ bcom ldan 'das la phrin gyis gdugs tshod bskul nas rgyal po de nyid kyis bdug pa dang / phye ma dang / spos dang / me tog dang / gdugs</text></item>
<item><p>308b7</p><section>mdo sde</section><text>dang / rgyal mtshan dang / ba dan rnams khyer te/ sil snyan gyi sgra chen po sgrogs shing drang srong smra ba nas yang dag par rdzogs pa'i sangs rgyas 'od srung bsu nas 'byor pa chen pos bA ra na sIr spyan drangs so zhes thos so/ /thos nas</text></item>
<item><p>308b8</p><section>mdo sde</section><text>kyang sngon gyi mi dga' bar gyur pas thag mi ring ba zhig tu 'dug ste lta bar byed la drung du ltar 'gror mi 'dod do/ /de nas yang dag par rdzogs pa'i sangs rgyas kyis dgongs nas/ phyag glang po che'i sna lta bu brkyang ste phyag gis</text></item>
<item><p>309a1</p><section>mdo sde</section><text>bzung nas drangs te bka' stsal pa/ mya ngan med khyod ci'i phyir nga dang phrad du 'ong bar mi 'dod/ des gsol pa/ sngon bdag la dam bzhes pa ni nga gang du 'gro ba der khyod khrid de 'gro'o zhes khyod kyis</text></item>
<item><p>309a2</p><section>mdo sde</section><text>dam bcas pa las gcig pu dka' thub kyi nags tshal du bzhud de/ sngon bdag mi dga' ba'i gzhi mchis pa'i slad du mchi mi 'tshal lo/ /yang dag par rdzogs pa'i sangs rgyas 'od srung gis</text></item>
<item><p>309a3</p><section>mdo sde</section><text>bka' stsal pa/ ngas ni mya ngan las 'da' ba las bsams te smras pa yin na/ yong yang khyod der phyin du zin na ci la phan te da ni dam bcas pa de'i dus la bab bo/ /mya ngan med kyis gsol pa/ btsun pa bdag</text></item>
<item><p>309a4</p><section>mdo sde</section><text>legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po 'thob tu rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de</text></item>
<item><p>309a5</p><section>mdo sde</section><text>nas yang dag par rdzogs pa'i sangs rgyas 'od srung gis dge slong tshur shog ces bya ba'i tshig gis rab tu phyung ste bsnyen par rdzogs par mdzad nas de la lung yang phog ste/ des lung de mnos pa'i 'og tu le lo byed cing</text></item>
<item><p>309a6</p><section>mdo sde</section><text>'dug pa las der gang gi tshe yang dag par rdzogs pa'i sangs rgyas gyis dgon pa'i bsngags pa bstan pa de'i tshe/ des yid la bya ba mnos nas dgon pa'i gnas shig tu song ste/ 'dug pa las gang gi tshe yang dag par</text></item>
<item><p>309a7</p><section>mdo sde</section><text>rdzogs pa'i sangs rgyas 'od srung gis sangs rgyas kyis phrin las thams cad mdzad nas gzims mal gyi tha mar zhugs pa de'i tshe lha rnams kyis kun du sgra bsgrags te/ yang dag par rdzogs pa'i sangs rgyas 'od</text></item>
<item><p>309a8</p><section>mdo sde</section><text>srung do nub nam phyed nas phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur ro zhes bsgrags so/ /de nas dge slong mya ngan med kyis lha nam mkha' la 'gro ba de dag gi sgra</text></item>
<item><p>309b1</p><section>mdo sde</section><text>thos so/ /thos nas kyang de sdug bsngal chen po skyes te/ bcom ldan 'das ni mya ngan las 'da' bar 'gyur la/ bdag gis ni khyad par ci yang ma thob bo snyam nas de gzhi de las shin du mya ngan byed cing sdug bsngal</text></item>
<item><p>309b2</p><section>mdo sde</section><text>la smre sngags 'don par byed do/ /de nas de la dga' ba'i lhas de mthong nas smras pa/ mya ngan med ci'i phyir khyod shin du mya ngan byed cing sdug bsngal la smre sngags 'don par byed/ gal te khyod yang dag par rdzogs pa'i</text></item>
<item><p>309b3</p><section>mdo sde</section><text>sangs rgyas 'od srung mthong na de la bya ba ci zhig yod/ mya ngan med kyis smras pa/ yang dag par rdzogs pa'i sangs rgyas 'od srung gi bstan pa la bya ba gang yin pa de dag thams cad bya'o/ /de nas de thos ma thag tu</text></item>
<item><p>309b4</p><section>mdo sde</section><text>lha des khyer te yang dag par rdzogs pa'i sangs rgyas 'od srung gi spyan sngar bab par bzhag nas/ des yang dag par rdzogs pa'i sangs rgyas 'od srung ga la ba der song ste phyin nas/ zhabs la mgo bos phyag 'tshal te phyogs</text></item>
<item><p>309b5</p><section>mdo sde</section><text>gcig tu 'dug go/ /de nas yang dag par rdzogs pa'i sangs rgyas 'od srung gis de dang 'thun pa'i chos bstan te/ des na mya ngan med kyis stan de la 'dug bzhin du nyon mongs pa thams cad spangs te dgra bcom pa nyid</text></item>
<item><p>309b6</p><section>mdo sde</section><text>mngon sum du byas so/ /de nas mya ngan med kyis dgra bcom pa nyid thob nas 'di snyam du ma la bdag gis ston pa yongs su mya ngan las 'da' ba mthong bar bya ba ni bdag gi cha ma yin gyis/ bdag sngar yongs su</text></item>
<item><p>309b7</p><section>mdo sde</section><text>mya ngan las 'da' bar bya'o snyam mo/ /de nas mya ngan med yongs su mya ngan las 'das nas de'i 'og tu yang dag par rdzogs pa'i sangs rgyas 'od srung yongs su mya ngan las 'das so/ /de nas lha des bsams pa</text></item>
<item><p>309b8</p><section>mdo sde</section><text>'dis khyad par 'di lta bu thob pa ci yang rung ba de dag thams cad ni bdag gi mthu yin no snyam nas/ kye ma dge ba'i rtsa ba 'dis na yang dag par rdzogs pa'i sangs rgyas 'od srung gis bram ze'i khye'u bla ma lung bstan pa</text></item>
<item><p>310a1</p><section>mdo sde</section><text>gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas bdag de bas sngar yongs su</text></item>
<item><p>310a2</p><section>mdo sde</section><text>mya ngan las 'da' bar gyur la/ de'i 'og tu ston pa yongs su mya ngan las 'da' bar gyur cig ces smon lam btab po/ /dge slong dag ji snyam du sems/ de'i tshe lhar gyur pa gang yin pa de ni rab bzang 'di kho</text></item>
<item><p>310a3</p><section>mdo sde</section><text>na yin te/ des der smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par</text></item>
<item><p>310a4</p><section>mdo sde</section><text>gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur la/ bdag sngar yongs su mya ngan las 'das</text></item>
<item><p>310a5</p><section>mdo sde</section><text>nas de'i 'og tu ston pa yongs su mya ngan las 'da' bar gyur cig ces byas pa des na/ dge slong dag nga yang dag par rdzogs pa'i sangs rgyas 'od srung dang shin du mnyam pa dang / shugs mnyam pa dang / mdzad pa mnyam pa</text></item>
<item><p>310a6</p><section>mdo sde</section><text>dang / thabs mnyam pa brnyes par gyur nas/ 'dis nga mnyes par byas te mi mnyes par ma byas la/ nga nyid kyi bstan pa la rab tu byung ste/ nyon mongs pa thams cad spangs nas dgra bcom pa nyid mngon sum du byas so/ /</text></item>
<item><p>310a7</p><section>mdo sde</section><text>bdag sngar yongs su mya ngan las 'das nas de'i 'og tu ston pa yongs su mya ngan las 'da' bar gyur cig ces des der smon lam de ltar btab pa des ni 'di sngar yongs su mya ngan las 'das nas de'i 'og tu</text></item>
<item><p>310a8</p><section>mdo sde</section><text>nga yongs su mya ngan las 'da' bar 'gyur ro/ /dge slong dag gzhan yang 'das pa'i dus na nags khrod cig na drang srong lnga brgya tsam gnas so/ /nags khrod de na lha zhig kyang gnas te/ de drang srong</text></item>
<item><p>310b1</p><section>mdo sde</section><text>de dag la shin tu dga' bar gyur to/ /de'i tshe yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/</text></item>
<item><p>310b2</p><section>mdo sde</section><text>lha dang mi rnams kyi ston pa/ sangs rgyas bcom ldan 'das 'khor ba 'jig ces bya ba 'jig rten du byung ste/ der gang gi tshe yang dag par rdzogs pa'i sangs rgyas 'khor ba 'jig gis 'du ba chen po bstan pa</text></item>
<item><p>310b3</p><section>mdo sde</section><text>de'i tshe/ lha de yang 'du ba chen po der 'dus te/ des yang dag par rdzogs pa'i sangs rgyas 'khor ba 'jig las chos thos nas nags khrod du song ste/ des drang srong de dag gi mdun du yang dag par rdzogs pa'i</text></item>
<item><p>310b4</p><section>mdo sde</section><text>sangs rgyas 'khor ba 'jig gi bsngags pa brjod do/ /de nas de thos ma thag tu drang srong de dag yang dag par rdzogs pa'i sangs rgyas 'khor ba 'jig mthong 'dod ches pa'i sems skyes nas de dag gis lha de nyid</text></item>
<item><p>310b5</p><section>mdo sde</section><text>kyi mdun du bdar te/ yang dag par rdzogs pa'i sangs rgyas 'khor ba 'jig ga la ba der dong ste/ drang srong lnga brgya po de dag gis thag ring po zhig nas yang dag par rdzogs pa'i sangs rgyas sku skyes bu chen po'i mtshan sum</text></item>
<item><p>310b6</p><section>mdo sde</section><text>bcu rtsa gnyis kyis legs par brgyan cing spa bar byas pa/ me lus kyi dbyibs su 'dug pa lta bu/ me lce mar gyis btab pa lta bu/ mar me gser gyi snod du bzhag pa lta bu/ mchod sdong rin po che sna tshogs kyis spras</text></item>
<item><p>310b7</p><section>mdo sde</section><text>pa lta bu/ blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo / /mthong nas kyang mchog tu dga' ba skyes te/ dge ba'i rtsa ba bsags pa'i rgyu las byung ba'i sems can gyis</text></item>
<item><p>310b8</p><section>mdo sde</section><text>dang po sangs rgyas mthong ba'i nyams bde ba ci 'dra ba de lta bu ni lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/ /de ltar dga' ba skyes nas kyang yang dag pa</text></item>
<item><p>311a1</p><section>mdo sde</section><text>par rdzogs pa'i sangs rgyas 'khor ba 'jig ga la ba der dong ste lhags nas yang dag par rdzogs pa'i sangs rgyas 'khor ba 'jig gi zhabs la mgo bos phyag 'tshal te chos mnyan pa'i phyir spyan sngar 'dug go/ /</text></item>
<item><p>311a2</p><section>mdo sde</section><text>de nas yang dag par rdzogs pa'i sangs rgyas 'khor ba 'jig gis de rnams kyi bsam pa dang / bag la nyal dang / khams dang shes pa dang / rang bzhin thugs su chud nas de dang 'thun pa'i chos bstan te/ des na drang srong</text></item>
<item><p>311a3</p><section>mdo sde</section><text>lnga brgya po de dag gis stan de dag nyid la 'khod bzhin du bden pa rtogs ma thag tu phyir mi 'ong ba'i 'bras bu mngon sum du byas so/ /de dag gis bden pa mthong nas gsol pa/ btsun pa bdag cag legs par gsungs</text></item>
<item><p>311a4</p><section>mdo sde</section><text>pa'i chos 'dul ba la rab tu 'byung ba dang / bsnyen par rdzogs shing dge slong gi dngos po 'thob tu rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas yang dag par rdzogs pa'i</text></item>
<item><p>311a5</p><section>mdo sde</section><text>sangs rgyas 'khor ba 'jig gis drang srong lnga brgya po de dag la dge slong tshur shog ces bya ba'i tshig gis rab tu phyung ste bsnyen par rdzogs par mdzad nas de dag la yang lung yang phog ste/ de dag gis kyang brtson pa dang</text></item>
<item><p>311a6</p><section>mdo sde</section><text>bsgrub pa dang / 'bad pas nyon mongs pa thams cad spangs nas dgra bcom pa nyid mngon sum du byas te/ de dag dgra bcom pa khams gsum pa'i 'dod chags dang bral bar gyur nas gser dang bong bar mnyam</text></item>
<item><p>311a7</p><section>mdo sde</section><text>pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang / so so yang dag</text></item>
<item><p>311a8</p><section>mdo sde</section><text>par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang / bcas pa'i lha rnams kyis mchod cing rjed pa dang gus par smra ba'i gnas su gyur to/ /</text></item>
<item><p>311b1</p><section>mdo sde</section><text>de nas gang gi tshe yang dag par rdzogs pa'i sangs rgyas 'khor ba 'jig sangs rgyas kyi phrin las thams cad mdzad nas phung po'i lhag ma med pa'i mya ngan las 'das pa'i dbyings su yongs su mya ngan las 'da' bar</text></item>
<item><p>311b2</p><section>mdo sde</section><text>bzhed de/ gzims mal gyi tha mar bzhugs pa de'i tshe dge slong lnga brgya po de dag gis bsams pa/ bdag cag gi ston pa yongs su mya ngan las 'da' ba lta ba ni bdag cag gi cha ma yin gyis ma la bdag cag sngar yongs</text></item>
<item><p>311b3</p><section>mdo sde</section><text>su mya ngan las 'da' bar bya'o snyam nas dge slong lnga brgya po de dag sngar yongs su mya ngan las 'das te/ de'i 'og tu yang dag par rdzogs pa'i sangs rgyas 'khor ba 'jig yongs su mya ngan las 'das so/ /de nas</text></item>
<item><p>311b4</p><section>mdo sde</section><text>lha des smon lam btab pa/ 'di rnams kyi yon tan gyi tshogs 'di lta bu thob pa ci yang rung ba de dag thams cad ni bdag gi mthu yin gyis/ kye ma dge ba'i rtsa ba 'dis na bdag gis kyang ston pa 'di lta bu mnyes par byed</text></item>
<item><p>311b5</p><section>mdo sde</section><text>par gyur cig mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur la/ bdag kyang ston pa de gzims mal gyi tha mar</text></item>
<item><p>311b6</p><section>mdo sde</section><text>bzhugs pa'i snga rol du yongs su mya ngan las 'da' bar gyur cig ces byas so/ /dge slong dag ji snyam du sems/ de'i tshe lhar gyur pa gang yin pa de ni rab bzang 'di kho na yin te/ des der smon lam btab pa</text></item>
<item><p>311b7</p><section>mdo sde</section><text>des na dge slong dag nga yang dag par rdzogs pa'i sangs rgyas 'khor ba 'jig dang shin du mnyam pa dang shugs mnyam pa dang / mdzad pa mnyam pa dang / thabs mnyam pa brnyes par gyur nas 'dis nga mnyes par byas</text></item>
<item><p>311b8</p><section>mdo sde</section><text>te mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas nas nga gzims mal gyi tha mar zhugs pa na/ 'di sngar yongs su mya ngan las</text></item>
<item><p>312a1</p><section>mdo sde</section><text>'das te de'i 'og tu nga yongs su mya ngan las 'da'o/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das kyis 'chi ka'i na tsha nyams su myong ba na tshe</text></item>
<item><p>312a2</p><section>mdo sde</section><text>dang ldan pa rab bzang gi skyabs mdzad de/ g.yung drung gi mthar thug pa/ grub pa dang bde ba'i mya ngan las 'das pa la gnas par mdzad pa la gzigs/ bcom ldan 'das kyis bka' stsal pa/ da ltar 'ba'</text></item>
<item><p>312a3</p><section>mdo sde</section><text>shig ma yin te/ 'das pa'i dus na yang 'chi ka'i na tsha nyams su myong ba na 'di 'jigs pa yod pa'i sa phyogs nas phyung ste/ 'jigs pa med pa'i gnas su ji ltar bzhag pa de nyon cig /dge slong dag sngon byung ba</text></item>
<item><p>312a4</p><section>mdo sde</section><text>'das pa'i dus na grong khyer bA ra na sI na rgyal po tshangs pas byin zhes bya ba rgyal po byed do/ /rgyal po tshangs pas byin gyi rta cang shes mchog tu bzang ba cig yod de/ de'i mthus na rgyal po tshangs pas byin gyis nyi 'og</text></item>
<item><p>312a5</p><section>mdo sde</section><text>gi rgyal po thams cad la dpya phab bo/ /de nas phyi zhig na rta cang shes de shi nas de'i gtam kun du grags par gyur te rgyal po tshangs pas byin gyi rta cang shes de shi'o zhes 'dzer to/ /de nas de thos ma thag tu nyi</text></item>
<item><p>312a6</p><section>mdo sde</section><text>'og gi rgyal po thams cad kyis bsams pa/ des bdag cag la dpya phab pa ci yang rung ba de dag thams cad ni rta cang shes de'i drin kho nar zad de/ de ni da shi zin pas da ni gal te bdag cag gis de phyi rol</text></item>
<item><p>312a7</p><section>mdo sde</section><text>du byung ba mthong ba na ni bdag cag gis de der ci dga' dgur byar yod do snyam nas de dag de la glags lta zhing 'khod do/ /rgyal po tshangs pas byin gyis kyang ji ltar nyi 'og gi rgyal po de dag glags lta zhing 'khod</text></item>
<item><p>312a8</p><section>mdo sde</section><text>pa'i gtam thos nas/ thos ma thag tu de dag gis 'jigs nas grong khyer gyi nang nas phyi rol du 'byung ba'i thugs mi thub bo/ /de nas phyi zhig na byang phyogs nas tshong pa dag gis zong du rta ded de bA ra na sIr</text></item>
<item><p>312b1</p><section>mdo sde</section><text>lhags so/ /de nas rgyal po tshangs pas byin gyis byang phyogs nas tshong pa dag gis zong du rta ded de 'ongs so zhes thos nas thos ma thag tu rgyal po des rta brtag pa la mkhas pa'i mi dag btang ste khyed deng la</text></item>
<item><p>312b2</p><section>mdo sde</section><text>zong du rta ded de 'ongs pa thams cad nyos shig /lhag par yang de dag gi nang na rta cang shes 'ga' yod kyang srid kyis ltos shig ces bsgo'o/ /de nas rgyal po tshangs pas byin gyi zhabs 'bring ba rnams</text></item>
<item><p>312b3</p><section>mdo sde</section><text>kyis lha bka' stsal pa bzhin 'tshal lo zhes gsol nas/ rta de dag thams cad nyos te de dag gis bltas na/ de'i nang na rta'i mchog gang yin pa de rta cang shes yin par gyur nas de dag gis rgyal po de la</text></item>
<item><p>312b4</p><section>mdo sde</section><text>gsol to/ /de nas de thos ma thag tu rgyal po de shin du mgu bar gyur nas de rta'i tshong pa de dag la gser dang dngul mang po byin no/ /de nas phyi zhig na rta cang shes de la zhon nas skyed mos tshal gyi sar byung ba dang /</text></item>
<item><p>312b5</p><section>mdo sde</section><text>nyi 'og gi rgyal po rnams kyis rgyal po tshangs pas byin skyed mos tshal du byung ngo zhes thos so/ /thos nas kyang dpung gi tshogs yan lag bzhi go bskon nas bA ra na sIr lhags te skyed mos tshal bskor te 'khod do/ /</text></item>
<item><p>312b6</p><section>mdo sde</section><text>de nas rgyal po tshangs pas byin ci bya gtol med par gyur te/ da gar 'gro bar bya snyam nas des thams cad bor te rta cang shes la zhon nas skyed mos tshal gyi sa nas phyir 'byung ngo snyam pa las bltas nas skyed mos tshal thams</text></item>
<item><p>312b7</p><section>mdo sde</section><text>cad pha rol gyi dmag tshogs kyis 'khor cing 'dug go/ /rta cang shes kyis ni chos nyid kyis rgyal po'i srog 'dzin par 'gyur ro/ /bskyed mos tshal de yang grong khyer gyi 'obs kyis chod de/ grong khyer gyi 'obs</text></item>
<item><p>312b8</p><section>mdo sde</section><text>de yang zab la me tog pad mas gang bar 'dug go/ /de nas rta cang shes kyis bsams pa/ bdag gis gud du ni 'bros mi nus so snyam nas des pad ma'i mdab ma de dag la gom pa bor te grong khyer logs su</text></item>
<item><p>313a1</p><section>mdo sde</section><text>chas te song ngo / /de nas nyi 'og gi rgyal po rnams kyis mthong nas mda' ste 'u ka nya rngas rta cang shes de'i lto dral to/ /de nas rgyal po des kyang de mthong nas 'jigs shing skrag ste/ rta 'di chu</text></item>
<item><p>313a2</p><section>mdo sde</section><text>'di'i nang du shi nas bdag 'di kho nar bar ma dor ma rung bar mi 'gyur grang snyam mo/ /de nas rta cang shes kyis rgyal po 'jigs skrag par shes nas rgyal po'i yid gso ba'i phyir tshigs su bcad de smras pa/ 'di</text></item>
<item><p>313a3</p><section>mdo sde</section><text>ltar g.yul du bdag gi lus/ /mdas bsnun pa ni gzigs mod kyi/ /thar bar bgyis nas gdod 'gum gyis/ /rgyal po khyod ni ma bsnyengs shig /ces smras nas rta cang shes des rgyal po de grong</text></item>
<item><p>313a4</p><section>mdo sde</section><text>khyer gyi nang du bskyal te 'jigs pa med pa'i gnas su bzhag nas shi'o/ /dge slong dag ji snyam du sems/ de'i tshe rta cang shes su gyur pa byang chub sems dpa'i spyod pa la gnas pa de ni nga nyid yin no/ /de'i</text></item>
<item><p>313a5</p><section>mdo sde</section><text>tshe rgyal por gyur pa gang yin pa de ni rab bzang 'di kho na yin te/ de'i tshe yang nga 'chi ka'i na tshas thebs pa na/ 'di 'jigs pa'i gnas dang ldan pa las bsgral te 'jigs pa med pa'i gnas su bzhag</text></item>
<item><p>313a6</p><section>mdo sde</section><text>go/ /de ltar 'chi ka'i na tshas thebs pa na 'di 'jigs pa dang ldan pa'i 'khor ba las bsgral te/ g.yung drung gi mthar thug pa grub pa dang bde ba'i mya ngan las 'das pa'i sa la bzhag go/ /gzhan</text></item>
<item><p>313a7</p><section>mdo sde</section><text>yang nga 'chi ka'i na tshas thebs pa na 'di 'jigs pa'i gnas dang ldan pa las bsgral nas 'jigs pa med pa'i gnas su bzhag ste/ dge slong dag sngon byung ba 'das pa'i dus na grong khyer kan n+ya ku ba tsa zhes bya ba</text></item>
<item><p>313a8</p><section>mdo sde</section><text>na rgyal po rna ba zhes bya ba rgyal po byed de/ rgyal po de yang ri dgas shor ba la shin du sred nas/ de phyi zhig na dpung gi tshogs yan lag bzhi go bskon nas ri dgas shor du song ba las/ chu klung zhig gi 'gram</text></item>
<item><p>313b1</p><section>mdo sde</section><text>na ri dgas lnga brgya khyu gcig tu 'khod pa rgyal po des dpung gi tshogs yan lag bzhis bskor du bcug nas ci nas kyang ri dgas gcig kyang mi 'chor ba de lta bu byas so/ /de nas ri dgas khyu mchog gis</text></item>
<item><p>313b2</p><section>mdo sde</section><text>bsams pa/ bdag ni ri dgas kyi khyu 'di'i gtso bo yin pas na bdag gis 'di rnams kyi grub pa dang / bde ba bsam dgos so snyam nas kho ra khor yug tu bltas te/ ri dgas rnams phyogs gang logs</text></item>
<item><p>313b3</p><section>mdo sde</section><text>su phyung nas thar bar 'gyur zhi gu snyam pa las/ des bltas na chu klung drag po de'i 'gram ma gtogs par dpung gi tshogs yan lag bzhis mtshams med pas bskor te chu klung gi 'gram de na ni su yang mi 'dug par</text></item>
<item><p>313b4</p><section>mdo sde</section><text>mthong ngo / /de nas byang chub sems dpa' des bsams pa/ ri dgas 'di rnams kyis ni chu klung 'di 'bog pa 'am mchong ba 'am 'bros pa yang mi nus kyis de lta ma yin par nga nyid chu klung 'di'i dbus su rkang lag</text></item>
<item><p>313b5</p><section>mdo sde</section><text>btsugs te 'dug par bya'o snyam nas/ ri dgas de rnams la khyed kyis mchongs la nga'i rgyab tu rkang lag gis brten te pha rol gyi 'gram du deng shig ces byas nas/ byang chub sems dpa' des chu klung gi</text></item>
<item><p>313b6</p><section>mdo sde</section><text>dbus su rkang lag btsugs te 'dug go/ /byang chub sems dpa' rnams ni stobs kyi shugs dang ldan pa yin pas na/ de chu klung des bskyod par mi nus par 'dug nas de de na 'dug pa'i rgyab tu ri dgas rnams kyis</text></item>
<item><p>313b7</p><section>mdo sde</section><text>mchong zhing rkang lag btsugs te pha rol gyi 'gram du dong ngo / /de dag dong ba'i rmig pas byang chub sems dpa' de'i rgyab chod par gyur to/ /de nas ri dgas tha mar lus pa des mthong nas de dogs pa skyes te bdag ni</text></item>
<item><p>313b8</p><section>mdo sde</section><text>bsgral mi nus gor ma chag snyam mo/ /de nas byang chub sems dpas de dogs pa skyes par mthong nas yid gsos te/ grogs po ma 'jigs shig khyod 'chi bar dogs pa med do zhes byas nas byang chub sems dpa'</text></item>
<item><p>314a1</p><section>mdo sde</section><text>des ri dgas de bsgral te pha rol du son nas byang chub sems dpa' de dus las 'das so/ /dge slong dag de ji snyam du sems/ de'i tshe rigs dgas kyi khyu mchog tu gyur pa byang chub sems dpa'i spyod pa la</text></item>
<item><p>314a2</p><section>mdo sde</section><text>gnas pa gang yin pa de ni nga nyid yin no/ /ri dgas lnga brgya por gyur pa gang yin pa de dag ni grong khyer ku shi na gnas pa'i gyad lnga brgya po 'di dag kho na yin no/ /de'i tshe ri dgas tha mar lus pa gang yin pa de ni rab bzang 'di</text></item>
<item><p>314a3</p><section>mdo sde</section><text>kho na yin te/ de'i tshe yang nga 'chi ka'i na tsha dang ldan par gyur pa na 'di 'jigs pa dang ldan pa'i gnas nas bsgral te 'jigs pa med pa'i gnas su bzhag go/ /da ltar yang nga 'chi ka'i na tshas thebs pa na rab bzang la sogs</text></item>
<item><p>314a4</p><section>mdo sde</section><text>pa gyad lnga brgya po 'di dag 'jigs pa dang bcas pa'i 'khor ba las bsgral nas/ g.yung drung gi mthar thug pa grub pa dang bde ba'i mya ngan las 'das pa la bkod do/ /de nas der bcom ldan 'das kyis tshe dang ldan pa</text></item>
<item><p>314a5</p><section>mdo sde</section><text>kun dga' bo la bka' stsal pa/ kun dga' bo khyod kyis cung zad ci mthong gsol pa/ btsun pa mthong lags so/ /bka' stsal pa/ khyod kyis ci mthong / gsol pa/ btsun pa bcom ldan 'das kyis gdul</text></item>
<item><p>314a6</p><section>mdo sde</section><text>ba'i dbang gis sprul pa gcig bzhag ste/ ga zhig tu gshegs pa mthong lags so/ /bka' stsal pa/ kun dga' bo de bzhin no/ /de ni de bzhin te/ kun dga' bo da ltar de bzhin gshegs pa'i gdul bar bya ba gnyis</text></item>
<item><p>314a7</p><section>mdo sde</section><text>shig lus te/ dri za'i rgyal po rab dga' dang / kun du rgyu rab bzang gnyis so/ /de la nga 'di snyam du sems te/ kun du rgyu rab bzang ni ngas gdul bar sla na/ dri za'i rgyal po rab dga' ni rgyags shing bag med par gnas pa</text></item>
<item><p>314a8</p><section>mdo sde</section><text>yin pas ngas sprul pa bzhag ste/ sum bcu rtsa gsum pa'i lha'i nang du song nas dri za'i rgyal po rab dga' bden pa rnams la gnas par byas te 'dir 'ongs so/ /de nas dge slong rnams kyis sangs rgyas bcom ldan 'das la zhus</text></item>
<item><p>314b1</p><section>mdo sde</section><text>pa/ btsun pa rab dgas las ci bgyis shing bsags na las de'i rnam par smin pas lha rnams kyi nang du skyes te dri za'i rgyal por gyur la/ 'dis bcom ldan 'das mnyes par bgyis te mi mnyes par ma bgyis lags/</text></item>
<item><p>314b2</p><section>mdo sde</section><text>bcom ldan 'das kyis bka' stsal pa/ smon lam gyi dbang las gyur to/ /gsol pa/ btsun pa 'dis smon lam gang du btab lags/ bka' stsal pa/ dge slong dag sngon byung ba 'das pa'i dus na bskal pa bzang po 'di</text></item>
<item><p>314b3</p><section>mdo sde</section><text>nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa lha dang mi rnams kyi</text></item>
<item><p>314b4</p><section>mdo sde</section><text>ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i tshe lho phyogs nas rol mo mkhan gyi slob dpon mchog cig 'ongs te bA rA Na sIr phyin to/ /de nas de slob dpon chen po yin pa'i phyir rgyal po</text></item>
<item><p>314b5</p><section>mdo sde</section><text>kri kIs bzhes nas longs spyod kyi gzhi tshogs chen po byin no/ /'jig rten dag ni 'byor pa 'dod pa yin te/ des khyim gyi 'khor rgyas par byas te bzhag go/ /de'i tshe bA rA Na sI de nyid na dge bsnyen dbul po zhig gnas te/ des</text></item>
<item><p>314b6</p><section>mdo sde</section><text>rol mo mkhan bde ba chen po nyams su myong ba de mthong nas de'i las de la chags pa skyes te las de'i mthus 'di bde ba de lta bu nyams su myong bar gyur pa las na/ las 'di ni bzang po zhig yin no snyam nas des tshe gcig gi bar</text></item>
<item><p>314b7</p><section>mdo sde</section><text>du skyabs su 'gro ba dang / bslab pa'i gzhi rnams bsrungs te 'chi kar smon lam btab pa/ kye ma dge ba'i rtsa ba 'dis na bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar gyur cig /</text></item>
<item><p>314b8</p><section>mdo sde</section><text>rol mo mkhan thams cad kyi rgyal por yang gyur cig /yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par</text></item>
<item><p>315a1</p><section>mdo sde</section><text>gyur cig /mi mnyes par byed par ma gyur cig ces byas so/ /dge slong dag ji snyam du sems/ de'i tshe dge bsnyen du gyur pa gang yin pa de ni dri za'i rgyal po rab dga' 'di kho na yin te/ des der tshe gcig tu skyabs su</text></item>
<item><p>315a2</p><section>mdo sde</section><text>'gro ba dang / bslab pa'i gzhi rnams bsrungs nas 'chi kar smon lam btab pa'i las de'i rnam par smin pas 'di gang dang gang du skyes pa de dang der phyug cing nor mang la longs spyod che ba'i rigs su skyes te/ dge</text></item>
<item><p>315a3</p><section>mdo sde</section><text>slong dag nga yang dag par rdzogs pa'i sangs rgyas 'od srung dang shin du mnyam pa dang / shugs mnyam pa dang / mdzad pa mnyam pa dang thabs mnyam pa brnyes par gyur nas/ 'dis nga mnyes par byas te mi mnyes</text></item>
<item><p>315a4</p><section>mdo sde</section><text>par ma byas so/ /de nas dge slong rnams kyis bcom ldan 'das la gsol pa/ btsun pa bcom ldan 'das kyis 'chi ka'i na tsha dang ldan pa na gdul ba'i dbang gis 'di lta bur 'o brgyal bar gyur pa la gzigs/ bcom</text></item>
<item><p>315a5</p><section>mdo sde</section><text>ldan 'das kyis bka' stsal pa/ da ltar 'ba' shig ma yin te 'das pa'i dus na yang nga 'chi ka'i na tsha dang ldan pa na gdul bar bya ba'i phyir ji ltar sdug bsngal chen po dang ldan par gyur pa de nyon cig /dge slong dag sngon byung</text></item>
<item><p>315a6</p><section>mdo sde</section><text>ba 'das pa'i dus na grong khyer thub med rgyal zhes bya ba na rgyal po rgyal ba po zhes bya ba rgyal po byed de/ phyi zhig na de'i btsun mo la bu chags nas de zla ba dgu 'am bcu lon pa dang / bu gzugs bzang zhing lta na sdug</text></item>
<item><p>315a7</p><section>mdo sde</section><text>la mdzes pa zhig btsas te/ de'i btsas ston rgyas par byas nas khye'u 'di'i ming ji skad gdags shes ming 'dogs par byed de/ khye'u 'di rgyal po'i sras yin pas na khye'u 'di'i ming rnam par rgyal ba zhes gdags so</text></item>
<item><p>315a8</p><section>mdo sde</section><text>zhes zer ro/ /de nas khye'u rnam par rgyal ba 'o ma dang / zho dang mar dang zhun mar dang / mar gyi nying khus bskyed bsrings te/ de gang gi tshe cher skyes pa de'i tshe khye'u de yi ge slob du bcug ste/ rgyal rigs spyi bo nas</text></item>
<item><p>315b1</p><section>mdo sde</section><text>dbang bskur ba'i rgyal po rnams kyi bzo'i gnas dang / las kyi gnas tha dad pa 'di lta ste/ glang po che zhon pa dang / rta zhon pa dang / mtshon cha bcang ba dang 'phong dang mdun du bsnur ba dang / phyir bsnur ba dang / g.yul las</text></item>
<item><p>315b2</p><section>mdo sde</section><text>thar bar bya ba dang / lcags kyus bzung ba dang / zhags pas bzung ba dang / mda' bo che 'phang ba dang / rdo rje rtse gcig pa 'phang ba dang / mtshon rtse gcig pa gdab pa dang / 'khor lo 'phang ba dang / gcad pa dang gshag pa</text></item>
<item><p>315b3</p><section>mdo sde</section><text>dang / lag pas bzung ba dang / rkang pa'i stangs dang / mgo bo bskyab pa dang / rgyang mar 'phang ba dang / sgra grag par 'phang ba dang / gnad du 'phang ba dang / gdon mi za bar phog par bya ba dang / tshabs cher btang ba</text></item>
<item><p>315b4</p><section>mdo sde</section><text>rnams kyang bslabs nas gnas lnga la byang bar gyur to/ /de nas de phyi zhig na phas de la bsgo ba/ khyod kyi pha'i yul 'byor pa dang rgyas par 'dug gis/ yul phyogs de dag ltar song shig ces byas nas ji ltar yab kyis bka'</text></item>
<item><p>315b5</p><section>mdo sde</section><text>stsal pa de bzhin du 'tshal lo zhes byas nas/ de skye bo phal po ches zhabs 'bring byas te yul phyogs dag ltar song ngo / /de song ba'i 'og tu rgyal po rgyal ba po dus las 'das nas blon po rnams kyis rgyal po'i bu de la pho nya btang nas/ khyod</text></item>
<item><p>315b6</p><section>mdo sde</section><text>kyi yab nongs kyis slar gshegs te yab kyi rgyal srid bskyang du gsol ces spring ngo / /rgyal po'i bu de yang byams pa'i rang bzhin can snying rje dang ldan pa/ sems can la byams pa zhig ste/ de thos ma thag tu des kyang blon po</text></item>
<item><p>315b7</p><section>mdo sde</section><text>rnams la pho nya btang nas sna gcig cig rung ste/ gal te nga'i yab kyi yul khams na sems can ji snyed gnas pa de dag khyod kyis dge ba bcu'i las kyi lam la bkod na ni ngas yab kyi rgyal srid bskyang bar bya'o zhes spring ngo / /de nas</text></item>
<item><p>315b8</p><section>mdo sde</section><text>blon po rnams kyis yang pho nyas bzlugs te/ jo bo ji ltar bzhed pa bzhin du bdag cag gis bgyi bar 'tshal lo zhes spring nas/ de dag gis spyan drangs te rgyal sar bcug nas de sbyin pa dag sbyin zhing bsod nams dag byed pa la</text></item>
<item><p>316a1</p><section>mdo sde</section><text>zhugs te/ zas 'dod pa la ni zas sbyin par byed/ skom 'dod pa la ni skom sbyin par byed/ gos 'dod pa la ni gos sbyin par byed/ rgyan 'dod pa la ni rgyan sbyin par byed/ bzhon pa 'dod pa la ni bzhon pa sbyin par</text></item>
<item><p>316a2</p><section>mdo sde</section><text>byed/ yo byad gzhan 'dod pa la ni yo byad gzhan sbyin par byed cing nad pa gso ba'i nad brang bcas te yo byad thams cad sbyar nas/ snan pa rnams dang / nad g.yog rnams bskos te/ nad pa rnams dang / mgon med pa rnams</text></item>
<item><p>316a3</p><section>mdo sde</section><text>kyi rim gro byed do/ /bza' ba dang bca' ba mang po dag kyang sta gon byas te/ nam mkha' la gnas pa dang / chu na gnas pa dang / thang la gnas pa'i srog chags rnams la sbyin par byed do/ /'jig rten dag kyang dge ba bcu'i</text></item>
<item><p>316a4</p><section>mdo sde</section><text>las kyi lam la 'god par byed de/ der dge ba bcu'i las kyi lam yang dag par blangs pa'i rgyus sems can phal cher lha'i nang du skyes so/ /de dag der skyes pas lha'i gnas rnams gang bar gyur to/ /de nas lha'i dbang po brgya byin</text></item>
<item><p>316a5</p><section>mdo sde</section><text>gyis bsams pa/ rgyu gnyis kyis na lha'i gnas rnams gang bar 'gyur te/ de bzhin gshegs pa 'byung ba dang / 'khor los sgyur ba 'byung ba 'di gnyis yin na/ ci da ltar de bzhin gshegs pa 'jig rten du byung ngam/ 'on te</text></item>
<item><p>316a6</p><section>mdo sde</section><text>'khor los sgyur ba 'jig rten du byung zhig gu snyam mo/ /de nas des bltas nas de bzhin gshegs pa yang 'jig rten du ma byung / 'khor los sgyur ba'i rgyal po yang 'jig rten du ma byung ngo / /'o na su'i mthus lha'i gnas gang</text></item>
<item><p>316a7</p><section>mdo sde</section><text>bar gyur snyam ste/ des bltas na rgyal po rnam par rgyal ba'i mthus de ltar gyur par mthong nas lha'i dbang po brgya byin gyis bsams pa/ 'di ci zhig sgrub cing 'dug snyam ste/ des bltas na bla na med pa yang dag par rdzogs pa'i</text></item>
<item><p>316a8</p><section>mdo sde</section><text>byang chub sgrub par mthong ngo / /de nas lha'i dbang po brgya byin gyis bsams pa/ re shig 'di sems can brtan po yin nam/ 'on te sems can mi brtan pa yin pa de brtags la gal te sems can brtan po zhig yin</text></item>
<item><p>316b1</p><section>mdo sde</section><text>na ni 'di la mchod pa bya'o/ /de ste sems can mi brtan pa zhig yin na ni 'di brtan por 'gyur bar bya'o snyam du bsams nas lha'i dbang po brgya byin gyis yul der sems can mang po sprul nas sprul pa de dag gis blon po de dag la</text></item>
<item><p>316b2</p><section>mdo sde</section><text>smras pa/ gal te rgyal po 'dis bdag cag zas dang skom gyis tshim par byed na ni de'i 'og tu bdag cag gis kyang dge ba bcu'i las kyi lam yang dag par blangs te gnas par bya'o/ /de nas blon po rnams kyis rgyal po rnam par</text></item>
<item><p>316b3</p><section>mdo sde</section><text>rgyal ba la gsol to/ /de nas rgyal po rnam par rgyal bas sprul pa de dag bkug ste bsgo ba ngas khyed zas dang skom gyis tshim par bya'o/ /sprul pa rnams kyis smras pa/ lha khyod kyis bdag cag zas dang skom gyis tshim par byed mi nus</text></item>
<item><p>316b4</p><section>mdo sde</section><text>te/ bdag cag ni gsar du bsad pa'i mi sha ni za/ mi khrag ni 'thung ngo / /de nas rgyal pos bsams pa/ 'di dag ni mi ma yin te/ 'di dag ni mi ma yin pa yin la/ sha dang khrag 'di lta bu ni ma bsad kyi bar du mi rnyed do/ /'on kyang gal te</text></item>
<item><p>316b5</p><section>mdo sde</section><text>'di rnams dge ba bcu'i las kyi lam yang dag par blangs te gnas par 'gyur na/ bdag gi sha dang khrag gis tshim par bya'o snyam du bsams nas byang chub sems dpa' des sprul pa rnams la smras pa/ gal te khyed dge ba bcu'i</text></item>
<item><p>316b6</p><section>mdo sde</section><text>las kyi lam yang dag par blangs te gnas par byed na ngas nga rang gi sha dang khrag gis tshim par bya'o/ /sprul pa rnams kyis smras pa/ khyed ji ltar bzhed pa bzhin du bgyi'o/ /de nas de thos ma thag tu byang chub sems dpas lus thog</text></item>
<item><p>316b7</p><section>mdo sde</section><text>thag nas sha rnams bcad de de dag la byin nas bla na med pa yang dag par rdzogs pa'i byang chub tu smon lam btab pa/ kye ma dge ba'i rtsa ba 'dis bdag 'jig rten long ba/ 'dren pa med pa/ ston pa med par de bzhin</text></item>
<item><p>316b8</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/</text></item>
<item><p>317a1</p><section>mdo sde</section><text>sangs rgyas bcom ldan 'das su gyur cig ces bla na med pa yang dag par rdzogs pa'i byang chub tu smon lam btab nas sprul pa de dag thams cad dge ba bcu'i las kyi lam la bkod do/ /de nas lha'i dbang po brgya byin</text></item>
<item><p>317a2</p><section>mdo sde</section><text>gyis bsams pa/ byang chub sems dpa' 'dis ni mchog tu dka' ba byas mod kyi/ 'on kyang bdag gis 'di'i lus snga mkho bzhin du 'gyur bar byed ma nus so/ /gzhan yang 'di'i spro ba bskyed dgos so snyam nas byang chub</text></item>
<item><p>317a3</p><section>mdo sde</section><text>sems dpa' de la smras pa/ grogs po dag khyod sha rnams gcod pa dang / chu ba dang rtsa brang breng rnams gcod pa dang / cung zad tsam yang sems mi dga' ba lta yod dam/ byang chub sems dpas smras pa/ kye nga ni sha rnams</text></item>
<item><p>317a4</p><section>mdo sde</section><text>gcod pa dang / chu ba dang rtsa brang breng rnams gcod pa na chung zad kyang sems mi dga' ba med de bdag nyid phongs pa mthong na lhag par yang sems can dmyal ba dang / dud 'gro dang / yi dags su skye ba'i sems can rnams la snying rje</text></item>
<item><p>317a5</p><section>mdo sde</section><text>skyes so/ /brgya byin gyis smras pa/ grogs po khyod ji ltar yid ches par rung / byang chub sems dpas smras pa/ ngas grogs po khyed bden pa bskul bas rangs par bya'o zhes byas nas byang chub sems dpas bden pa bskul</text></item>
<item><p>317a6</p><section>mdo sde</section><text>ba byas te/ bden pa dang bden pa'i tshig gang gis ji ltar bdag gi sha rnams gcod pa dang / chu ba dang / rtsa brang breng rnams gcod pa na chung zad kyang sems mi dga' ba med na/ bden pa dang bden pa'i tshig des bdag gi lus 'di snga</text></item>
<item><p>317a7</p><section>mdo sde</section><text>mkho bzhin du gyur cig ces byas nas/ de skad brjod ma thag tu byang chub sems dpa'i lus de snga mkho bzhin du gyur to/ /de nas lha'i dbang po brgya byin gyis rang bzhin gyi gzugs su bsgyur te rkang pa la phyag 'tshal nas bzod par</text></item>
<item><p>317a8</p><section>mdo sde</section><text>gsol te/ grogs po khyod la ngas gtse ba'i bsam pas gnod pa byas pa bzod par mdzod cig /de lta mod kyi khyod nyid khyod nyid la gnod pa byas par zad do zhes smras nas lha'i dbang po brgya byin de nyid du mi snang bar gyur to/ /dge</text></item>
<item><p>317b1</p><section>mdo sde</section><text>slong dag ji snyam du sems/ de'i tshe byang chub sems dpar gyur pa byang chub sems dpa'i spyod pa la gnas pa gang yin pa de ni nga nyid yin te/ de'i tshe na yang nga 'dul ba'i dbang gis sdug bsngal bar gyur to/ /da ltar yang nga</text></item>
<item><p>317b2</p><section>mdo sde</section><text>'dul ba'i dbang gis sdug bsngal bar gyur to// //yon rabs shes bya ba ni gleng gzhi mnyan du yod pa na bzhugs te/ de'i tshe mnyan du yod pa na khyim bdag cig gnas pa des thabs zlar bab pa las chung ma blangs te/</text></item>
<item><p>317b3</p><section>mdo sde</section><text>de de dang lhan cig tu rtse zhing dga' la dga' dgur spyod do/ /phyi zhig na des sangs rgyas la dad pa dang / chos la dad pa dang / dge 'dun la dad par gyur nas skyabs su 'gro ba dang / bslab pa'i gzhi rnams blangs te sbyin pa</text></item>
<item><p>317b4</p><section>mdo sde</section><text>dag byin zhing bsod nams dag byed pa la zhugs so/ /de'i khyim de khron pa dang 'dra bar gyur te/ nyin gcig bzhin du de'i khyim du dge 'dun gyi phyir bskos pa'i dge slong rnams zan za'o/ /de nas phyi zhig na khyim bdag des</text></item>
<item><p>317b5</p><section>mdo sde</section><text>sangs rgyas la sogs pa dge slong gi dge 'dun spyan drangs te/ des de dag la bza' ba dang bca' ba gtsang ma bzang po mang pos tshim par byas te ci bzhed pa bstabs nas/ bcom ldan 'das bshos gsol zin te/</text></item>
<item><p>317b6</p><section>mdo sde</section><text>stsang sder ni rgyu/ phyag ni bcabs par rig nas stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis de'i bsam pa dang / bag la nyal dang /</text></item>
<item><p>317b7</p><section>mdo sde</section><text>khams dang / shes pa dang / rang bzhin thugs su chud nas de dang 'thun pa'i chos bstan te des na khyim bdag des stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas</text></item>
<item><p>317b8</p><section>mdo sde</section><text>rgyun du zhugs pa'i 'bras bu mngon sum du byas te/ bcom ldan 'das kyis de la chos kyi gtam gyis yang dag par bstan/ yang dag par 'dzin du bcug /yang dag par gzengs bstod/ yang dag par dga' bar mdzad nas gdan las bzhengs te gshegs so/ /</text></item>
<item><p>318a1</p><section>mdo sde</section><text>so/ /de nas phyi zhig na dge slong gsar du dgra bcom pa zhig khyim der dge 'dun gyi phyir bskos pa'i mchod ston gyi res la bab ste 'ongs so/ /de phyi bzhin du gtsug lag khang gi sna la gtogs pa'i phyir mi 'ong ba</text></item>
<item><p>318a2</p><section>mdo sde</section><text>zhig kyang 'ongs so/ /de nas khyim bdag des de gnyis la zan sbyin par byas nas tshe dang ldan pa shA ri'i bus bsams pa/ dge slong des ni khyim bdag de la yon gyi rabs gdon par mi nus so snyam nas khyim de'i nang du song ste stan</text></item>
<item><p>318a3</p><section>mdo sde</section><text>bshams pa la 'dug nas/ dge slong des tshe dang ldan pa shA ri'i bu la gsol ba btab ste/ gnas brtan yon gyi rabs gdon par gsol zhes byas so/ /de nas tshe dang ldan pa shA ri'i bus khyim der yon gnas tshogs pa mthong</text></item>
<item><p>318a4</p><section>mdo sde</section><text>nas/ de kho na dang 'thun pa'i yon gyi rabs bton nas bdag gis ni sbyin pa'i 'bras bu'i tshad rgyas par brjod par mi nus so/ /bcom ldan 'das ni thams cad gzigs pa yin pas 'bras bu dang rnam par smin pa mkhyen to zhes smras</text></item>
<item><p>318a5</p><section>mdo sde</section><text>te/ des yon gyi rabs bton nas khyim bdag de'i chung ma la yang de dang 'thun pa'i chos bstan te/ des na khyim bdag de dang chung mas phyir mi 'ong ba'i 'bras bu mngon sum du byas nas tshe dang ldan pa shA ri'i bus chos kyi gtam gyis</text></item>
<item><p>318a6</p><section>mdo sde</section><text>yang dag par bstan/ yang dag par 'dzin du bcug /yang dag par gzengs bstod/ yang dag par dga' bar byas nas stan las langs te song ngo / /de nas phyi zhig na khyim bdag de'i blo skyes pa bdag khyim na gnas pas chog</text></item>
<item><p>318a7</p><section>mdo sde</section><text>gis/ bcom ldan 'das kyi bstan pa la rab tu 'byung ngo snyam nas gza' bran gnyi gas sbyin pa dag byin zhing bsod nams dag byas nas bcom ldan 'das kyi bstan pa la rab tu byung ngo / /rab tu byung nas nyon mongs pa thams cad</text></item>
<item><p>318a8</p><section>mdo sde</section><text>spangs te dgra bcom pa nyid mngon sum du byas nas de dgra bcom pa khams gsum pa'i 'dod chags dang bral bar gyur te/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa</text></item>
<item><p>318b1</p><section>mdo sde</section><text>lta bur bsil bar gyur pa/ rig pas sgo nga'i sbubs bcom pa/ rig pa dang mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang</text></item>
<item><p>318b2</p><section>mdo sde</section><text>bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong rnams kyis sangs rgyas bcom ldan 'das la zhus pa/ btsun pa 'di gza' bran gnyis kyis sngon las ci bgyis na las de'i</text></item>
<item><p>318b3</p><section>mdo sde</section><text>rnam par smin pas phyug cing nor mang la longs spyod che ba'i rigs su skyes te/ 'di gnyis kyis bcom ldan 'das kyang mnyes par bgyis te mi mnyes par ma bgyis la bcom ldan 'das kyi bstan pa la rab tu byung nas nyon mongs pa</text></item>
<item><p>318b4</p><section>mdo sde</section><text>thams cad spangs te dgra bcom pa nyid mngon sum du bgyis lags/ bcom ldan 'das kyis bka' stsal pa/ smon lam gyi dbang las gyur to/ /gsol pa/ btsun pa 'di gnyis kyis smon lam gang du btab lags/ bka'</text></item>
<item><p>318b5</p><section>mdo sde</section><text>stsal pa/ dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten</text></item>
<item><p>318b6</p><section>mdo sde</section><text>mkhyen pa/ skyes bu gdul bya'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i gsung rab la 'di gnyis rab tu byung nas der</text></item>
<item><p>318b7</p><section>mdo sde</section><text>'di gnyis kyis sbyin pa dag sbyin zhing bsod nams dag byas te/ tshe gcig tu tshangs par spyod pa spyad nas 'chi kar smon lam btab pa/ kye ma dge ba'i rtsa ba 'dis bdag cag gnyis gang dang gang du skye bar 'gyur ba de dang</text></item>
<item><p>318b8</p><section>mdo sde</section><text>der phyug cing nor mang la longs spyod che ba'i rigs su skye bar shog shig /yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag</text></item>
<item><p>319a1</p><section>mdo sde</section><text>gnyis kyis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur</text></item>
<item><p>319a2</p><section>mdo sde</section><text>cig ces byas so/ /dge slong dag ji snyam du sems/ de'i tshe yang dag par rdzogs pa'i sangs rgyas 'od srung gisung rab la rab tu byung ba'i gza' bran de gnyis kho na yin te/ de gnyis kyis der rab tu byung nas sbyin pa</text></item>
<item><p>319a3</p><section>mdo sde</section><text>dag sbyin zhing bsod nams dag byas te/ tshe gcig tu tshangs par spyod pa bsrungs nas 'chi kar smon lam btab pa'i las de'i rnam par smin pas gang dang gang du skyes pa de dang der phyug cing nor mang la longs spyod che ba'i</text></item>
<item><p>319a4</p><section>mdo sde</section><text>rigs su skyes te/ 'di gnyis kyis nga mnyes par byas te mi mnyes par ma byas la/ nga nyid kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so// //</text></item>
<item><p>319a5</p><section>mdo sde</section><text>bam po nyi shu drug pa/ rgan zhugs gnyis shes bya ba de la/ rgan zhugs dang po ni gleng gzhi mnyan du yod pa na bzhugs te/ de na gang gi tshe khyim bdag mgon med zas sbyin gyis rgyal bu rgyal byed kyi tshal du</text></item>
<item><p>319a6</p><section>mdo sde</section><text>gtsug lag khang rnam pa thams cad yongs su rdzogs par byed du bcug nas sangs rgyas la sogs pa dge slong gi dge 'dun la phul te/ sbyin pa dag sbyin zhing bsod nams dag byed pa la zhugs pa de'i tshe mnyan</text></item>
<item><p>319a7</p><section>mdo sde</section><text>du yod pa de nyid na khyim bdag gzhan zhig gnas pa des bsams pa/ bdag gis khyim bdag mgon med zas sbyin 'di sbyin pa gtong bas zil gyis non par 'gyur ba'i thabs lta ci yod snyam mo/ /</text></item>
<item><p>319a8</p><section>mdo sde</section><text>de nas des bsams pa/ ma la bdag gis rgya mtsho'i nang du 'gro ba'i don bsgrubs la/ gal te bdag gis der rgya mtsho'i gru bo che'i don grub par gyur te phyir 'ongs nas de lta na bdag gis khyim bdag</text></item>
<item><p>319b1</p><section>mdo sde</section><text>mgon med zas sbyin sbyin pa gtong bas zil gyis gnon par nus so snyam mo/ /nas de rgya mtsho chen po'i nang du zhugs nas rin po che'i gling du 'gro ba bsgrubs te rgya mtsho'i gru bo che'i don grub nas mnyan du yod par phyin to/ /</text></item>
<item><p>319b2</p><section>mdo sde</section><text>de der 'ongs nas sbyin pa dag sbyin zhing bsod nams dag byed pa la zhugs na/ 'on kyang khyim bdag mgon med zas sbyin zil gyis mnan par ma nus so/ /de nas phyi zhig na khyim bdag des tshe dang ldan pa shA ri'i bu la dris pa</text></item>
<item><p>319b3</p><section>mdo sde</section><text>btsun pa shA ri'i bu thabs ci zhig gis khyim bdag mgon med zas sbyin dge ba bgyis pas zil gyis gnon par nus/ tshe dang ldan pa shA ri'i bus smras pa/ khyim bdag mgon med zas sbyin ni bsod nams can che bar</text></item>
<item><p>319b4</p><section>mdo sde</section><text>grags pa yin te/ des ni gter bdag po yod pa dang / bdag po med pa dang / chu na yod pa dang / skam la yod pa dang / ring ba dang / nye ba rnams kyang mthong bas na de ni khyod kyis sbyin pa btang bas zil gyis gnon par</text></item>
<item><p>319b5</p><section>mdo sde</section><text>mi nus te/ bcom ldan 'das kyi bstan pa la rab tu byung na de 'ba' shig gis khyod kyis zil gyis mnan par nus so/ /de nas de thos ma thag tu khyim bdag des sbyin pa dag sbyin zhing bsod nams dag byas nas bcom ldan 'das kyi</text></item>
<item><p>319b6</p><section>mdo sde</section><text>bstan pa la rab tu byung ngo / /de rab tu byung ste/ brtson pa dang / bsgrub pa dang / 'bad pas nyon mongs pa thams cad spangs nas dgra bcom pa nyid mngon sum du byas te/ de dgra bcom pa khams gsum pa'i 'dod</text></item>
<item><p>319b7</p><section>mdo sde</section><text>chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig</text></item>
<item><p>319b8</p><section>mdo sde</section><text>pa dang / mngon par shes pa dang / so so yang dag par rig pa thob pa/ srid pa'i rnyed pa dang chags pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang gus</text></item>
<item><p>320a1</p><section>mdo sde</section><text>par smra ba'i gnas su gyur to/ /de nas khyim bdag mgon med zas sbyin gyis khyim bdag che ge mo zhig gis khyod zil gyis mnan par bya ba'i phyir sangs rgyas kyi bstan pa la rab tu byung ngo / /de ltar</text></item>
<item><p>320a2</p><section>mdo sde</section><text>rab tu byung nas nyon mongs pa thams cad spangs te dgra bcom pa nyid mngon sum du byas so zhes thos so/ /de thos ma thag tu khyim bdag mgon med zas sbyin dga' bar gyur te/ dge slong de ga la 'dug pa der song</text></item>
<item><p>320a3</p><section>mdo sde</section><text>ste phyin nas rkang pa la phyag 'tshal te smras pa/ khyod rab tu byung bas bdag zil gyis non par gyur to/ /da bdag gis khyod ji srid 'tsho'i bar du gos dang / zas dang mal cha dang stan dang nad gsos dang / sman zong</text></item>
<item><p>320a4</p><section>mdo sde</section><text>rnams ci bzhed pa bstabs par bgyi'o zhes byas so/ /de nas dge slong rnams kyis sangs rgyas bcom ldan 'das la gsol pa/ btsun pa khyim bdag 'dis khyim bdag mgon med zas sbyin sbyin pa gtong</text></item>
<item><p>320a5</p><section>mdo sde</section><text>bas zil gyis mnan par 'tshal ba las zil gyis gnon par ma nus te rab tu byung bas zil gyis non par gyur pa dang / bcom ldan 'das kyang 'dis mnyes par bgyis te/ mi mnyes par ma bgyis la/ bcom</text></item>
<item><p>320a6</p><section>mdo sde</section><text>ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis pa la gzigs/ bcom ldan 'das kyis bka' stsal pa/ da ltar 'ba' shig ma yin te/</text></item>
<item><p>320a7</p><section>mdo sde</section><text>'das pa'i dus na yang khyim bdag 'dis khyim bdag chu stod zil gyis gnon par bya'o snyam pa las zil gyis mnan par ma nus te/ rab tu byung bas zil gyis mnan nas de der rab tu byung ste/ tshe gcig tu</text></item>
<item><p>320a8</p><section>mdo sde</section><text>tshangs par spyad nas 'chi kar smon lam btab pa/ kye 'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad nas/ sbyin pa dag sbyin zhing</text></item>
<item><p>320b1</p><section>mdo sde</section><text>bsod nams dag byas pa'i dge ba'i rtsa ba 'dis na bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog shig /yang dag par rdzogs pa'i sangs rgyas 'od srung gis bram</text></item>
<item><p>320b2</p><section>mdo sde</section><text>ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams</text></item>
<item><p>320b3</p><section>mdo sde</section><text>cad spangs te dgra bcom pa nyid mngon sum du byed par gyur cig ces byas so/ /dge slong dag ji snyam du sems/ de'i tshe khyim bdag tu gyur pa gang yin pa de ni dge slong 'di kho na yin te/ de'i tshe yang 'dis khyim ba</text></item>
<item><p>320b4</p><section>mdo sde</section><text>bdag chu stod sbyin pa gtong ba zil gyis mnan par bya'o snyam pa las zil gyis gnon par ma nus nas rab tu byung bas zil gyis non par gyur la/ da ltar yang 'dis khyim bdag mgon med zas sbyin sbyin pa gtong bas</text></item>
<item><p>320b5</p><section>mdo sde</section><text>zil gyis mnan par bya'o snyam pa las zil gyis gnon par ma nus nas rab tu byung bas zil gyis non par gyur to/ /des der tshe gcig tu tshangs par spyod pa spyad nas 'chi kar smon lam btab pa/ 'di ltar</text></item>
<item><p>320b6</p><section>mdo sde</section><text>yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang yon tan gyi tshogs ci yang ma thob kyis/ yang dag par rdzogs pa'i sangs rgyas 'od srung gis bram ze'i khye'u bla</text></item>
<item><p>320b7</p><section>mdo sde</section><text>ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad</text></item>
<item><p>320b8</p><section>mdo sde</section><text>spangs te dgra bcom pa nyid mngon sum du byed par gyur cig ces byas so/ /de nas dge slong rnams kyis sangs rgyas bcom ldan 'das la gsol pa/ btsun pa dge slong 'di ni rgya chen po la mos te/ gzhan</text></item>
<item><p>321a1</p><section>mdo sde</section><text>rnams zil gyis gnon par 'tshal la bdag ni gzhan gyis zil gyis gnon par mi 'tshal ba la gzigs/ bcom ldan 'das kyis bka' stsal pa/ da ltar 'ba' shig ma yin te/ 'das pa'i dus na</text></item>
<item><p>321a2</p><section>mdo sde</section><text>yang 'di ji ltar rgya chen po la mos te/ gzhan rnams zil gyis gnon par 'dod la/ bdag ni gzhan gyis zil gyis mnan par mi 'dod pa de nyon cig /dge slong dag sngon byung ba 'das pa'i dus na bskal pa bzang po</text></item>
<item><p>321a3</p><section>mdo sde</section><text>'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba bla na med pa/ lha dang mi</text></item>
<item><p>321a4</p><section>mdo sde</section><text>rnams kyi ston pa/ sangs rgyas bcom ldan 'das gser thub ces bya ba 'jig rten du byung ste/ de gang gi tshe bla na med pa yang dag par rdzogs pa'i byang chub tu mngon par rdzogs par sangs rgyas nas rgyal po'i pho brang bde</text></item>
<item><p>321a5</p><section>mdo sde</section><text>ldan du byon te/ de'i phyir rgyal po bde bas rang gi skyed mos tshal du gtsug lag khang brtsig par brtsams te/ des der gzhon nu rnams dang / blon po rnams dang / dpa' bo'i sde tshan rnams dang / grong rdal gyi mi</text></item>
<item><p>321a6</p><section>mdo sde</section><text>rnams dang / yul gyi mi rnams dang / skye bo mang po thams cad bsogs nas bsgo ba/ khyed las su 'dir nor shin du mang por bskyed nus pa des gtsug lag khang 'di brtsigs shig ces byas so/ /de'i tshe</text></item>
<item><p>321a7</p><section>mdo sde</section><text>khyim bdag gcig gis rgyal po de dag dang gong nas gong du nor bskyed pa la zhugs te/ gser phye phrag dgu la thug par bskyed do/ /de nas des de yan chad du bskyed pa'i thugs ma thub ste/ 'di ni rgyal rigs</text></item>
<item><p>321a8</p><section>mdo sde</section><text>spyi bo nas dbang bskur ba yin te/ 'di 'dis skyengs par 'gyur du 'ong ngo snyam nas skyed pa de btang ngo / /de nas rgyal po bde bas gtsug lag khang de rnam pa thams cad du yongs su rdzogs par byas nas sangs rgyas gser</text></item>
<item><p>321b1</p><section>mdo sde</section><text>thub nyan thos kyi dge 'dun dang bcas pa la phul te smon lam btab pa/ kye ma dge ba'i rtsa ba 'dis bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog shig /ston</text></item>
<item><p>321b2</p><section>mdo sde</section><text>pa 'di kho na dang 'dra ba mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byed par gyur cig</text></item>
<item><p>321b3</p><section>mdo sde</section><text>ces byas so/ /dge slong dag ji snyam du sems/ de'i tshe khyim bdag tu gyur pa gang yin pa de ni khyim bdag 'di kho na yin te/ de'i tshe yang 'di rgya chen po la mos te/ gzhan rnams zil gyis gnon par 'dod la/ bdag</text></item>
<item><p>321b4</p><section>mdo sde</section><text>ni gzhan gyis zil gyis gnon par mi 'dod par gyur to/ /da ltar yang 'di ni rgya chen po la mos te gzhan rnams ni zil gyis gnon par 'dod la/ bdag ni gzhan gyis zil gyis gnon par mi 'dod par gyur to// //</text></item>
<item><p>321b5</p><section>mdo sde</section><text>rgan zhugs gnyis pa ni gleng gzhi mnyan du yod pa na bzhugs te/ der gang gi tshe mi blun po 'phags skyes pos/ shAkya rnams kha btag pa de'i tshe yul ser skya'i gnas na tshe dang ldan pa kun dga' bo'i sring mo'i bu pha ma</text></item>
<item><p>321b6</p><section>mdo sde</section><text>gnyis dang bral te ser skya'i gnas na mgon med par 'khyam zhing 'dug go/ /de'i tshe mnyan du yod pa na gnas pa'i bdag cag de gnyis kyi pha'i grogs por gyur pa de bya ba zhig la yul ser skya'i gnas su phyin te des khye'u</text></item>
<item><p>321b7</p><section>mdo sde</section><text>de gnyis mthong ma thag tu ngo shes nas dris te/ bu khyed gnyis kyi pha ma ga la 'khod ces byas so/ /khye'u de gnyis kyis smras pa/ 'phags skyes pos bsad de/ de gnyis dang bral bas bdag cag gnyis mgon med</text></item>
<item><p>321b8</p><section>mdo sde</section><text>de phan tshun 'khyam zhing 'dug go/ /khyim bdag des smras pa/ gal te khyed gnyen 'dun rnams kyis bskyang ba med na mnyan du yod par deng shig dang / btsun pa kun dga' bo de khyed gnyis kyi zhang po yin te/ de yang gnyen la</text></item>
<item><p>322a1</p><section>mdo sde</section><text>mnyes gshin pas des khyed gnyis bskyang bar 'gyur ro/ /khye'u gnyis kyis smras pa/ bdag cag gnyis kyis rgyal bu rgyal byed kyi tshal du 'gro ba'i lam mi shes na der 'gro ba'i lam gang yin/ khyim</text></item>
<item><p>322a2</p><section>mdo sde</section><text>bdag des smras pa/ bu gnyis tshur shog dang re shig nga yul ser skya'i gnas su don cig bsgrubs la de nas ngas khyed gnyis rgyal bu rgyal byed kyi tshal du bkri'o zhes byas nas khyim der song ngo / /des bsgrub par bya ba</text></item>
<item><p>322a3</p><section>mdo sde</section><text>gang yin pa de dag thams cad bsgrubs nas khye'u de gnyis khrid de mnyan du yod par khrid de 'ongs nas de gnyis rgyal bu rgyal byed kyi tshal gyi sgor bzhag ste bsgo ba/ khyed gnyis kyi zhang po dka' thub kyi gnas 'di na 'dug ste</text></item>
<item><p>322a4</p><section>mdo sde</section><text>des khyed gnyis bskyang bar 'gyur ro zhes byas nas khyim bdag de song ngo / /de song nas khye'u de gnyis kyis sgo gang gi nang du zhugs te 'khod pa las kun dga' bos ngo ma shes te dris pa/ bu khyed gnyis su yin ga las</text></item>
<item><p>322a5</p><section>mdo sde</section><text>'ongs/ de gnyis kyis smras pa/ yul ser skya'i gnas kyi shAkya che ge mo zhig gi bu lags so/ /kun dga' bos smras pa/ khyed gnyis kyi pha ma gar song khye'u gnyis kyis smras pa/ 'phags skyes pos bsad</text></item>
<item><p>322a6</p><section>mdo sde</section><text>de bdag cag gnyis dwar lus nas mgon ma mchis par gyur pas de'i slad du bdag cag gnyis phan tshun 'khyam zhing mchis so/ /bdag cag gnyis kyis thos na rgyal bu rgyal byed kyi tshal 'di na bdag cag gnyis</text></item>
<item><p>322a7</p><section>mdo sde</section><text>kyi zhang po 'dug go zhes grag nas bdag cag gnyis de'i thad du mchis so/ /de nas de thos ma thag tu tshe dang ldan pa kun dga' bo yi mug nas da ji ltar bya snyam mo/ /de nas dge slong rnams kyis de mthong nas dris pa/</text></item>
<item><p>322a8</p><section>mdo sde</section><text>btsun pa kun dga' bo khyod ci'i phyir yi mug par gyur/ kun dga' bos smras pa/ khye'u 'di gnyis bdag gi sring mo'i bu yin te/ 'di gnyis pha ma med par gyur pas 'dir 'ongs te bdag gis 'di gnyis mthong nas</text></item>
<item><p>322b1</p><section>mdo sde</section><text>yi mug par gyur te bdag gis 'di gnyis ji ltar bskyang bar bya/ bcom ldan 'das kyis kyang dad pas byin pa chud gsan par mi bya'o zhes gsungs so snyam mo/ /dge slong rnams kyis smras pa/ phan 'dogs pa la</text></item>
<item><p>322b2</p><section>mdo sde</section><text>sbyin par bya'o zhes bcom ldan 'das kyis ma gsungs sam/ 'di gnyis kyis kyang bdag cag la lhung bzed kyi bya bta' dang / me tog dang / 'bras bu rnams kyis phan thogs par 'gyur ro zhes byas so/ /</text></item>
<item><p>322b3</p><section>mdo sde</section><text>de nas tshe dang ldan pa kun dga' bos de gnyis blangs te bskyang bar byas so/ /dge slong rnams kyis kyang kha zas cung zad tsam dag khyer te 'ong zhing de gnyis la sbyin par byed do/ /tshe dang ldan pa kun dga' bos ni bsod</text></item>
<item><p>322b4</p><section>mdo sde</section><text>snyoms gang blangs shing de gnyis la phyed sbyin par byed do/ /phyed ni bdag nyid za bar byed de/ de'i rgyus kun dga' bo nyam chung zhing rid la rbeg cing lus kyi mthu med par gyur to/ /de nas bcom ldan 'das kyis dge</text></item>
<item><p>322b5</p><section>mdo sde</section><text>slong kun dga' bo nyam chung zhing rid la rbeg cing lus kyi mthu med par gyur pa gzigs so/ /gzigs nas dge slong rnams la bka' stsal pa/ dge slong dag ci'i phyir dge slong kun dga' bo nyam chung zhing rid la rbeg cing</text></item>
<item><p>322b6</p><section>mdo sde</section><text>lus kyi mthu med par gyur/ dge slong rnams kyis gsol pa/ btsun pa tshe dang ldan pa kun dga' bos sring mo'i bu gnyis blangs nas des bsod snyoms gang ba blangs shing phyed ni bdag nyid 'tshal/ phyed ni de gnyis la</text></item>
<item><p>322b7</p><section>mdo sde</section><text>stsol bar bgyid de/ btsun pa rgyu ni de lags/ rkyen ni de lags te/ des na tshe dang ldan pa kun dga' bo nyam chung zhing rid la rbeg cing lus kyi mthu ma mchis par gyur lags so/ /de nas bcom ldan 'das kyis tshe dang</text></item>
<item><p>322b8</p><section>mdo sde</section><text>ldan pa kun dga' bo la bka' stsal pa/ kun dga' bo khye'u 'di gnyis rab tu 'byung ngam/ gsol pa/ rab tu 'byung lags so/ /de nas bcom ldan 'das kyis dge slong rnams la bka' stsal pa/ dge slong dag de'i phyir</text></item>
<item><p>323a1</p><section>mdo sde</section><text>dge 'dun gyi zas ni rab tu 'byung ba ltos par ngas gnang ngo / /ci rigs pa'i las lhung bzed kyi bya bta' dang / me tog dang / 'bras bu dang / so shing rnams kyang 'bul du chug shig ces bka' stsal to/ /de nas gang gi</text></item>
<item><p>323a2</p><section>mdo sde</section><text>tshe bcom ldan 'das kyis dge 'dun gyi zas zar gnang ste/ de gnyis de za zhing 'dug pa dang rtsed mo la zhugs shing 'khod do/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod na re khye'u</text></item>
<item><p>323a3</p><section>mdo sde</section><text>'di gnyis rab tu 'byung ngo zhe na/ ci'i phyir rab tu mi 'byung / gsol pa/ bcom ldan 'das rab tu 'byung lags so/ /bka' stsal pa/ 'o na rab tu dbyung na ci nyes/ gsol pa/ bcom ldan 'das kyis gang zag lo bcwa lnga ma lon</text></item>
<item><p>323a4</p><section>mdo sde</section><text>pa rab tu dbyung bar mi bya/ bsnyen par rdzogs par mi bya'o zhes bka' stsal te/ 'di gnyis lo bdun las ma lags na bdag gis 'di gnyis ji ltar rab tu dbyung lags/ bka' stsal pa/ kun dga' bo khye'u 'di gnyis dge 'dun</text></item>
<item><p>323a5</p><section>mdo sde</section><text>gyi kha zas bshams pa las bya rog skrod nus sam/ bcom ldan 'das rngo thogs lags so/ /bka' stsal pa/ de bas na lo bdun lon pa bya rog skrod nus pa rab tu 'byung bar ngas gnang gis rab tu phyung shig /de nas de ltar</text></item>
<item><p>323a6</p><section>mdo sde</section><text>bcom ldan 'das kyis lo bdun lon pa bya rog skrod nus pa rab tu 'byung bar gnang gis rab tu phyung shig ces bka' stsal nas/ tshe dang ldan pa kun dga' bos khye'u de gnyis rab tu phyung ste kha ton slob tu bcug go/ /de nas bdag gi</text></item>
<item><p>323a7</p><section>mdo sde</section><text>gnyen yin snyam ste byams pa snyems pas slob tu mi btub nas nyin par ni bre mo gtam gyis dus 'das par byed do/ /mtshan mo ni rmugs pa dang gnyid kyis dus 'das par byed do/ /de nas tshe dang ldan pa maud gal gyi bu chen pos de</text></item>
<item><p>323a8</p><section>mdo sde</section><text>gnyis mthong nas des tshe dang ldan pa kun dga' bo la smras pa/ kun dga' bo khye'u 'di gnyis ci'i phyir mi slob/ kun dga' bos smras pa/ btsun pa maud gal gyi bu chen po 'di gnyis bdag la nyam bu shed bgyid de bdag kyang byams</text></item>
<item><p>323b1</p><section>mdo sde</section><text>pa'i dbang du gyur nas tshar gcad mi phod do/ /maud gal gyi bus smras pa/ kun dga' bo khyod byams pa'i dbang du gyur te slob mi phod na dge slong gzhan dag la gtod cig /tshe dang ldan pa kun dga' bos smras pa/ btsun pa mau</text></item>
<item><p>323b2</p><section>mdo sde</section><text>da gal gyi bu chen po su zhig rang gi dge ba'i phyogs bor te 'di gnyis slob tu btub/ des smras pa/ khyod kyi bshes gang yin pa de la tshol cig /kun dga' bos smras pa/ btsun pa khyod nyid bdag gi bshes lags so zhes byas</text></item>
<item><p>323b3</p><section>mdo sde</section><text>nas/ tshe dang ldan pa kun dga' bos khye'u de gnyis lag pas bzung ste/ tshe dang ldan pa maud gal gyi bu chen po la phul nas smras pa/ bu khyed gnyis nga la slob tu mi btub na btsun pa 'di la slobs shig ces byas so/ /de</text></item>
<item><p>323b4</p><section>mdo sde</section><text>nas khye'u de gnyis kyis bsams pa/ dge slong 'di ni mi srun pa zhig yin gor ma chag /de bas dang bdag cag gnyis 'di la gtad do snyam nas brtson 'grus su slob par gyur to/ /tshe dang ldan pa maud gal gyi bu chen po</text></item>
<item><p>323b5</p><section>mdo sde</section><text>yang des shing 'grogs na bde bar khye'u de gnyis kyis shes nas nyam bu shed byed de de'i thad du slob tu mi btub bo/ /de nas tshe dang ldan pa kun dga' bos/ smras pa/ btsun pa maud gal gyi bu chen po khye'u 'di gnyis ci'i slad</text></item>
<item><p>323b6</p><section>mdo sde</section><text>du mi slob/ des smras pa/ tshe dang ldan pa kun dga' bo bdag la yang 'di gnyis kyis nyam bu shed byed de bdag la slob tu mi btub bo/ /kun dga' bos smras pa/ 'di gnyis skyo ba bskyed 'tshal lo/ /de ltar ma bgyis na 'di</text></item>
<item><p>323b7</p><section>mdo sde</section><text>gnyis slob tu mi btub bo/ /des smras pa/ tshe dang ldan pa kun dga' bo ji ltar 'dod pa de bzhin du bya'o zhes byas nas/ maud gal gyi bu chen pos khye'u de gnyis khrid de 'chag tu song nas des de gnyis skyo ba bskyed pa'i phyir</text></item>
<item><p>323b8</p><section>mdo sde</section><text>sems can dmyal ba zhig sprul to/ /de nas khye'u de gnyis 'chag pa'i sa nas thag mi ring ba zhig nas 'jigs pa chen po'i sgra grag ste/ de thos nas tshe dang ldan pa maud gal gyi bu chen po'i thad du song ngo / /de nas tshe dang ldan</text></item>
<item><p>324a1</p><section>mdo sde</section><text>pa maud gal gyi bu chen pos de gnyis la dris pa/ bu gnyis sgra 'di ci zhig gi sgra/ de gnyis kyis smras pa/ slob dpon sgra chen po 'di ci zhig gi sgra lags pa bdag cag gnyis kyis kyang glo bar ma chud do/ /</text></item>
<item><p>324a2</p><section>mdo sde</section><text>maud gal gyi bu chen pos de gnyis la smras pa/ khyed gnyis deng la sgra chen po 'di ga las byung ltos shig /de nas de gnyis kyis tshe dang ldan pa maud gal gyi bu chen pos bsgo ba bzhin du mnyan te phyogs der song ngo / /</text></item>
<item><p>324a3</p><section>mdo sde</section><text>de gnyis kyis der song ste bltas na sems can dmyal ba mang po dag gcad pa dang / gtub pa dang / brdeg pa dang / 'tshed pa la sogs pa'i sdug bsngal rnams nyams su myong ba mthong nas dris pa/ khyed su dag cig /</text></item>
<item><p>324a4</p><section>mdo sde</section><text>sprul pa rnams kyis smras pa/ sems can dmyal ba pa yin no/ /de gnyis kyis de nyid na lcags kyi rdza bum chen po zhig khol zhing 'dug pa mthong la/ de'i nang du 'tshed pa ni 'ga' tsam yang mi snang ngo / /de ltar mthong nas</text></item>
<item><p>324a5</p><section>mdo sde</section><text>dris pa/ ci'i phyir lcags kyi rdza bum 'di don med par khol zhing 'dug /sprul pa rnams kyis smras pa/ 'di ni don med pa ma yin gyi kun dga' bo'i sring mo'i bu gnyis rab tu byung nas dad pas byin pa spyod la le lo byed cing</text></item>
<item><p>324a6</p><section>mdo sde</section><text>'dug pa de gnyis shi ba'i 'og tu 'dir skye bar 'gyur te/ de gnyis kyi phyir lcags kyi rdza bum 'di khol zhing 'dug go/ /de nas de thos ma thag tu khye'u de gnyis 'jigs pa chen po skyes te/ de gnyis 'jigs shing</text></item>
<item><p>324a7</p><section>mdo sde</section><text>skrag nas tshe dang ldan pa maud gal gyi bu chen po'i thad du song ngo / /de nas maud gal gyi bu chen pos de gnyis mthong nas dris pa/ bu gnyis sgra chen po 'di ga las byung / de nas khye'u de gnyis kyis tshe dang ldan pa maud gal</text></item>
<item><p>324a8</p><section>mdo sde</section><text>gyi bu chen po la thams cad rgyas par bsnyad do/ /de nas maud gal gyi bu chen pos de gnyis la smras pa/ bu gnyis de ni ngas khyed gnyis la byas na khyed gnyis nga la yid mi ches te/ da ni don de khyed cag gnyis kyis</text></item>
<item><p>324b1</p><section>mdo sde</section><text>mngon sum du mthong ba yin gyis de'i phyir khyed gnyis sems can dmyal bar skye bar mi 'gyur ba de ltar gyis shig /de nas de thos ma thag tu khye'u de gnyis brtson 'grus su slob pa la zhugs so/ /de nas de gnyis kyis</text></item>
<item><p>324b2</p><section>mdo sde</section><text>sems can dmyal ba'i sdug bsngal de gal te de snga dro dran par gyur na ni de gnyis zan stor bar 'gyur ro/ /de ste phyem red dran par gyur na ni ci zos pa yang skyug par 'gyur ro/ /rgyu des na de gnyis nyam chung zhing rid la rbeg</text></item>
<item><p>324b3</p><section>mdo sde</section><text>cing lus kyi mthu med par gyur to/ /de nas tshe dang ldan pa kun dga' bos de gnyis mthong nas tshe dang ldan pa maud gal gyi bu chen po la dris pa/ btsun pa maud gal gyi bu chen po ci'i slad du khye'u 'di gnyis nyam chung</text></item>
<item><p>324b4</p><section>mdo sde</section><text>zhing rid la rbeg cing lus kyi mthu med par gyur/ de nas tshe dang ldan pa maud gal gyi bu chen pos de la thams cad rgyas par bsnyad do/ /de nas tshe dang ldan pa kun dga' bos de la smras pa/ 'di gnyis ha</text></item>
<item><p>324b5</p><section>mdo sde</section><text>cang mi dga' ches te bru bas gzir bar gyur na na bar 'gyur du 'ong gis spro ba bskyed dgos so/ /maud gal gyi bus smras pa/ khyod ji ltar 'dod pa de bzhin du bya'o zhes byas nas tshe dang ldan pa maud gal gyi bu chen pos</text></item>
<item><p>324b6</p><section>mdo sde</section><text>khye'u de gnyis la smras pa/ stan khyer la 'chag tu 'dong ngo / /de gnyis kyis smras pa/ 'phags pa bdag cag gnyi ga 'chag pas chog lags so/ /bdag cag gnyis ni 'di nyid na mchis shing slob par 'tshal lo/ /mau</text></item>
<item><p>324b7</p><section>mdo sde</section><text>da gal gyi bu chen pos smras pa/ bu gnyis bdag cag 'chag sa de logs su mi 'dong bar 'chag sa gzhan du 'dong ngo zhes byas nas khye'u de gnyis khrid de 'chag sa gzhan du dong na/ tshe dang ldan pa maud gal gyi bu chen pos de</text></item>
<item><p>324b8</p><section>mdo sde</section><text>gnyis spro ba bskyed pa'i phyir thag mi ring ba zhig tu mtho ris shig sprul te/ de na lha'i bu rna cha gdub khor dag cig mgul bar thogs pa lus do shal dang se mo dos brgyan pa/ lha'i bu mo dag gis bskor ba dag beg rdob</text></item>
<item><p>325a1</p><section>mdo sde</section><text>par byed de rtse zhing dga' la dga' dgur spyod do/ /de nas khye'u de gnyis 'chag pa'i sa nas thag mi ring ba zhig nas pheg rdob pa'i sgra grag ste/ de thos nas tshe dang ldan pa maud gal gyi bu chen</text></item>
<item><p>325a2</p><section>mdo sde</section><text>po'i thad du song ngo / /de nas tshe dang ldan pa maud gal gyi bu chen pos de gnyis mthong nas dris pa/ bu gnyis sgra 'di ci zhig gi sgra/ de gnyis kyis smras pa/ slob dpon sgra 'di ci zhig gi sgra lags pa bdag</text></item>
<item><p>325a3</p><section>mdo sde</section><text>cag gnyis kyis glo bar ma chud do/ /maud gal gyi bu chen pos de gnyis la smras pa/ khyed gnyis deng la sgra 'di ga las byung ba ltos shig /de nas de gnyis kyis tshe dang ldan pa maud gal gyi bu chen pos bsgo</text></item>
<item><p>325a4</p><section>mdo sde</section><text>ba bzhin du mnyan te phyogs der song ngo / /de gnyis der song ste bltas na lha'i bu rna cha gdub khor dag cig mgul bar thogs pa/ lus do shal dang se mo dos brgyan pa/ lha'i bu mo dag gis bskor ba dag pheg rdob par byed</text></item>
<item><p>325a5</p><section>mdo sde</section><text>de rtse zhing dga' la dga' dgur spyod pa mthong nas dris pa/ khyed su dag cig /sprul pa rnams kyis smras pa/ lha'i bu yin no/ /de gnyis kyis de nyid na seng ge'i khri gnyis lha'i bu mo mang po dag gis bskor cing 'dug pa mthong</text></item>
<item><p>325a6</p><section>mdo sde</section><text>la/ de'i steng na lha'i bu su yang mi 'dug go/ /de ltar mthong nas de gnyis ngo mtshar du gyur to/ /ngo mtshar du gyur nas dris pa/ ci'i phyir seng ge'i khri 'di gnyis stong par 'dug ste 'di gnyis lha'i bu su yang mi 'dug /sprul pa rnams</text></item>
<item><p>325a7</p><section>mdo sde</section><text>kyis smras pa/ kun dga' bo'i sring mo'i bu gnyis rab tu byung nas brtson 'grus brtsams shing 'dug ste de gnyis nam shi 'phos te dus las 'das pa de'i tshe 'dir skye bar 'gyur te/ de gnyis dang bdag cag lhan cig tu rtse zhing dga' la</text></item>
<item><p>325a8</p><section>mdo sde</section><text>dga' dgur spyod par 'gyur ba'i seng ge'i khri yin no/ /de nas de thos ma thag tu khye'u de gnyis dga' bar gyur nas bdag cag gnyis kyi brtson 'grus kyis ni 'bras bu chen po thob par gyur te/ sems can dmyal bar skye</text></item>
<item><p>325b1</p><section>mdo sde</section><text>ba las kyang thar la lhar skye ba yang thob par gyur to snyam du rig nas sems dga' bzhin du maud gal gyi bu chen po'i thad du song ngo / /de nas maud gal gyi bu chen pos de gnyis mthong nas dris pa/ bu gnyis sgra 'di ga las byung /</text></item>
<item><p>325b2</p><section>mdo sde</section><text>de nas khye'u de gnyis kyis tshe dang ldan pa maud gal gyi bu chen po la thams cad rgyas par bsnyad do/ /de nas maud gal gyi bu chen pos de gnyis la smras pa/ bu gnyis de ni ngas khyed gnyis la byas na khyed gnyis nga la</text></item>
<item><p>325b3</p><section>mdo sde</section><text>yid mi ches te/ da ni don de khyed cag gnyis kyis mngon sum du mthong ba yin gyis de'i phyir lhag par yang brtson 'grus brtsam par gyis shig /de nas de thos ma thag tu khye'u de gnyis lhag par yang brtson 'grus su slob</text></item>
<item><p>325b4</p><section>mdo sde</section><text>pa la zhugs so/ /de nas phyi zhig na de gnyis kyis 'khor lo ltar bsdus pa'i mdo brtsams te de gnyis kyis de thos nas 'di snyam sems te/ 'khor ba na 'khor phan chad zo chun rgyud mo'i 'phrul 'khor bzhin du yang dang yang</text></item>
<item><p>325b5</p><section>mdo sde</section><text>du sems can dmyal ba dang / dud 'gro dang / yi dags dang / lha dang mir 'khor dgos pas na bdag cag gnyis la lhar skye ba yang mi dgos/ mir skye ba yang mi dgos kyis bdag cag gnyis kyis dngos po med pa nyid du</text></item>
<item><p>325b6</p><section>mdo sde</section><text>brtson 'grus brtsam par bya'o snyam mo/ /de nas tshe dang ldan pa maud gal gyi bu chen pos de gnyis yid skyo bar gyur par rig nas yid la bya ba'i lung phog ste/ de gnyis kyis kyang brtson pa dang bsgrub pa dang / 'bad</text></item>
<item><p>325b7</p><section>mdo sde</section><text>pas nyon mongs pa thams cad spangs nas dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil</text></item>
<item><p>325b8</p><section>mdo sde</section><text>du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/ srid pa'i rnyed pa dang / chags</text></item>
<item><p>326a1</p><section>mdo sde</section><text>pa dang / bkur sti la mi lta ba/ dbang po dang nye dbang dang bcas pa'i lha rnams kyis mchod cing rjed pa dang / gus par smra ba'i gnas su gyur to/ /de gnyis kyis dgra bcom pa nyid thob nas rdzu 'phrul gyis gnas tha dad</text></item>
<item><p>326a2</p><section>mdo sde</section><text>pa gzhan dang gzhan du 'gro zhing dus ma yin pa'i me tog rnams dang 'bras bu rnams blangs te dge 'dun la 'bul bar byed do/ /de nas tshangs pa mtshungs par spyod pa gzhan dag gis tshor te 'di gnyis ni mthu che ba yin no snyam</text></item>
<item><p>326a3</p><section>mdo sde</section><text>mo/ /de ltar mthong nas de rnams bdag cag gnyis la skyo ba skyes te/ lo bdun lon pa 'di gnyis kyis kyang yon tan 'di lta bu thob na/ bdag cag skra'i mdog lan gsum gyur gyi bar du bdag cag gis ci yang ma thob</text></item>
<item><p>326a4</p><section>mdo sde</section><text>bo snyam ste skyo bar gyur nas nyon mongs pa thams cad spangs te dgra bcom pa nyid mngon sum du byas so/ /de nas dge slong rnams kyis sangs rgyas bcom ldan 'das la zhus pa/ btsun pa dge tshul 'di gnyis kyis</text></item>
<item><p>326a5</p><section>mdo sde</section><text>las ci bgyis na las de'i rnam par smin pas lo bdun lon pa na rab tu byung nas nyon mongs pa thams cad spangs te dgra bcom pa nyid mngon sum du bgyis lags/ bcom ldan 'das kyis bka' stsal pa/ smon lam</text></item>
<item><p>326a6</p><section>mdo sde</section><text>gyi dbang las gyur to/ /gsol pa/ btsun pa 'di gnyis kyis smon lam gang du btab lags/ bka' stsal pa/ sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na yang dag</text></item>
<item><p>326a7</p><section>mdo sde</section><text>par rdzogs pa'i sangs rgyas/ rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes</text></item>
<item><p>326a8</p><section>mdo sde</section><text>bya ba 'jig rten du byung ste/ de'i phyi zhig na dge slong gi dge 'dun mang pos zhabs 'bring byas te yul ka shi'i phyogs su ljongs rgyu zhing gshegs pa las bA ra Na sIr byon te/ de'i tshe mdza' sde lnga brgya tsam skyed mos tshal gyi sar byung nas pheg</text></item>
<item><p>326b1</p><section>mdo sde</section><text>rdob par byed de rtse zhing dga' la dga' dgur spyod pa las/ mdza' sde de rnams kyis thag ring po zhig nas yang dag par rdzogs pa'i sangs rgyas 'od srung mthong ngo / /mthong nas kyang de dag gis blo skyes pa/ da ltar sangs rgyas</text></item>
<item><p>326b2</p><section>mdo sde</section><text>byung bas 'jig rten brgyan te 'dzam bu'i gling dgra bcom pas gang zhing 'dug na/ bdag cag khyim na 'dug pas chog gis bcom ldan 'das kyi bstan pa la rab tu 'byung ngo snyam mo/ /der kha cig na re ji srid du bdag cag gi</text></item>
<item><p>326b3</p><section>mdo sde</section><text>'byung ba chen po gzhon pas de srid du 'dod pa rnams longs spyad la/ phyis rgas pa'i tshe rab tu byung bas slebs so zhes zer nas de dag rab tu ma byung ste/ der de dag kha cig la ni bu yang byung bu mo yang byung ngo / /kha cig ni</text></item>
<item><p>326b4</p><section>mdo sde</section><text>shi'o/ /de nas phyi zhig na kha cig gis blo skyes pa/ da ni bdag cag gi khyim so 'dzin pa dag byung zin gyis/ bdag cag dong la bcom ldan 'das yang dag par rdzogs pa'i sangs rgyas 'od srung gi bstan pa la rab tu 'byung ngo zhes zer</text></item>
<item><p>326b5</p><section>mdo sde</section><text>ro/ /der kha cig na re da ni bdag cag gis bu rnams kyi khyim yang dbub par bya/ bu mo rnams kyang bag mar gtang bar bya'o snyam nas de'i skabs su yang rab tu ma byung ngo / /de nas phyi zhig na de dag thams cad shi nas de dag gi</text></item>
<item><p>326b6</p><section>mdo sde</section><text>nang nas gnyis shig lus par gyur te/ de gnyis phyis skyo ba skyes nas bdag cag sngon lo nyi shu rtsa lnga lon pa na bdag cag gzhon nu'i gnas skabs su bab pa'i tshe rab tu 'byung bar dad pa skyes pa las bdag cag de'i tshe</text></item>
<item><p>326b7</p><section>mdo sde</section><text>rab tu ma byung nas thams cad shi ste bdag cag gnyis pu lus par gyur la/ bdag cag kyang da ni rgas shing 'khogs la gtugs par gyur te/ bdag cag gnyis kyang ring po mi thogs par 'chi bar 'gyur bas na</text></item>
<item><p>326b8</p><section>mdo sde</section><text>bdag cag gnyis khyim na gnas pas chog gis 'dong la bdag cag gnyis yang dag par rdzogs pa'i sangs rgyas 'od srung gi bstan pa la rab tu 'byung ngo snyam nas sbyin pa dag byin zhing bsod nams dag byas te/</text></item>
<item><p>327a1</p><section>mdo sde</section><text>yang dag par rdzogs pa'i sangs rgyas 'od srung gi bstan pa la rab tu byung ngo / /bcom ldan 'das kyis dge slong gsar bus dge 'dun gyi bsnyen bkur gyis shig ces bka' stsal bas/ de gnyis dge</text></item>
<item><p>327a2</p><section>mdo sde</section><text>'dun gyi g.yog byed cing 'dug la gzhan dag gis kyang rgan zhugs shes bya ba'i tshig rjod par byed do/ /de nas de gnyis la gcig shin du mi dga' bar gyur to/ /gcig shos ni bzod pa dang ldan te des de la bshad de/ btsun</text></item>
<item><p>327a3</p><section>mdo sde</section><text>pa dge slong 'di dag la sems sdang bar ma byed cig /'di ni 'di rnams gyis nyes pa ma yin gyi 'di ni bdag cag gnyis kyis nyes pa yin no/ /gal te bdag cag gnyis gzhon nu'i tshe nas rab tu byung na ni 'di rnams kyis</text></item>
<item><p>327a4</p><section>mdo sde</section><text>bdag cag gnyis la rgan zhugs shes bya ba'i tshig rjod par byed par mi 'gyur ba zhig na/ da ni rgas pa'i tshe rab tu byung bar gyur te de bas tang bdag cag gnyis la rgan zhugs shes bya ba'i tshig rjod par zad do zhes dge</text></item>
<item><p>327a5</p><section>mdo sde</section><text>slong des de la shad kyis byang bar byas nas cang mi zer bar 'dug go/ /de nas de gnyis kyis ji srid 'tsho'i bar du tshangs par spyod pa spyad nas 'chi kar smon lam btab pa/ 'di ltar bdag cag gnyis yang dag par</text></item>
<item><p>327a6</p><section>mdo sde</section><text>rdzogs pa'i sangs rgyas 'od srung gi bstan pa la ji srid 'tsho'i bar du tshangs par spyod pa spyad kyang yon tan gyi tshogs ci yang ma thob kyis/ yang dag par rdzogs pa'i sangs rgyas 'od srung gis bram ze'i khye'u bla ma lung bstan</text></item>
<item><p>327a7</p><section>mdo sde</section><text>pa gang yin pa'i sangs rgyas bcom ldan 'das de bdag cag gnyis kyis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas nyon mongs pa thams cad</text></item>
<item><p>327a8</p><section>mdo sde</section><text>spangs te dgra bcom pa nyid mngon sum du byed par gyur cig /gal te des byis pa chung ches pa rab tu dbyung bar mi bya'o zhes bslab pa'i gzhi rnams bcas par gyur na yang de'i tshe bdag cag gnyis las brten nas gnang bar</text></item>
<item><p>327b1</p><section>mdo sde</section><text>gyur cig ces byas so/ /dge slong dag ji snyam du sems/ de'i tshe yang dag par rdzogs pa'i sangs rgyas 'od srung gi bstan pa la rab tu byung ba'i rgan zhugs du gyur pa gang yin pa de gnyis ni dge tshul rab tu byung ba 'di</text></item>
<item><p>327b2</p><section>mdo sde</section><text>gnyis kho na yin te/ de gnyis kyis der ji srid 'tsho'i bar du tshangs par spyod pa spyad nas 'chi kar smon lam btab pa des na/ dge slong dag nga yang dag par rdzogs pa'i sangs rgyas 'od srung dang shin du mnyam pa dang / shugs</text></item>
<item><p>327b3</p><section>mdo sde</section><text>mnyam pa dang / mdzad pa mnyam pa dang / thabs mnyam pa brnyes par gyur nas/ 'di gnyis kyis nga mnyes par byas te mi mnyes par ma byas la/ 'di gnyis lo bdun lon pa na nga nyid kyi bstan pa la rab tu byung nas nyon</text></item>
<item><p>327b4</p><section>mdo sde</section><text>mongs pa thams cad spangs te dgra bcom pa nyid mngon sum du byas nas 'di gnyis kho na las brten te/ lo bdun lon pa bya rog skrod nus pa rab tu dbyung bar ngas gnang ngo / /las brgya tham pa las sdom gyi tshigs su bcad</text></item>
<item><p>327b5</p><section>mdo sde</section><text>pa drug pa rdzogs so// // sdom ni/ 'phye bo grum stod long ba dang / /gcer bu 'od srung gtso bo dang / /glang chen gnas dang sa ra na/ /ri dgas kyi ni brtul zhugs can/ /zla ba mi 'am ci gnyis po/ /</text></item>
<item><p>327b6</p><section>mdo sde</section><text>'phye bo zhes bya ba ni gleng gzhi mnyan du yod pa na bzhugs te/ de'i tshe mnyan du yod pa na khyim bdag cig gnas pa des thabs zlar bab pa las chung ma blangs nas de de dang lhan cig tu rtse zhing dga' la dga' dgur spyod pa las/</text></item>
<item><p>327b7</p><section>mdo sde</section><text>phyis de'i chung ma la bu chags nas de zla ba dgu 'am bcu lon pa dang / bu btsas na de ro stod ni gzugs bzang zhing lta na sdug pa mdzes la/ ro smad ni yan lag ma tshang ba zhig byung ngo / /de btsas pa'i tshe khyim</text></item>
<item><p>327b8</p><section>mdo sde</section><text>der don thams cad 'byor grub par gyur te/ thang la 'gro ba'i tshong pa dang / chu la 'gro ba'i tshong pa dang / rgya mtsho'i gru bo che'i don yang grub nas phyir 'ongs/ ba lang dang ma he'i khyu yang 'phel bar gyur/</text></item>
<item><p>328a1</p><section>mdo sde</section><text>las kyi sgo thams cad kyang 'byor grub par gyur nas khyim bdag des bsams pa/ 'di ni khye'u 'di'i mthu yin te des na bdag cag gi don thams cad 'byor grub par gyur pas na bdag gi bu 'phye bo btsas</text></item>
<item><p>328a2</p><section>mdo sde</section><text>pa 'di ni dpal yon can zhig yin no snyam mo/ /de nas de'i btsas ston rgyas par byas nas khye'u 'di'i ming ji skad gdags shes ming 'dogs par byed de/ khye'u 'di 'phye bo yin pas ming yang 'phye bo kho nar</text></item>
<item><p>328a3</p><section>mdo sde</section><text>gdags so zhes zer ro/ /de nas khye'u 'phye bo 'o ma dang / zho dang / mar dang / zhun mar dang / mar gyi snying kus bskyed bsrings so/ /de nas de ji tsam du cher skyes pa tsam du khyim bdag de'i khyim 'byor cing</text></item>
<item><p>328a4</p><section>mdo sde</section><text>rgyas par gyur to/ /de nas de kun du grags par gyur te/ 'di'i mthus las ci'i sgo ci brtsams pa de dag thams cad 'byor grub pa las na khye'u 'di ni dpal yon can zhig yin no zhes grags so/ /de nas de thos</text></item>
<item><p>328a5</p><section>mdo sde</section><text>ma thag tu mnyan du yod pa na gnas pa'i skye bo mang po dag dus dus su de la ltar 'gro zhing don ci rtsom pa de dag thams cad de'i ming gis rtsom par byed de/ de dag gi mthus 'byor grub par 'gyur ro/ /de nas de lhag par yang</text></item>
<item><p>328a6</p><section>mdo sde</section><text>mnyan du yod pa thog thag tu grags par gyur to/ /de nas de gang gi tshe cher skyes pa de'i tshe phas de'i khyogs rin po che la byas te de de la zhon zhing 'gro'o/ /de nas de khyim de nyid du yi ge slob tu bcug ste/ yi ge dang</text></item>
<item><p>328a7</p><section>mdo sde</section><text>khong rtsis dang / shod dgod pa dang lag rtsis dang / dbyung ba dang sba ba dang / dgram pa dang / gos brtag pa dang / nor bu brtag pa dang / rin po che brtag pa dang / spos brtag pa dang / sman brtag</text></item>
<item><p>328a8</p><section>mdo sde</section><text>pa dang / glang po che brtag pa dang / rta brtag pa dang / go mtshon brtag pa bslabs te/ yi ge mkhas pa dang / klog mkhas pa dang / 'dzangs pa dang / bya ba la gsal ba dang / yid gzhungs pa dang /</text></item>
<item><p>328b1</p><section>mdo sde</section><text>brtag pa rnam pa brgyad la byang bar gyur to/ /de nas phyi zhig na khyogs la zhon te skye bo phal po ches g.yog byas nas/ skyed mos tshal gyi sar song ba las des bltas na/ skye bo phal po che sde tshan nas sde tshan</text></item>
<item><p>328b2</p><section>mdo sde</section><text>dang / pha tshan nas pha tshan du rgyal bu rgyal byed kyi tshal du 'dong ba mthong nas ya mtshan du gyur te dris pa/ skye bo phal po che 'di dag gang du 'dong / de dag gis smras pa/ bcom ldan 'das la ltar 'gro'o/ /grum</text></item>
<item><p>328b3</p><section>mdo sde</section><text>pos smras pa/ bcom ldan 'das shes bya ba de ci lta bu zhig /de dag gis smras pa/ gangs kyi ngos dang nye ba dang / drang srong ser skya'i dka' thub kyi gnas nas thag mi ring ba zhig tu shAkya'i bu zhig skyes nas de bram ze</text></item>
<item><p>328b4</p><section>mdo sde</section><text>mtshan mkhan bye brag phyed pa dag gis lung bstan pa/ gal te 'di khyim na gnas na ni 'khor los sgyur ba'i rgyal por 'gyur ro/ /gal te skra dang kha spu bregs nas chos gos tshon can gyon te yang dag pa'i dad pas khyim</text></item>
<item><p>328b5</p><section>mdo sde</section><text>nas khyim med par rab tu byung na ni de bzhin gshegs pa dgra bcom pa yang dag par rdzogs pa'i sangs rgyas su 'gyur te grags pa chen po dang ldan par 'gyur ro zhes byas nas/ de thos ma thag tu de bcom ldan 'das la lta 'dod</text></item>
<item><p>328b6</p><section>mdo sde</section><text>par gyur te/ de skye bo phal de dag gis g.yog byas nas rgyal bu rgyal byed kyi tshal du dong ngo / /de'i tshe bcom ldan 'das 'khor brgya phrag du ma'i gung la bzhugs te chos ston to/ /de nas khye'u 'phye bo des thag ring po zhig nas</text></item>
<item><p>328b7</p><section>mdo sde</section><text>sangs rgyas bcom ldan 'das sku skyes bu chen po'i mtshan sum bcu rtsa gnyis kyis legs par brgyan cing spa bar byas pa/ me lus kyi dbyibs su 'dug pa lta bu/ me lce mar gyis btab pa lta bu/ mar me gser gyi snod du</text></item>
<item><p>328b8</p><section>mdo sde</section><text>bzhag pa lta bu/ mchod sdong rin po che sna tshogs kyis spras pa lta bu/ blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo / /mthong nas kyang mchog tu dga' ba skyes te/ dge ba'i</text></item>
<item><p>329a1</p><section>mdo sde</section><text>rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba de lta bu ni lo bcu gnyis kyi bar du zhi gnas kyi sems la goms par byas pa la yang nyams bde ba de lta</text></item>
<item><p>329a2</p><section>mdo sde</section><text>bu skye bar mi 'gyur ro/ /de ltar mthong nas kyang sangs rgyas la gus pa'i phyir khyogs las babs te gzugs bzhis 'phye zhing bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag</text></item>
<item><p>329a3</p><section>mdo sde</section><text>'tshal te chos mnyan pa'i phyir spyan sngar 'dug go/ /de nas bcom ldan 'das kyis de'i bsam pa dang / bag la nyal dang / khams dang / shes pa dang / rang bzhin thugs su chud nas de dang 'thun pa'i chos bstan te/ de</text></item>
<item><p>329a4</p><section>mdo sde</section><text>nas 'phye bo des stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas rgyun du zhugs pa'i 'bras bu mngon sum du byas te/ don bden pa mthong nas bsams pa/ gal te bdag</text></item>
<item><p>329a5</p><section>mdo sde</section><text>gi lus 'di 'dra bar ma gyur du zin na bdag kyang legs par gsungs pa'i chos 'dul ba la rab tu byung ste/ chu bo rnams las brgal bar bya ba dang / sbyor ba rnams las 'da' bar bya ba'i phyir brtson pa dang / bsgrub pa dang /</text></item>
<item><p>329a6</p><section>mdo sde</section><text>'bad par bya ba zhig snyam mo/ /de nas sems bskyed ma thag tu de'i lus kyi yan lag rangs par gyur to/ /de nas de lhag par yang bcom ldan 'das la shin du dga' bar gyur to/ /dga' bar gyur nas stan las langs</text></item>
<item><p>329a7</p><section>mdo sde</section><text>te bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag legs par gsungs pa'i chos 'dul</text></item>
<item><p>329a8</p><section>mdo sde</section><text>ba la rab tu 'byung ba dang / bsnyen par rdzogs shing dge slong gi dngos po 'thob tu rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis dge slong</text></item>
<item><p>329b1</p><section>mdo sde</section><text>tshur shog ces bya ba'i tshig gis rab tu phyung nas bsnyen par rdzogs par mdzad de/ des kyang brtson pa dang / bsgrub pa dang / 'bad pas nyon mongs pa thams cad spangs nas dgra bcom pa nyid mngon sum du byas te/</text></item>
<item><p>329b2</p><section>mdo sde</section><text>de dgra bcom pa khams gsum pa'i 'dod chags dang bral bar gyur nas gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig</text></item>
<item><p>329b3</p><section>mdo sde</section><text>pas sgo nga'i sbubs bcom pa/ rig pa dang / mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang nye dbang dang bcas pa'i lha rnams kyis</text></item>
<item><p>329b4</p><section>mdo sde</section><text>mchod cing rjed pa dang gus par smra ba'i gnas su gyur to/ /de nas dge slong rnams kyis sangs rgyas bcom ldan 'das la zhus pa/ btsun pa 'phye bos las ci bgyis na las de'i rnam par smin pas phyug cing nor mang</text></item>
<item><p>329b5</p><section>mdo sde</section><text>la longs spyod che ba'i rigs su skyes lags/ las ci bgyis na las de'i rnam par smin pas 'phye bor gyur la/ 'dis bcom ldan 'das mnyes par bgyis te mi mnyes par ma bgyis la/ rab tu 'byung ba'i sems</text></item>
<item><p>329b6</p><section>mdo sde</section><text>bskyed ma thag tu 'di'i bkra mi shis pa ma mchis par gyur nas bkra shis par gyur te/ bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa nyid mngon sum du bgyis lags/</text></item>
<item><p>329b7</p><section>mdo sde</section><text>bcom ldan 'das kyis bka' stsal pa/ dge slong dag 'di nyid kyis las byas shing bsags te/ dge slong dag sngon byung ba 'das pa'i dus na bskal pa bzang po 'di nyid la skye dgu'i tshe lo nyi khri thub pa na yang dag par rdzogs</text></item>
<item><p>329b8</p><section>mdo sde</section><text>pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'od</text></item>
<item><p>330a1</p><section>mdo sde</section><text>srung zhes bya ba 'jig rten du byung ste/ de'i tshe bA rA Na sI na dge bsnyen mang du thos pa/ rigs pa dang grol ba'i spobs pa dang ldan pa'i chos smra ba/ dge bsnyen gyi skye bo thams cad kyis bkur stir byed/</text></item>
<item><p>330a2</p><section>mdo sde</section><text>bla mar byed/ ri mor byed/ mchod pa byed pa zhig gnas so/ /de nas gang gi tshe yang dag par rdzogs pa'i sangs rgyas 'od srung bA rA Na sI na gnas bcas te bzhugs pa de'i tshe dge bsnyen gyi skye bo rnams yang dag par rdzogs</text></item>
<item><p>330a3</p><section>mdo sde</section><text>pa'i sangs rgyas 'od srung gi thad du dong ste chos mnyan to/ /de nas yang dag par rdzogs pa'i sangs rgyas 'od srung ljongs de nas gud du gshegs pa de'i tshe dge bsnyen de dag dge bsnyen de la chos nyan to/ /dge bsnyen gyi skye bo</text></item>
<item><p>330a4</p><section>mdo sde</section><text>de dag gis kyang dge bsnyen de la yon du kaR+Sha pa na lnga brgya sbyin par byed do/ /dge bsnyen des kyang kaR+Sha pa na lnga brgya po de dag dge 'dun la 'bul bar byed do/ /de nas phyi zhig na dge bsnyen de dge bsnyen gyi sde tshan de dag dang lhan</text></item>
<item><p>330a5</p><section>mdo sde</section><text>cig tu gtsug lag khang du dong ngo / /de'i tshe dge slong gi dge 'dun rnams 'dul ba'i cho ga'i las bya ba zhig byung nas gtsug lag khang skyong gis dge bsnyen thams cad gtsug lag khang gi phyi rol du bskrad de/ 'di khyed kyis</text></item>
<item><p>330a6</p><section>mdo sde</section><text>mnyan par ma byed cig ces byas so/ /de nas dge bsnyen gyi sde tshan de dag gis dge bsnyen de la smras pa/ de ltar bdag cag ni dge slong rnams kyis bskrad du rung na khyod lta bu mang du thos pa/ rigs pa dang grol</text></item>
<item><p>330a7</p><section>mdo sde</section><text>ba'i spobs pa dang ldan pa'i chos smra ba yin na ci ste bskrad ces zer nas/ de dag de la mkhas par 'dzin pa gang yin pa de med par gyur to/ /de nas dge bsnyen de gzhi des khros nas des dge slong rnams la smras pa/</text></item>
<item><p>330a8</p><section>mdo sde</section><text>ngas ni 'phye bo khri la 'dug pa khyed rnams la ci rnyed pa bsgrubs te byin na khyed kyis ni bdag gcig pu la mi zer bar mang po'i nang du dma' phab bo zhes byas so/ /de nas dge slong rnams kyis bsams pa/</text></item>
<item><p>330b1</p><section>mdo sde</section><text>nyon mongs 'di ni dmas shing nyams par gyur to snyam nas dge bsnyen de la smras pa/ dge bsnyen khyod kyis tshig rtsub po smras kyis/ nyes pa la nyes so zhes bshags par gyis shig /las de'i</text></item>
<item><p>330b2</p><section>mdo sde</section><text>'bras bu mi sdug pa myong bar gyur ta re zhes byas so/ /de nas dge bsnyen de yang 'gyod pa chen po skyes te/ yon gnas 'di lta bu dag la tshig rtsub po smras pa ni bdag gis ma legs par byas so snyam ste/</text></item>
<item><p>330b3</p><section>mdo sde</section><text>nyes pa la nyes so zhes bshags nas sbyin pa dag sbyin zhing bsod nams dag byas te tshe gcig tu skyabs su 'gro ba dang / bslab pa'i gzhi rnams kyang bsrungs nas 'chi kar smon lam btab pa/ kye ma 'di</text></item>
<item><p>330b4</p><section>mdo sde</section><text>ltar bdag gis sems can dag pa 'di lta bu dag la tshig rtsub po smras pa'i las 'di bdag la 'ong bar ma gyur cig /de ste yang las 'di'i 'bras bu gdon mi za bar bdag la smin par gyur na yang rab tu 'byung</text></item>
<item><p>330b5</p><section>mdo sde</section><text>ba'i sems bskyed ma thag tu bdag gi bkra mi shis pa med par gyur te/ bkra shis par gyur cig /bdag gis sangs rgyas dang / chos dang dge 'dun la bkur sti byas pa dang / sbyin pa dag</text></item>
<item><p>330b6</p><section>mdo sde</section><text>sbyin zhing bsod nams dag byas pa dang / tshe gcig tu skyabs su 'gro ba dang / bslab pa'i gzhi rnams bsrungs pa'i dge ba'i rtsa ba 'dis na bdag gang dang gang du skye bar 'gyur ba de dang der phyug cing nor mang</text></item>
<item><p>330b7</p><section>mdo sde</section><text>la longs spyod chen po'i rigs su skye bar shog shig /'jig rten na bdag gi ming 'jig rten thams cad kyi bkra shis su gyur cig /bdag gis ci bsams pa dang / ci 'dod pa de dag thams cad 'byor grub</text></item>
<item><p>330b8</p><section>mdo sde</section><text>par gyur cig ces byas so/ /dge slong dag ji snyam du sems/ de'i tshe dge bsnyen du gyur pa gang yin pa de ni 'phye bo 'di kho na yin te/ des dge slong de dag la tshig rtsub po smras pas/ las de'i</text></item>
<item><p>331a1</p><section>mdo sde</section><text>rnams par smin pas ni tshe rabs lnga brgyar 'phye bor gyur to/ /des sbyin pa dag sbyin zhing bsod nams dag byas te tshe gcig tu skyabs su 'gro ba dang / bslab pa'i gzhi rnams bsrungs nas</text></item>
<item><p>331a2</p><section>mdo sde</section><text>'chi kar smon lam btab pa'i las de'i rnam par smin pas ni gang dang gang du skyes pa de dang der phyug cing nor mang la longs spyod che ba'i rigs su skyes te/ 'jig rten thams cad kyi bkra shis su gyur</text></item>
<item><p>331a3</p><section>mdo sde</section><text>nas 'dis nga mnyes par byas te mi mnyes par ma byas la/ rab tu 'byung ba'i sems bskyed ma thag tu bkra mi shis pa med par gyur te/ bkra shis pa byung bar gyur nas nga'i bstan pa la</text></item>
<item><p>331a4</p><section>mdo sde</section><text>rab tu byung ste nyon mongs pa thams cad spangs nas dgra bcom pa nyid mngon sum du byas so// //</text></item>
</list>