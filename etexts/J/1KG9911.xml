<list>
<item><p>1a1</p><section>mdo sde</section><text>(ca) @#/ ! /mdo sde sna tshogs kyi skor bzhugs so/ /</text></item>
<item><p>1a2</p><section>mdo sde</section><text>(黃) 經藏第五部</text></item>
<item><p>1b1</p><section>mdo sde</section><text>@##/ /rgya gar skad du/ Ar+ya san d+hi nir mo tsa na nA ma ma hA yA na sU tra/ bod skad du/</text></item>
<item><p>1b2</p><section>mdo sde</section><text>'phags pa dgongs pa nges par 'grel pa zhes bya ba theg pa chen po'i mdo/ /sangs rgyas dang byang chub sems dpa' thams cad la phyag 'tshal lo/ /</text></item>
<item><p>1b3</p><section>mdo sde</section><text>'di skad bdag gis thos pa dus gcig na/ bcom ldan 'das gzhal med khang rin po che sna bdun mchog tu 'bar ba bkod pa/</text></item>
<item><p>1b4</p><section>mdo sde</section><text>'jig rten gyi khams dpag tu med pa rgyas par 'gengs pa'i 'od zer chen po shin du mnga' ba/ gnas kyi bye brag shin du rnam</text></item>
<item><p>1b5</p><section>mdo sde</section><text>par phye ba/ mtha' yas pa rnam par gzhag pa/ dkyil 'khor yongs su ma chad pa/ khams gsum pa las yang dag par</text></item>
<item><p>1b6</p><section>mdo sde</section><text>'das pa'i spyod yul/ 'jig rten las 'das pa de'i bla ma'i dge ba'i rtsa ba las byung ba/ dbang sgyur ba'i rnam par rig pa shin du</text></item>
<item><p>1b7</p><section>mdo sde</section><text>rnam par rig pa'i mtshan nyid/ de bzhin gshegs pa'i gnas/ byang chub sems dpa' dpag tu med pa'i dge 'dun rjes su</text></item>
<item><p>1b8</p><section>mdo sde</section><text>dong ba/ lha dang klu dang gnod sbyin dang dri za dang lha ma yin dang nam mkha' lding dang mi'am ci dang lto 'phye chen po dang mi dang mi ma yin</text></item>
<item><p>2a1</p><section>mdo sde</section><text>pa mtha' yas pa rnam par rgyu ba/ /chos kyi ro'i dga' ba dang bde ba chen pos brtan pa/ /sems can thams cad kyi don thams cad yang dag par rton par mdzad pas nye bar gnas pa/ nyon mongs pa'i dri ma'i gnod pa thams cad</text></item>
<item><p>2a2</p><section>mdo sde</section><text>dang bral ba/ bdud thams cad yongs su spangs pa/ thams cad kyi bkod pa las lhag pa/ de bzhin gshegs pa'i byin gyi brlabs kyis bkod pa/ dran pa dang blo gros dang / rtogs pa chen pos nges par 'byung ba/ zhi gnas dang lhag mthong</text></item>
<item><p>2a3</p><section>mdo sde</section><text>chen po bzhon pa yin pa/ rnam par thar pa'i sgo chen po stong pa nyid dang mtshan ma med pa dang / smon pa med pa nas 'jug pa/ rin po che'i pad ma'i rgyal po chen po yon tan gyi tshogs mtha' yas pas brgyan pa'i bkod pa la rten pa na</text></item>
<item><p>2a4</p><section>mdo sde</section><text>bzhugs te/ bcom ldan 'das legs par thugs su chud pa'i blo dang ldan pa/ kun du spyod pa/ gnyis mi mnga' ba/ mtshan nyid med pa'i chos la mchog tu gzhol bar mdzad pa/ sangs rgyas kyi gnas pas gnas pa/ sangs rgyas</text></item>
<item><p>2a5</p><section>mdo sde</section><text>thams cad dang mnyam pa nyid brnyes pa/ sgrib pa med pa'i rtogs pa thugs su chud pa/ phyir mi zlog pa'i chos dang ldan pa/ spyod yul gyis mi 'phrogs pa/ bsam gyis mi khyab pa rnam par 'jog pa/ dus gsum la mnyam pa nyid</text></item>
<item><p>2a6</p><section>mdo sde</section><text>tshar phyin pa/ 'jig rten gyi khams thams cad du zhugs pa'i sku lnga dang ldan pa/ chos thams cad la the tsom med pa'i mkhyen pa mnga' ba/ spyod pa thams cad dang ldan pa'i blo mnga' ba/ chos shes pa la nem nur mi mnga'</text></item>
<item><p>2a7</p><section>mdo sde</section><text>ba/ rnam par ma brtags pa'i sku mnga' ba/ byang chub sems dpa' thams cad kyis ye shes yang dag par blangs pa/ sangs rgyas kyi gnas pa gnyis su med pa/ dam pa'i pha rol tu byon pa/ de bzhin gshegs pa ma 'dres</text></item>
<item><p>2a8</p><section>mdo sde</section><text>pa'i rnam par thar par mdzad pa'i ye shes kyi mthar phyin pa/ mtha' dang dbus med pa'i sangs rgyas kyis mnyam pa nyid thugs su chud pa/ chos kyi dbyings kyis klas pa/ nam mkha'i khams kyi mthas gtugs</text></item>
<item><p>2b1</p><section>mdo sde</section><text>pa de/ nyan thos kyi dge 'dun tshad med pa thams cad kyang cang shes pa/ sangs rgyas kyi sras/ sems shin du rnam par grol ba/ shes rab shin du rnam par grol ba/ tshul khrims shin du rnam par dag pa/ chos 'dod pa rnams dang bde</text></item>
<item><p>2b2</p><section>mdo sde</section><text>bar phrad pa/ mang du thos pa/ thos pa 'dzin pa/ thos pa bstsags pa/ legs par bsam pa sems pa/ legs par smra ba rjod pa/ legs par bya ba'i las byed pa/ shes rab myur ba/ shes rab mgyogs pa/ shes rab rno ba/ nges par</text></item>
<item><p>2b3</p><section>mdo sde</section><text>'byung ba'i shes rab can/ nges par rtogs pa'i shes rab can/ shes rab che ba/ shes rab yangs pa/ shes rab zab pa/ shes rab mnyam pa med pa/ shes rab rin po che dang ldan pa/ rig pa gsum dang ldan pa/ tshe 'di la bde bar</text></item>
<item><p>2b4</p><section>mdo sde</section><text>gnas pa'i mchog thob pa/ yongs su sbyong ba chen po/ spyod lam rab tu zhi ba phun sum tshogs pa/ bzod pa dang nges pa chen po dang ldan pa/ de bzhin gshegs pa'i bka' la shin du zhugs pa sha stag dang / sangs rgyas kyi zhing tha dad</text></item>
<item><p>2b5</p><section>mdo sde</section><text>pa nas 'dus pa'i byang chub sems dpa' dpag tu med pa thams cad kyang gnas chen po la gnas shing yang dag par zhugs pa/ theg pa chen po'i chos kyis nges par byung ba/ sems can thams cad la sems mnyam pa/ bskal pa</text></item>
<item><p>2b6</p><section>mdo sde</section><text>dang bskal pa ma yin par rnam par rtog pa thams cad bral ba/ bdud dang phyir rgol ba thams cad bcom pa/ nyan thos dang rang sangs rgyas kyi yid la byed pa thams cad las ring du gyur pa/ chos kyi ro'i dga' ba dang / bde ba chen pos</text></item>
<item><p>2b7</p><section>mdo sde</section><text>brtan pa/ 'jigs pa chen po lnga las yang dag par 'das pa/ phyir mi ldog pa'i sa bgrod pa gcig par gyur pa/ sems can thams cad kyi gnod pa thams cad rab tu zhi bar byed pa'i sa mngon du gyur pa sha stag la 'di lta ste/ byang</text></item>
<item><p>2b8</p><section>mdo sde</section><text>chub sems dpa' sems dpa' chen po don zab dgongs pa nges par 'grel dang / tshul bzhin kun 'dri dang / chos 'phags dang / blo gros shin du rnam dag dang / blo gros yangs pa dang / yon tan 'byung gnas dang / don dam yang dag</text></item>
<item><p>3a1</p><section>mdo sde</section><text>'phags dang / 'phags pa spyan ras gzigs dbang phyug dang / byams pa dang / byang chub sems dpa' sems dpa' chen po 'jam dpal la sogs pa dang thabs gcig go/ /de nas byang chub sems dpa' tshul bzhin kun 'dris kyis</text></item>
<item><p>3a2</p><section>mdo sde</section><text>brjod du med pa dang / gnyis su med pa'i mtshan nyid don dam pa las brtsams te/ byang chub sems dpa' don zab dgongs pa nges par 'grel pa la dri ba dris pa/ kye rgyal ba'i sras chos thams cad gnyis su med pa chos thams cad gnyis su</text></item>
<item><p>3a3</p><section>mdo sde</section><text>med pa zhes bya na/ chos thams cad ni gang / ji ltar na gnyis su med pa yin/ rigs kyi bu chos thams cad chos thams cad ces bya ba ni gnyis ji tsam pa ste/ 'dus byas dang / 'dus ma byas so/ /de la 'dus byas ni 'dus byas kyang ma yin/</text></item>
<item><p>3a4</p><section>mdo sde</section><text>'dus ma byas kyang ma yin no/ /'dus ma byas ni 'dus ma byas kyang ma yin/ 'dus byas kyang ma yin no/ /smras pa/ kye rgyal ba'i sras ji ltar na 'dus byas ni 'dus byas kyang ma yin/ 'dus ma byas kyang ma yin la/ 'dus ma byas</text></item>
<item><p>3a5</p><section>mdo sde</section><text>kyang 'dus ma byas kyang ma yin/ 'dus byas kyang ma yin/ rigs kyi bu 'dus byas shes kyang de ni ston pas btags pa'i tshig gang yin pa de ni/ kun du rtog pa las byung ba tha snyad du rjod pa yin la/ kun du rtog pa las byung ba tha snyad du</text></item>
<item><p>3a6</p><section>mdo sde</section><text>rjod pa gang yin pa de ni/ kun tu rtog pa sna tshogs kyi tha snyad du brjod pa gtan yongs su ma grub pa'i phyir 'dus byas ma yin no/ /rigs kyi bu 'dus ma byas shes bya ba de yang tha snyad kyi khongs su gtogs pa yin la/ 'dus byas</text></item>
<item><p>3a7</p><section>mdo sde</section><text>dang 'dus ma byas su ma gtogs pa gang ci brjod kyang de yang de dang 'dra ba nyid du gyur/ de yang de dang 'dra ba nyid du 'gyur ro/ /brjod pa ni dngos po med pa can yang ma yin te/ dngos po de yang gang zhe na/ 'phags pa rnams kyi 'phags</text></item>
<item><p>3a8</p><section>mdo sde</section><text>pa'i shes pa dang / 'phags pa'i mthong bas brjod du med par mngon par rdzogs par sangs rgyas pa gang yin pa ste/ brjod du med pa'i chos nyid de nyid mngon par rdzogs par rtogs par bya ba'i phyir 'dus byas shes ming du btags so/ /</text></item>
<item><p>3b1</p><section>mdo sde</section><text>rigs kyi bu 'dus ma byas shes bya ba de yang ston pas btags pa'i tshig yin te/ ston pas btags pa'i tshig gang yin pa de ni kun du rtog pa las byung ba tha snyad du brjod pa yin la/ kun du rtog pa las byung ba tha snyad du brjod pa gang yin pa</text></item>
<item><p>3b2</p><section>mdo sde</section><text>de ni kun du rtog pa sna tshogs kyi tha snyad du brjod pa gtan yongs su ma grub pa'i phyir 'dus ma byas ma yin no/ /rigs kyi bu 'dus byas shes bya ba de yang tha snyad kyi khongs su gtogs pa yin la/ 'dus byas dang 'dus ma byas su ma gtogs</text></item>
<item><p>3b3</p><section>mdo sde</section><text>pa gang ci brjod kyang de yang de dang 'dra ba nyid du gyur/ de yang de dang 'dra ba nyid du 'gyur ro/ /brjod pa ni dngos po med pa can yang ma yin te/ dngos po de yang gang zhe na/ 'phags pa rnams kyis 'phags pa'i shes pa dang / 'phags pa'i</text></item>
<item><p>3b4</p><section>mdo sde</section><text>mthong bas brjod du med par mngon par rdzogs par sangs rgyas pa gang yin pa ste/ brjod du med pa'i chos nyid de nyid mngon par rdzogs par rtogs par bya ba'i phyir 'dus ma byas shes ming du btags so/ /kye rgyal ba'i sras ji ltar na 'phags pa</text></item>
<item><p>3b5</p><section>mdo sde</section><text>rnams kyis dngos po de 'phags pa'i shes pa dang / 'phags pa'i mthong bas brjod du med par mngon par rdzogs par sangs rgyas shing brjod du med pa'i chos nyid de nyid mngon par rdzogs par rtogs par bya ba'i phyir 'dus byas dang 'dus ma</text></item>
<item><p>3b6</p><section>mdo sde</section><text>byas shes ming du btags pa yin no/ /rigs kyi bu 'di lta ste dper na/ sgyu ma mkhan nam sgyu ma mkhan gyi slob ma mkhas pa zhig lam po che'i bzhi mdor 'dug ste/ rtswa dag gam/ lo ma dag gam/ shing dag gam/ gseg ma dag gam/</text></item>
<item><p>3b7</p><section>mdo sde</section><text>gyo dum dag gcig tu bsdus nas sgyu ma'i las sna tshogs 'di lta ste/ glang po che'i tshogs dang rta pa'i tshogs dang shing rta'i tshogs dang dpung bu chung gi tshogs dang / nor bu dang mu tig dang bai dUr+ya dang dung dang man shel dang byi ru'i tshogs dang</text></item>
<item><p>3b8</p><section>mdo sde</section><text>nor dang 'bru dang mdzod dang bang ba'i tshogs rnam par bstan na/ de la sems can gang dag byis pa'i rang bzhin can/ rmongs pa'i rang bzhin can/ shes rab 'chal pa'i rang bzhin can/ rtswa dang lo ma dang shing dang gseg ma dang gyo</text></item>
<item><p>4a1</p><section>mdo sde</section><text>dum de dag mi shes pa de dag ni de mthong ngam thos na 'di snyam du sems te/ glang po che'i tshogs snang ba gang yin pa de ni yod do/ /rta'i tshogs dang shing rta'i tshogs dang dpung bu chung gi tshogs dang nor bu dang mu tig dang bai dUr+ya dang dung</text></item>
<item><p>4a2</p><section>mdo sde</section><text>dang man shel dang byi ru'i tshogs dang nor dang 'bru dang mdzod dang bang ba'i tshogs snang ba gang yin pa 'di ni yod do snyam du sems shing / de dag ji ltar mthong ba dang / ji ltar thos pa bzhin du/ de la nan gyis mchog tu bzung zhing mngon par zhen nas/</text></item>
<item><p>4a3</p><section>mdo sde</section><text>'di ni bden gyi gzhan ni brdzun pa'o zhes rjes su tha snyad 'dogs par yang byed de/ de ni de dag gis phyis nye bar brtag par bya dgos pa yin no/ /de la sems can gang dag byis pa'i rang bzhin can ma yin pa/ rmongs pa'i rang bzhin can ma yin pa/</text></item>
<item><p>4a4</p><section>mdo sde</section><text>shes rab dang ldan pa'i rang bzhin can rtswa dang lo ma dang shing dang gseg ma dang gyo dum de dag shes pa de dag ni de mthong ngam thos na 'di snyam du sems te/ glang po che'i tshogs snang ba gang yin pa 'di ni med do/ /rta pa'i tshogs dang shing rta'i tshogs</text></item>
<item><p>4a5</p><section>mdo sde</section><text>dang dpung bu chung gi tshogs dang nor bu dang mu tig dang bai dUr+ya dang dung dang man shel dang byi ru'i tshogs dang / nor dang 'bru dang mdzod dang bang ba'i tshogs snang ba gang yin pa 'di ni med kyi/ gang la glang po che'i tshogs kyi 'du shes dang / glang po che'i</text></item>
<item><p>4a6</p><section>mdo sde</section><text>tshogs kyi rnam grangs kyi 'du shes 'byung ba dang / nor dang 'bru dang mdzod dang bang ba'i tshogs kyi bar gyi 'du shes dang / de dag gi rnam grangs kyi 'du shes 'byung ba sgyu ma byas pa 'di ni yod/ mig slu bar byed pa 'di ni yod do snyam du sems</text></item>
<item><p>4a7</p><section>mdo sde</section><text>shing / de dag ji ltar mthong ba dang ji ltar thos pa bzhin du de la nan gyis mchog tu bzung zhing mngon par zhen nas 'di ni bden gyi gzhan ni brdzun pa'o zhes rjes su tha snyad mi 'dogs kyi/ 'di ltar don rnam par rig par bya ba'i phyir rjes</text></item>
<item><p>4a8</p><section>mdo sde</section><text>su tha snyad 'dogs par byed de/ de ni de dag gis phyis nye bar brtag par bya mi dgos pa yin no/ /de bzhin du sems can gang dag byis pa'i rang bzhin can so so'i skye bor gyur pa/ shes rab 'phags pa 'jig rten las 'das pa</text></item>
<item><p>4b1</p><section>mdo sde</section><text>ma thob pa/ chos thams cad kyi brjod du med pa'i chos nyid mngon par mi shes pa de dag ni 'dus byas dang / 'dus ma byas te mthong ngam thos na/ 'di snyam du sems te/ 'dus byas dang 'dus ma byas snang ba gang yin pa 'di ni yod do</text></item>
<item><p>4b2</p><section>mdo sde</section><text>snyam du sems shing / de dag ji ltar mthong ba dang / ji ltar thos pa bzhin du de la nan gyis mchog tu bzung zhing mngon par zhen nas 'di ni bden gyi gzhan ni brdzun pa'o zhes rjes su tha snyad 'dogs par yang byed de/ de ni de dag</text></item>
<item><p>4b3</p><section>mdo sde</section><text>gis phyis nye bar brtag par bya dgos pa yin no/ /de la sems can gang dag byis pa'i rang bzhin can ma yin pa bden pa mthong ba/ shes rab 'phags pa 'jig rten las 'das pa thob pa/ chos thams cad kyi brjod du med pa'i chos</text></item>
<item><p>4b4</p><section>mdo sde</section><text>nyid mngon par shes pa de dag ni 'dus byas dang / 'dus ma byas de mthong ngam thos na 'di snyam du sems te/ 'dus byas dang 'dus ma byas snang ba gang yin pa 'di ni med kyi/ gang la 'dus byas dang / 'dus ma byas kyi 'du shes dang /</text></item>
<item><p>4b5</p><section>mdo sde</section><text>'dus byas dang / 'dus ma byas kyi rnam grangs kyi 'du shes 'byung ba/ rnam par rtog pa las byung ba/ 'du byed kyi mtshan ma sgyu ma lta bu 'di ni yod/ blo rnam par byed pa 'di ni yod do snyam du sems shing de dag ji ltar mthong ba</text></item>
<item><p>4b6</p><section>mdo sde</section><text>dang / ji ltar thos pa bzhin du de la nan gyis mchog tu bzung zhing mngon par zhen nas 'di ni bden gyi gzhan ni brdzun pa'o zhes rjes su tha snyad mi 'dogs kyi/ 'di ltar don rnam par rig par bya ba'i phyir rjes su tha snyad 'dogs</text></item>
<item><p>4b7</p><section>mdo sde</section><text>par byed de/ de ni de dag gis phyis nye bar brtag par bya mi dgos pa yin no/ /rigs kyi bu de ltar na 'phags pa rnams kyis dngos po de 'phags pa'i shes pa dang / 'phags pa'i mthong bas brjod du med par sangs rgyas shing</text></item>
<item><p>4b8</p><section>mdo sde</section><text>brjod du med pa'i chos nyid de nyid mngon par rdzogs par rtogs par bya ba'i phyir 'dus byas dang / 'dus ma byas shes ming du btags pa yin no/ /de nas byang chub sems dpa' don zab dgongs pa nges par 'grel gyis de'i</text></item>
<item><p>5a1</p><section>mdo sde</section><text>tshe tshigs su bcad pa 'di dag smras so/ /zab mo byis pa'i spyod yul ma yin pa/ /brjod med gnyis min rgyal bas bstan mdzad kyang / /byis pa gti mug rmongs pa 'di dag ni/ /smra ba'i spros la dga' zhing gnyis la</text></item>
<item><p>5a2</p><section>mdo sde</section><text>gnas/ /ma rtogs pa 'am log par rtogs pa dag /lug dang ba lang dag tu yang skye zhing / /de dag shes pa'i smra ba de bor nas/ /shin du yun ring 'khor ba 'dir 'khor 'gyur/ /don zab dgongs pa nges par 'grel gyi le'u ste</text></item>
<item><p>5a3</p><section>mdo sde</section><text>dang po'o// // de nas bcom ldan 'das la byang chub sems dpa' chos 'phags kyis 'di skad ces gsol to/ /bcom ldan 'das sngon gyi dus rnams kyi shin du snga ma zhig na/ 'di nas 'jig rten gyi khams gang gA'i</text></item>
<item><p>5a4</p><section>mdo sde</section><text>klung bdun bcu rtsa bdun gyi bye ma snyed 'das pa na/ de bzhin gshegs pa grags pa rgya chen gyi sangs rgyas kyi zhing 'jig rten gyi khams grags pa can zhes bgyi ba der bdag mchis pa'i tshe/ de na bdag gis mu stegs can rang</text></item>
<item><p>5a5</p><section>mdo sde</section><text>rang gi ston pa la sogs pa 'bum phrag bdun bcu rtsa bdun 'di lta ste/ chos rnams kyi don dam pa'i mtshan nyid bsam pa las brtsams nas sa phyogs shig na mchis shing 'dus nas de dag chos rnams kyi don dam pa'i mtshan</text></item>
<item><p>5a6</p><section>mdo sde</section><text>nyid sems par bgyid/ 'jal bar bgyid/ nye bar rtog par bgyid/ yongs su tshol bar bgyid kyang ma rtogs nas blo gros tha dad pa yid gnyis can/ blo gros ngan pa/ rtsod pa dang 'gyed par gyur pa dag gcig la gcig kha</text></item>
<item><p>5a7</p><section>mdo sde</section><text>stobs kyis gnon pa bgyis/ zher 'debs pa bgyis/ gab gab bgyis/ mnan pa bgyis/ tshar gcad pa bgyis te so sor mchis pa dag gcig mthong nas/ bcom ldan 'das bdag 'di snyam bgyid do/ /kye ma de bzhin</text></item>
<item><p>5a8</p><section>mdo sde</section><text>gshegs pa rnams 'jig rten du 'byung zhing de dag byung bas don dam pa rtog ge thams cad las yang dag par 'das pa'i mtshan nyid 'di lta bu rtogs pa dang / mngon sum du bgyi ba ma mchis pa ni ngo mtshar rmad du byung ba lags so/ /</text></item>
<item><p>5b1</p><section>mdo sde</section><text>snyam bgyid lags so/ /de skad ces gsol pa dang / bcom ldan 'das kyis byang chub sems dpa' chos 'phags la 'di skad ces bka' stsal to/ /chos 'phags de de bzhin no/ /de de bzhin te/ ngas ni don dam pa rtog ge</text></item>
<item><p>5b2</p><section>mdo sde</section><text>thams cad las yang dag par 'das pa'i mtshan nyid mngon par rdzogs par sangs rgyas te/ mngon par rdzogs par sangs rgyas nas kyang bsnyad cing gsal bar byas/ rnam par phye/ gdags par byas/ rab tu bstan to/ /de ci'i</text></item>
<item><p>5b3</p><section>mdo sde</section><text>phyir zhe na/ don dam pa ni 'phags pa rnams kyi so so rang gi rig pa yin par ngas bshad la/ so so'i skye bo rnams kyi phan tshun rig par bya ba ni/ rtog ge'i spyod yul yin pa'i phyir te/ chos 'phags de'i phyir rnam grangs des</text></item>
<item><p>5b4</p><section>mdo sde</section><text>khyod kyis 'di ltar rtog ge thams cad las yang dag par 'das pa'i mtshan nyid gang yin pa ni don dam pa yin par rig par bya'o/ /chos 'phags gzhan yang don dam pa ni mtshan ma med pa'i spyod yul yin par ngas</text></item>
<item><p>5b5</p><section>mdo sde</section><text>bshad la/ rtog ge ni mtshan ma'i spyod yul yin te/ chos 'phags de'i phyir rnam grangs des kyang khyod kyis 'di ltar rtog ge thams cad las yang dag par 'das pa'i mtshan nyid gang yin pa ni don dam pa yin par</text></item>
<item><p>5b6</p><section>mdo sde</section><text>rig par bya'o/ /chos 'phags gzhan yang don dam pa ni brjod du med pa yin par ngas bshad la/ rtog ge ni brjod pa'i spyod yul yin te/ chos 'phags de'i phyir rnam grangs des kyang khyod kyis 'di ltar rtog ge</text></item>
<item><p>5b7</p><section>mdo sde</section><text>thams cad las yang dag par 'das pa'i mtshan nyid gang yin pa ni/ don dam pa yin par rig par bya'o/ /chos 'phags gzhan yang don dam pa ni tha snyad thams cad yang dag par chad pa yin par ngas bshad</text></item>
<item><p>5b8</p><section>mdo sde</section><text>la/ rtog ge ni tha snyad kyi spyod yul yin te/ chos 'phags de'i phyir rnam grangs des kyang khyod kyis 'di ltar rtog ge thams cad las yang dag par 'das pa'i mtshan nyid gang yin pa ni don dam pa yin par rig par</text></item>
<item><p>6a1</p><section>mdo sde</section><text>bya'o/ /chos 'phags gzhan yang don dam pa ni rtsod pa thams cad yang dag par chad pa yin par ngas bshad la/ rtog ge ni rtsod pa'i spyod yul yin te/ chos 'phags de'i phyir rnam grangs des kyang khyod kyis 'di ltar</text></item>
<item><p>6a2</p><section>mdo sde</section><text>rtog ge thams cad las yang dag par 'das pa'i mtshan nyid gang yin pa ni don dam pa yin par rig par bya'o/ /chos 'phags 'di lta ste dper na/ skyes bu gang zag ji srid 'tsho ba'i bar du tsha ba dang kha ba'i ro sten sten pas ni</text></item>
<item><p>6a3</p><section>mdo sde</section><text>sbrang rtsi'i ro 'am/ sha kha ra'i ro la brtag pa 'am/ rjes su dpag pa 'am/ mos par mi nus so/ /yun ring po nas 'dod pa'i 'dod chags la mos pa/ 'dod pa'i yongs su gdung ba dag gis yongs su gdungs pa ni nang gi rab</text></item>
<item><p>6a4</p><section>mdo sde</section><text>tu dben pa'i bde ba gzugs dang sgra dang dri dang ro dang reg bya'i mtshan ma thams cad dang bral ba la brtag pa'am/ rjes su dpag pa'am/ mos par mi nus so/ /yun ring po nas kun du smra ba la mos pa kun du smra ba la mngon</text></item>
<item><p>6a5</p><section>mdo sde</section><text>par dga' bas ni nang gi mi smra ba 'phags pa'i bde ba la brtag pa 'am/ rjes su dpag pa 'am/ mos par mi nus so/ /yun ring po nas mthong ba dang thos pa dang bye brag phyed pa dang / rnam par shes pa'i tha snyad la mos pa/</text></item>
<item><p>6a6</p><section>mdo sde</section><text>tha snyad la mngon par dga' bas ni tha snyad thams cad yang dag par chad pa/ 'jig tshogs 'gog pa'i mya ngan las 'das pa la brtag pa'am/ rjes su dpag pa'am/ mos par mi nus so/ /chos 'phags 'di lta ste dper</text></item>
<item><p>6a7</p><section>mdo sde</section><text>na/ yun ring po nas bdag gi yongs su 'dzin pa nyid kyis rtsod pa la brtson pa rtsod pa la mngon par dga' bas ni byang gi sgra mi snyan pa dag gi bdag gir yongs su 'dzin pa med pa nyid dang / rtsod pa med pa nyid la brtag pa 'am/</text></item>
<item><p>6a8</p><section>mdo sde</section><text>rjes su dpag pa 'am/ mos par mi nus so/ /chos 'phags de bzhin du rtog ge pa thams cad kyis kyang don dam pa rtog ge thams cad las yang dag par 'das pa'i mtshan nyid brtag pa 'am/ rjes su dpag pa 'am/</text></item>
<item><p>6b1</p><section>mdo sde</section><text>mos par mi nus so/ /de nas bcom ldan 'das kyis de'i tshe tshigs su bcad pa 'di dag bka' stsal to/ /so so rang rig mtshan nyid spyod yul te/ /brjod du med cing tha snyad yongs chad pa/ /rtsod dang bral ba don dam chos</text></item>
<item><p>6b2</p><section>mdo sde</section><text>yin te/ /de ni rtog ge kun las 'das mtshan nyid/ /chos 'phags kyi le'u ste gnyis pa'o// // de nas bcom ldan 'das la byang chub sems dpa' blo gros shin du rnam dag gis 'di skad ces gsol to/ /bcom</text></item>
<item><p>6b3</p><section>mdo sde</section><text>ldan 'das bcom ldan 'das kyis gang gi slad du 'di skad ces don dam pa ni phra ba/ zab pa tha dad pa dang tha dad pa ma yin pa nyid las yang dag par 'das pa'i mtshan nyid rtogs par dka' ba yin no zhes bka' stsal te/ ji tsam du</text></item>
<item><p>6b4</p><section>mdo sde</section><text>bcom ldan 'das kyis legs par gsungs pa de ni ngo mtshar lags so/ /bcom ldan 'das 'di la bdag gis sa phyogs shig na/ byang chub sems dpa' mos pas spyod pa'i sa la zhugs pa rab tu mang po dag cig /'di lta ste/</text></item>
<item><p>6b5</p><section>mdo sde</section><text>'du byed rnams dang / don dam pa tha dad pa dang / tha dad pa ma lags pa nyid bsam pa las brtsams te/ phan tshun nas mchis shing mchis nas 'dus te mchis nas de na byang chub sems dpa' kha cig 'di skad ces 'du byed kyi</text></item>
<item><p>6b6</p><section>mdo sde</section><text>mtshan nyid dang / don dam pa'i mtshan nyid tha dad pa ma lags so zhes mchi/ kha cig ni 'di skad 'du byed kyi mtshan nyid dang / don dam pa'i mtshan nyid tha dad pa ma lags pa ma lags kyi/ 'du byed kyi mtshan nyid dang / don dam</text></item>
<item><p>6b7</p><section>mdo sde</section><text>pa'i mtshan nyid tha dad pa lags so zhes mchi/ the tsom du gyur pa'i blo gros can/ yid gnyis su gyur pa kha cig ni 'di skad du gang dag de skad ces 'du byed kyi mtshan nyid dang / don dam pa'i mtshan nyid tha dad pa lags so</text></item>
<item><p>6b8</p><section>mdo sde</section><text>zhes mchi ba dang / gang dag de skad ces 'du byed kyi mtshan nyid dang / don dam pa'i mtshan nyid tha dad pa ma lags so zhes mchis pa'i byang chub sems dpa' de dag las gang ni mang par mchi ba lags/ gang ni shob be mchis</text></item>
<item><p>7a1</p><section>mdo sde</section><text>lags/ gang ni tshul bzhin du zhugs pa lags/ gang ni tshul bzhin du ma lags par zhugs pa lags shes mchi ba dag cig mthong lags so/ /bcom ldan 'das mthong nas kyang bdag 'di snyam bgyid de/</text></item>
<item><p>7a2</p><section>mdo sde</section><text>rigs kyi bu 'di dag thams cad ni 'di ltar don dam pa 'du byed rnams dang / tha dad pa dang / tha dad pa ma lags pa nyid las yang dag par 'das pa'i mtshan nyid phra ba ma 'tshal ba/ byis pa rmongs pa mi gsal ba/ mi mkhas pa/</text></item>
<item><p>7a3</p><section>mdo sde</section><text>tshul bzhin ma lags par zhugs pa sha stag lags so snyam bgyid lags so/ /de skad ces gsol pa dang / bcom ldan 'das kyis byang chub sems dpa' blo gros shin du rnam par dag pa la 'di skad ces bka' stsal to/ /</text></item>
<item><p>7a4</p><section>mdo sde</section><text>blo gros shin du rnam par dag pa de de bzhin no/ /de de bzhin te/ rigs kyi bu de dag thams cad ni 'di ltar don dam pa 'du byed rnams dang tha dad pa dang / tha dad pa ma yin pa nyid las yang dag par 'das pa'i mtshan nyid phra ba mi</text></item>
<item><p>7a5</p><section>mdo sde</section><text>shes pa/ byis pa rmongs pa/ mi gsal ba/ mi mkhas pa/ tshul bzhin ma yin par zhugs pa sha stag yin no/ /de ci'i phyir zhe na/ blo gros shin du rnam dag 'du byed rnams la de ltar so sor rtog pa dag ni don dam pa rtogs pa</text></item>
<item><p>7a6</p><section>mdo sde</section><text>'am/ don dam pa mngon sum du byed pa ma yin pa'i phyir ro/ /de ci'i phyir zhe na/ blo gros shin du rnam dag gal te 'du byed kyi mtshan nyid dang / don dam pa'i mtshan nyid tha dad pa ma yin par gyur na ni des na byis pa so so'i skye</text></item>
<item><p>7a7</p><section>mdo sde</section><text>bo thams cad bden pa mthong ba yin par yang 'gyur/ so so'i skye bo kho nar gyur bzhin du grub pa dang / bde ba bla na med pa'i mya ngan las 'das pa 'thob par yang 'gyur/ bla na med pa yang dag par rdzogs pa'i byang chub mngon</text></item>
<item><p>7a8</p><section>mdo sde</section><text>par rdzogs par 'tshang rgya bar yang 'gyur ro/ /gal te 'du byed kyi mtshan nyid dang / don dam pa'i mtshan nyid tha dad pa yin par gyur na ni/ des na bden pa mthong ba rnams kyang 'du byed kyi mtshan ma dang ma bral bar 'gyur/ 'du byed</text></item>
<item><p>7b1</p><section>mdo sde</section><text>kyi mtshan ma dang ma bral ba'i phyir bden pa mthong ba mtshan ma'i 'ching ba las rnam par 'grol bar yang mi 'gyur/ mtshan ma'i 'ching ba las rnam par ma grol na/ gnas ngan len gyi 'ching ba las kyang rnam par ma grol</text></item>
<item><p>7b2</p><section>mdo sde</section><text>bar 'gyur/ 'ching ba de gnyis las ma grol na bden pa mthong bas grub pa dang / bde ba bla na med pa'i mya ngan las 'das pa thob pa yang mi 'gyur/ bla na med pa yang dag par rdzogs pa'i byang chub mngon par rdzogs par 'tshang rgya bar</text></item>
<item><p>7b3</p><section>mdo sde</section><text>yang mi 'gyur ro/ /blo gros shin du rnam dag gang gi phyir so so'i skye bo bden pa mthong ba ma yin/ so so'i skye bo kho nar gyur bzhin du grub pa dang / bde ba bla na med pa'i mya ngan las 'das pa 'thob par yang mi 'gyur/ bla na med</text></item>
<item><p>7b4</p><section>mdo sde</section><text>pa yang dag par rdzogs pa'i byang chub mngon par rdzogs par 'tshang rgya bar mi 'gyur ba de'i phyir 'du byed kyi mtshan nyid dang / don dam pa'i mtshan nyid tha dad pa ma yin zhes bya bar mi rung ste/ de la gang dag de skad ces 'du byed</text></item>
<item><p>7b5</p><section>mdo sde</section><text>kyi mtshan nyid dang / don dam pa'i mtshan nyid tha dad pa ma yin zhes zer ba de dag ni rnam grangs des na khyod kyis 'di ltar tshul bzhin ma yin par zhugs pa yin gyi/ tshul bzhin du zhugs pa ma yin par rig par bya'o/ /</text></item>
<item><p>7b6</p><section>mdo sde</section><text>blo gros shin du rnam dag gang gi phyir bden pa mthong ba rnams 'du byed kyi mtshan ma dang bral ba ma yin gyi/ bral ba kho na yin pa dang / bden pa mthong ba mtshan ma'i 'ching ba las rnam par grol ba ma yin gyi/ rnam par grol</text></item>
<item><p>7b7</p><section>mdo sde</section><text>ba yin pa dang / bden pa mthong ba gnas ngan len gyi 'ching ba las rnam par grol ba ma yin gyi/ rnam par grol ba dang / 'ching ba de gnyi ga las rnam par grol na grub pa dang / bde ba bla na med pa'i phyir mya ngan las 'das pa</text></item>
<item><p>7b8</p><section>mdo sde</section><text>'thob par 'gyur ba dang / bla na med pa yang dag par rdzogs pa'i byang chub mngon par rdzogs par 'tshang rgya bar yang 'gyur ba de'i phyir 'du byed kyi mtshan nyid dang / don dam pa'i mtshan nyid tha dad pa zhes byar mi rung ste/ de la</text></item>
<item><p>8a1</p><section>mdo sde</section><text>gang dag de skad ces 'du byed kyi mtshan nyid dang / don dam pa'i mtshan nyid tha dad pa zhes zer ba de dag ni rnam grangs des na khyod kyis 'di ltar tshul bzhin ma yin par zhugs pa yin gyi/ tshul bzhin du zhugs pa</text></item>
<item><p>8a2</p><section>mdo sde</section><text>ma yin par rig par bya'o/ /blo gros shin du rnam dag gzhan yang gal te 'du byed kyi mtshan nyid dang / don dam pa'i mtshan nyid tha dad pa ma yin par gyur na ni/ des na ji ltar 'du byed kyi mtshan nyid kun nas nyon mongs</text></item>
<item><p>8a3</p><section>mdo sde</section><text>pa'i mtshan nyid du gtogs pa de bzhin du don dam pa'i mtshan nyid kyang kun nas nyon mongs pa'i mtshan nyid du gtogs par 'gyur ro/ /blo gros shin du rnam dag gal te 'du byed kyi mtshan nyid dang / don dam pa'i mtshan nyid</text></item>
<item><p>8a4</p><section>mdo sde</section><text>tha dad pa yin par gyur na yang / des na 'du byed kyi mtshan nyid thams cad la don dam pa'i mtshan nyid spyi'i mtshan nyid du gyur pa ma yin par 'gyur ro/ /blo gros shin du rnam dag gang gi phyir don dam pa'i mtshan nyid kun nas</text></item>
<item><p>8a5</p><section>mdo sde</section><text>nyon mongs pa'i mtshan nyid du gtogs pa ma yin pa dang / 'du byed kyi mtshan nyid thams cad la don dam pa'i mtshan nyid spyi'i mtshan nyid du gyur pa yin pa de'i phyir 'du byed kyi mtshan nyid dang / don dam pa'i mtshan nyid</text></item>
<item><p>8a6</p><section>mdo sde</section><text>tha dad pa ma yin zhes byar yang mi rung la/ don dam pa'i mtshan nyid tha dad pa zhes byar yang mi rung ste/ de la gang dag de skad ces 'du byed kyi mtshan nyid dang / don dam pa'i mtshan nyid tha dad pa ma yin pa zhes zer ba dang /</text></item>
<item><p>8a7</p><section>mdo sde</section><text>don dam pa'i mtshan nyid tha dad pa zhes zer ba de dag na/ rnam grangs des na khyod kyis 'di ltar tshul bzhin ma yin par zhugs pa yin gyi/ tshul bzhin du zhugs pa ma yin par rig par bya'o/ /blo gros shin du rnam dag gzhan</text></item>
<item><p>8a8</p><section>mdo sde</section><text>yang gal te 'du byed kyi mtshan nyid dang / don dam pa'i mtshan nyid tha dad pa ma yin par gyur na ni/ des na ji ltar don dam pa'i mtshan nyid 'du byed kyi mtshan nyid thams cad la bye brag med pa de bzhin du 'du byed kyi</text></item>
<item><p>8b1</p><section>mdo sde</section><text>mtshan nyid thams cad kyang bye brag med pa dang / rnal 'byor pa dag 'du byed rnams la ji ltar mthong ba dang ji ltar thos pa dang ji ltar bye brag phyed pa dang ji ltar rnam par shes pa las gong du don dam pa yongs su 'tshol bar yang</text></item>
<item><p>8b2</p><section>mdo sde</section><text>mi 'gyur ro/ /gal te 'du byed kyi mtshan nyid dang / don dam pa'i mtshan nyid tha dad pa yin par gyur na ni/ des na 'du byed rnams kyi bdag med pa tsam dang / ngo bo nyid med pa tsam nyid don dam pa'i mtshan nyid yin par</text></item>
<item><p>8b3</p><section>mdo sde</section><text>yang mi 'gyur/ kun nas nyon mongs pa'i mtshan nyid dang / rnam par byang ba'i mtshan nyid kyang dus gcig tu mtshan nyid tha dad tu grub par 'gyur ro/ /blo gros shin du rnam dag gang gi phyir 'du byed kyi mtshan nyid rnams</text></item>
<item><p>8b4</p><section>mdo sde</section><text>ni bye brag yod pa yin te/ bye brag med pa ma yin pa dang / rnal 'byor pa dag 'du byed rnams la ji ltar mthong ba dang / thos pa dang / bye brag phyed pa dang / rnam par shes pa las gong du don dam pa yongs su tshol bar byed pa dang /</text></item>
<item><p>8b5</p><section>mdo sde</section><text>don dam pa ni 'du byed rnams kyi bdag med pas rab tu phye ba yin pa dang / kun nas nyon mongs pa dang / rnam par byang ba'i mtshan nyid kyang dus gcig tu mtshan nyid tha dad du grub pa med pa de'i phyir 'du byed kyi mtshan nyid dang /</text></item>
<item><p>8b6</p><section>mdo sde</section><text>don dam pa'i mtshan nyid tha dad pa ma yin pa'am/ tha dad pa zhes byar mi rung ngo / /de la gang dag de skad ces 'du byed kyi mtshan nyid dang / don dam pa'i mtshan nyid tha dad pa ma yin pa'am/ tha dad pa zhes zer ba de dag ni</text></item>
<item><p>8b7</p><section>mdo sde</section><text>rnam grangs des na/ khyod kyis 'di ltar tshul bzhin ma yin par zhugs pa yin gyi/ tshul bzhin du zhugs pa ma yin par rig par bya'o/ /blo gros shin du rnam dag 'di lta ste dper na/ dung gi dkar po nyid ni/ dung dang mtshan</text></item>
<item><p>8b8</p><section>mdo sde</section><text>nyid tha dad pa ma yin pa'am/ mtshan nyid tha dad du gdags par sla ba ma yin no/ /dung gi dkar po nyid ji lta ba bzhin du gser gyi ser po nyid kyang de bzhin no/ /pi bang gi sgra'i snyan pa nyid kyang pi bang gi sgra dang mtshan nyid tha dad pa ma</text></item>
<item><p>9a1</p><section>mdo sde</section><text>yin pa'am/ mtshan nyid tha dad par gdags par sla ba ma yin no/ /a ga ru nag po'i dri zhim pa nyid kyang a ga ru nag po dang mtshan nyid tha dad pa ma yin pa'am/ mtshan nyid tha dad du gdags par sla ba ma yin no/ /na le sham</text></item>
<item><p>9a2</p><section>mdo sde</section><text>gyi tsha ba nyid kyang na le sham dang mtshan nyid tha dad pa ma yin pa'am/ mtshan nyid tha dad du gdags par sla ba ma yin no/ /na le sham gyi tsha ba nyid ji lta ba bzhin a ru ra'i bska ba nyid kyang de bzhin no/ /'di lta ste dper na/ shing bal gyi</text></item>
<item><p>9a3</p><section>mdo sde</section><text>'da' ba'i 'jam pa nyid kyang shing bal gyi 'da' ba dang mtshan nyid tha dad pa ma yin pa'am/ mtshan nyid tha dad du gdags par sla ba ma yin no/ /'di lta ste dper na/ mar la mar gyi snying khu yang mar dang mtshan nyid tha dad pa ma yin pa</text></item>
<item><p>9a4</p><section>mdo sde</section><text>'am/ mtshan nyid tha dad du gdags par sla ba ma yin no/ /'di lta ste dper na/ 'du byed thams cad la mi rtag pa nyid dang / zag pa dang bcas pa thams cad la sdug bsngal ba nyid dang / chos thams cad la gang bdag med pa</text></item>
<item><p>9a5</p><section>mdo sde</section><text>nyid kyang de dag dang mtshan nyid tha dad pa ma yin pa'am/ mtshan nyid tha dad du gdags par sla ba ma yin no/ /blo gros shin du rnam dag 'di lta ste dper na 'dod chags kyi ma zhi ba'i mtshan nyid dang / kun nas nyon mongs pa'i</text></item>
<item><p>9a6</p><section>mdo sde</section><text>mtshan nyid kyang 'dod chags dang mtshan nyid tha dad pa ma yin pa'am/ mtshan nyid tha dad du gdags par sla ba ma yin pa dang / 'dod chags kyi ji lta ba bzhin du zhe sdang dang gti mug gi yang de bzhin du rig par bya'o/ /blo gros</text></item>
<item><p>9a7</p><section>mdo sde</section><text>shin du rnam dag de bzhin du 'du byed kyi mtshan nyid dang / don dam pa'i mtshan nyid kyang mtshan nyid tha dad pa ma yin pa'am/ mtshan nyid tha dad du gdags par mi bzod do/ /blo gros shin du rnam dag ngas ni de ltar don dam pa phra</text></item>
<item><p>9a8</p><section>mdo sde</section><text>ba mchog tu phra ba/ mchog tu zab pa/ rtogs par dka' ba/ mchog tu dka' ba/ tha dad pa dang / tha dad pa ma yin pa nyid las yang dag par 'das pa'i mtshan nyid mngon par rdzogs par sangs rgyas te/ mngon par rdzogs par</text></item>
<item><p>9b1</p><section>mdo sde</section><text>sangs rgyas nas kyang bsnyad cing gsal bar byas/ rnam par phye/ gdags pa byas/ rab tu bstan to/ /de nas bcom ldan 'das kyis de'i tshe tshigs su bcad pa 'di dag bka' stsal to/ /'du byed khams dang don dam mtshan nyid ni/ /</text></item>
<item><p>9b2</p><section>mdo sde</section><text>gcig dang tha dad bral ba'i mtshan nyid de/ /gcig dang tha dad du yang gang rtog pa/ /de dag tshul bzhin ma yin zhugs pa yin/ /skye ba po yi lhag mthong dang / /zhi gnas goms par byas nas ni/ /gnas ngan len gyi 'ching ba dang / /</text></item>
<item><p>9b3</p><section>mdo sde</section><text>mtshan ma'i 'ching las rnam grol 'gyur/ /blo gros shin du rnam dag gi le'u ste gsum pa'o// // de nas bcom ldan 'das kyis tshe dang ldan pa rab 'byor la bka' stsal pa/ rab 'byor khyod kyis</text></item>
<item><p>9b4</p><section>mdo sde</section><text>sems can gyi khams na gang dag mngon pa'i nga rgyal gyis mngon du zin cing shes pa brda sprod par byed pa'i sems can ni ji tsam zhig yod par shes/ khyod kyis sems can gyi khams na gang dag mngon pa'i nga rgyal med par shes</text></item>
<item><p>9b5</p><section>mdo sde</section><text>pa brda sprod par byed pa'i sems can ni ji tsam zhig yod par shes/ rab 'byor gyis gsol pa/ bcom ldan 'das bdag gi sems can gyi khams na gang dag mngon pa'i nga rgyal ma mchis par shes pa brda sprod par bgyid</text></item>
<item><p>9b6</p><section>mdo sde</section><text>pa'i sems can ni nyung shas shig mchis par 'tshal lags kyi/ bcom ldan 'das bdag gis sams can gyi khams na gang dag mngon pa'i nga rgyal gyis mngon du zin cing shes pa brda sprod par bgyid pa'i sems can ni</text></item>
<item><p>9b7</p><section>mdo sde</section><text>tshad ma mchis grangs ma mchis/ brjod du ma mchis par 'tshal lags te/ bcom ldan 'das bdag dus gcig cig na/ dgon pa nags khrod chen po zhig na mchis pa'i tshe/ de na bdag gi nye 'khor na dge slong rab tu mang</text></item>
<item><p>9b8</p><section>mdo sde</section><text>po dag cig kyang dgon pa nags khrod chen po na rten cing gnas lags te/ bdag gis snga dro'i dus kyi tshe dge slong phan tshun nas mchis shing mjal nas/ chos rnam pa sna tshogs dmigs pa'i mngon par rtogs pa ston pas shes pa</text></item>
<item><p>10a1</p><section>mdo sde</section><text>brda sprod par bgyid de/ de na kha cig ni phung po dmigs pa dang / phung po'i mtshan ma dmigs pa dang / phung po'i skye ba dmigs pa dang / phung po'i 'jigs pa dmigs pa dang / phung po 'gog pa dmigs pa dang / phung</text></item>
<item><p>10a2</p><section>mdo sde</section><text>po 'gog pa mngon du bgyid pa dmigs pas shes pa brda sprod par bgyid/ kha cig phung po dmigs pas ji lta ba de bzhin du kha cig ni skye mched dmigs pas/ kha cig rten cing 'brel par 'byung ba dmigs pas shes pa brda</text></item>
<item><p>10a3</p><section>mdo sde</section><text>sprod par bgyid kha cig ni zas dmigs pa dang / zas kyi mtshan ma dmigs pa dang / zas kyi skye ba dmigs pa dang / zas kyi 'jigs pa dmigs pa dang / zas 'gog pa dmigs pa dang / zas 'gog pa mngon du bgyi</text></item>
<item><p>10a4</p><section>mdo sde</section><text>ba dmigs pas shes pa brda sprod par bgyid/ kha cig ni bden pa dmigs pa dang / bden pa'i mtshan nyid dmigs pa dang / bden pa yongs su shes pa dmigs pa dang / bden pa spangs pa dmigs pa dang / bden pa mngon du</text></item>
<item><p>10a5</p><section>mdo sde</section><text>bgyi ba dmigs pa dang / bden pa sgom pa dmigs pas shes pa brda sprod par bgyid/ kha cig ni khams kyi dmigs pa dang / khams kyi mtshan ma dmigs pa dang / khams sna tshogs pa nyid dmigs pa dang / khams du</text></item>
<item><p>10a6</p><section>mdo sde</section><text>ma dmigs pa dang / khams 'gog pa dmigs pa dang / khams 'gog pa mngon du bgyi ba dmigs pas/ shes pas brda sprod par bgyid/ kha cig ni dran pa nye bar gzhag pa dmigs pa dang / dran pa nye bar gzhag pa'i mtshan</text></item>
<item><p>10a7</p><section>mdo sde</section><text>ma dmigs pa dang / dran pa nye bar gzhag pa'i mi mthun pa'i phyogs dang / gnyen po dmigs pa dang / dran pa nye bar gzhag pa bsgom pa dmigs pa dang / dran pa nye bar gzhag pa ma skyes pa skye ba dmigs pa dang / dran pa nye bar</text></item>
<item><p>10a8</p><section>mdo sde</section><text>gzhag pa skyes pa gnas pa dang / mi bskyud pa dang / slar zhing 'byung ba dang / 'phel zhing rgyas pa dmigs pas shes pa brda sprod par bgyid/ kha cig ni dran pa nye bar gzhag pa rnams ji lta ba de bzhin du/ kha cig ni yang dag par</text></item>
<item><p>10b1</p><section>mdo sde</section><text>spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / kha cig ni 'phags pa'i lam yan lag brgyad pa dmigs pa dang / 'phags pa'i lam yan lag</text></item>
<item><p>10b2</p><section>mdo sde</section><text>brgyad pa'i mtshan ma dmigs pa dang / 'phags pa'i lam yan lag brgyad pa'i mi mthun pa'i phyogs kyi gnyen po dmigs pa dang / 'phags pa'i lam yan lag brgyad pa bsgom pa dmigs pa dang / 'phags pa'i lam yan</text></item>
<item><p>10b3</p><section>mdo sde</section><text>lag brgyad pa skyes pa gnas pa dang / mi bskyud pa dang / slar zhing 'byung ba dang / 'phel zhing rgyas pa dmigs pas shes pa brda sprod par bgyid pa dag mthong lags so/ /mthong nas kyang bdag 'di snyam bgyid de/ tshe dang ldan pa 'di</text></item>
<item><p>10b4</p><section>mdo sde</section><text>dag ni chos rnam pa sna tshogs pa'i mngon par rtogs pa ston pas shes pa brda sprod par bgyid cing 'di ltar don dam pa thams cad du ro gcig pa'i mtshan nyid ma 'tshal bas/ tshe dang ldan pa 'di dag ni mngon pa'i nga rgyal can</text></item>
<item><p>10b5</p><section>mdo sde</section><text>mngon pa'i nga rgyal gyis mngon du zin cing shes pa brda sprod par bgyid pa sha stag lags so snyam bgyid lags so/ /bcom ldan 'das bcom ldan 'das kyi gang gi slad du 'di skad ces don dam pa ni phra ba/ zab pa rtogs par</text></item>
<item><p>10b6</p><section>mdo sde</section><text>dka' ba/ mchog tu rtogs par dka' ba/ thams cad du ro gcig pa'i mtshan nyid yin no zhes bka' stsal pa ji tsam du bcom ldan 'das kyis legs par gsungs pa de ni ngo mtshar lags te/ bcom ldan 'das</text></item>
<item><p>10b7</p><section>mdo sde</section><text>don dam pa thams cad du ro gcig pa'i mtshan nyid ni bcom ldan 'das kyis bstan pa 'di nyid la zhugs pa/ dge slong du gyur pa'i sems can rnams kyis kyang de ltar rtogs par dka' ba lags na/ 'di las slad</text></item>
<item><p>10b8</p><section>mdo sde</section><text>rol pa'i mu stegs can rnams kyis lta smos kyang ci 'tshal/ bcom ldan 'das kyis bka' stsal pa/ rab 'byor de de bzhin no/ /de de bzhin te/ ngas ni don dam pa thams cad du ro gcig pa'i mtshan nyid phra ba/</text></item>
<item><p>11a1</p><section>mdo sde</section><text>mchog tu phra ba zab pa mchog tu zab pa/ rtogs par dka' ba/ mchog tu rtogs par dka' ba/ mngon par rdzogs par sangs rgyas te/ mngon par rdzogs par sangs rgyas nas kyang bsnyad cing gsal bar</text></item>
<item><p>11a2</p><section>mdo sde</section><text>byas rnam par phye gdags par byas rab tu bstan no/ /de ci'i phyir zhe na/ rab 'byor phung po rnams la rnam par dag pa'i dmigs pa gang yin pa de ni ngas don dam pa yin par yongs su bstan cing / rab 'byor skye mched rnams</text></item>
<item><p>11a3</p><section>mdo sde</section><text>dang / rten cing 'brel par 'byung ba dang / zas rnams dang / bden pa rnams dang / khams rnams dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams</text></item>
<item><p>11a4</p><section>mdo sde</section><text>dang / stobs rnams dang / byang chub kyi yan lag rnams dang / rab 'byor 'phags pa'i lam yan lag brgyad pa la rnam par dag pa'i dmigs pa gang yin pa de ni don dam pa yin par yongs su bstan pa'i phyir ro/ /phung po</text></item>
<item><p>11a5</p><section>mdo sde</section><text>rnams la rnam par dag pa'i dmigs pa de yang thams cad du ro gcig pa ste/ mtshan nyid tha dad pa ma yin no/ /phung po rnams la ji lta ba de bzhin du skye mched rnams dang / 'phags pa'i lam yan lag brgyad pa'i bar la</text></item>
<item><p>11a6</p><section>mdo sde</section><text>rnam par dag pa'i dmigs pa de yang thams cad du ro gcig pa ste/ mtshan nyid tha dad pa ma yin no/ /rab 'byor rnam grangs des na khyod kyis 'di ltar thams cad du ro gcig pa'i mtshan nyid gang yin pa de ni don dam pa yin</text></item>
<item><p>11a7</p><section>mdo sde</section><text>par rig par bya'o/ /rab 'byor gzhan yang dge slong rnal 'byor spyod pa ni phung po gcig gi de bzhin nyid don dam pa'i chos bdag med pa rab tu rtogs nas yang de las gzhan pa'i phung po rnams dang / khams rnams dang /</text></item>
<item><p>11a8</p><section>mdo sde</section><text>skye mched rnams dang / rten cing 'brel bar 'byung ba dang / zas rnams dang / bden pa rnams dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / /bsod rnams dang /</text></item>
<item><p>11b1</p><section>mdo sde</section><text>stobs rnams dang / byang chub kyi yan lag rnams so so dang / 'phags pa'i lam yan lag brgyad pa so so la de bzhin nyid don dam pa bdag med pa yongs su tshol bar mi byed kyi de bzhin nyid kyi rjes su 'brang ba gnyis med pa'i shes pa</text></item>
<item><p>11b2</p><section>mdo sde</section><text>la rten pa de nyid kyis don dam pa thams cad tu ro gcig pa'i mtshan nyid nges par 'dzin pa dang / mngon par rtogs pa kho nar byed de/ rab 'byor rnam grangs des kyang khyod kyis 'di ltar thams cad du ro gcig pa'i mtshan nyid gang yin pa de</text></item>
<item><p>11b3</p><section>mdo sde</section><text>don dam pa yin par rigs par bya'o/ /rab 'byor gzhan yang ji ltar phung po dang / skye mched dang / rten cing 'brel par 'byung ba dang / zas dang bden pa dang khams dang / dran pa nye bar gzhag pa dang / yang dag par spong ba dang / rdzu</text></item>
<item><p>11b4</p><section>mdo sde</section><text>'phrul gyi rkang pa dang / dbang po dang / stobs dang / byang chub kyi yan lag 'di dag phan tshun mtshan nyid tha dad pa dang / ji ltar 'phags pa'i lam yan lag brgyad pa phan tshun mtshan nyid tha dad pa yin pa de bzhin du gal te/ chos</text></item>
<item><p>11b5</p><section>mdo sde</section><text>de dag gi de bzhin nyid don dam pa chos bdag med pa yang mtshan nyid tha dad pa yin par gyur na ni/ des na de bzhin nyid don dam pa chos bdag med pa yang rgyu dang bcas pa yin zhing rgyu las byung ba yin par 'gyur ro/ /rgyu las</text></item>
<item><p>11b6</p><section>mdo sde</section><text>byung ba nyid yin na ni 'dus byas yin par 'gyur ro/ /'dus byas nyid yin na ni don dam pa yin par mi 'gyur ro/ /don dam pa ma yin na ni don dam pa gzhan zhig yongs su btsal dgos par 'gyur ro/ /rab 'byor gang gi</text></item>
<item><p>11b7</p><section>mdo sde</section><text>phyir don dam pa chos bdag med pa rgyu las byung ba ma yin pa dang / 'dus byas ma yin pa dang / don dam pa ma yin pa ma yin pa dang / don dam pa de'i don dam pa gzhan yongs su btsal bar bya mi dgos kyi de bzhin gshegs</text></item>
<item><p>11b8</p><section>mdo sde</section><text>pa rnams byung yang rung ma byung yang rung ste/ rtag pa rtag pa'i dus dang / ther zug ther zug gi dus su chos gnas par bya ba'i phyir chos rnams kyi chos nyid dbyings de ni rnam par gnas pa kho na yin pa de'i phyir/ rab 'byor rnam</text></item>
<item><p>12a1</p><section>mdo sde</section><text>grangs des kyang khyod kyis 'di ltar thams cad du ro gcig pa'i mtshan nyid gang yin pa ni don dam pa yin par rig par bya'o/ /rab 'byor 'di lta ste dper na/ nam mkha' ni gzugs kyi rnam pa sna tshogs du ma</text></item>
<item><p>12a2</p><section>mdo sde</section><text>mtshan nyid tha dad pa la mtshan ma med pa rnam par rtog pa med pa 'gyur ba med pa ste/ thams cad du ro gcig pa'i mtshan nyid yin no/ /rab 'byor de bzhin du don dam pa yang mtshan nyid tha dad pa'i chos rnams la thams cad du</text></item>
<item><p>12a3</p><section>mdo sde</section><text>ro gcig pa'i mtshan nyid yin par blta bar bya'o/ /de nas bcom ldan 'das kyis de'i tshe tshigs su bcad pa 'di dag bka' stsal to/ /don dam de ni tha dad ma yin te/ /kun du ro gcig mtshan nyid sangs rgyas</text></item>
<item><p>12a4</p><section>mdo sde</section><text>gsung / /de la gang dag tha dad kun rtog pa/ /de dag nga rgyal gnas pa rmongs pa yin/ /rab 'byor gyi le'u ste bzhi pa'o// // de nas bcom ldan 'das la byang chub sems dpa' blo gros yangs pas</text></item>
<item><p>12a5</p><section>mdo sde</section><text>zhu ba zhus pa/ bcom ldan 'das byang chub sems dpa' sems dang yid dang rnam par shes pa'i gsang ba la mkhas pa/ byang chub sems dpa' sems dang yid dang rnam par shes pa'i gsang ba la mkhas pa zhes bgyi</text></item>
<item><p>12a6</p><section>mdo sde</section><text>na/ bcom ldan 'das ji tsam gyis na byang chub sems dpa' sems dang yid dang rnam par shes pa'i gsang ba la mkhas pa lags/ de bzhin gshegs pa byang chub sems dpa' sems dang yid dang rnam par shes pa'i</text></item>
<item><p>12a7</p><section>mdo sde</section><text>gsang ba la mkhas par 'dogs na yang ji tsam gyis 'dogs lags/ de skad ces gsol pa dang / bcom ldan 'das kyis byang chub sems dpa' blo gros yangs pa la 'di skad ces bka' stsal to/ /blo gros yangs pa</text></item>
<item><p>12a8</p><section>mdo sde</section><text>khyod de ltar skye bo mang po la phan pa dang skye bo mang po la bde ba dang / 'jig rten la snying brtse ba dang / lha dang mir bcas pa'i skye dgu'i don dang phan pa dang bde ba'i phyir zhugs te/ de bzhin gshegs pa la khyod don 'di nyid 'dri</text></item>
<item><p>12b1</p><section>mdo sde</section><text>bar sems pa ni legs so legs so/ /blo gros yangs pa de'i phyir nyon cig dang / sems dang yid dang rnam par shes pa'i gsang ba la mkhas pa khyod la bshad par bya'o/ /blo gros yangs pa 'gro ba drug gi 'khor ba 'di na sems can</text></item>
<item><p>12b2</p><section>mdo sde</section><text>gang dang gang dag sems can gyi ris gang dang gang du yang sgong nga nas skye ba'i skye gnas sam/ yang na mngal nas skye ba'am/ yang na drod gsher las skye ba'am/ yang na rdzus te skye ba'i skye gnas su lus mngon par 'grub cing 'byung bar</text></item>
<item><p>12b3</p><section>mdo sde</section><text>'gyur ba der dang por 'di ltar len pa rnam pa gnyis po rten dang bcas pa'i dbang po gzugs can len pa dang / mtshan ma dang ming dang rnam par rtog pa la tha snyad 'dogs pa'i spros pa'i bag chags len pa la rten nas/ sa bon thams</text></item>
<item><p>12b4</p><section>mdo sde</section><text>cad pa'i sems rnam par smin cing 'jug la rgyas shing 'phel ba dang yangs par 'gyur ro/ /de la gzugs can gyi khams na ni len pa gnyi ga yod la/ gzugs can ma yin pa'i khams na ni len pa gnyis su med do/ /blo gros</text></item>
<item><p>12b5</p><section>mdo sde</section><text>yangs pa rnam par shes pa de ni len pa'i rnam par shes pa zhes kyang bya ste/ 'di ltar des lus 'di bzung zhing blangs pa'i phyir ro/ /kun gzhi rnam par shes pa zhes kyang bya ste/ 'di ltar de lus 'di la grub pa dang bde ba gcig pa'i</text></item>
<item><p>12b6</p><section>mdo sde</section><text>don gyis kun du sbyor ba dang rab tu sbyor bar byed pa'i phyir ro/ /sems shes kyang bya ste/ 'di ltar de ni gzugs dang sgra dang dri dang ro dang reg bya dang chos kun du bstsags pa dang nye bar bstsags pa yin pa'i phyir ro/ /blo gros yangs</text></item>
<item><p>12b7</p><section>mdo sde</section><text>pa len pa'i rnam par shes pa de la rten cing gnas nas rnam par shes pa'i tshogs drug po 'di lta ste/ mig gi rnam par shes pa dang / rna ba dang sna dang lce dang lus dang yid kyi rnam par shes pa dag 'byung ngo / /de la rnam par shes pa</text></item>
<item><p>12b8</p><section>mdo sde</section><text>dang bcas pa'i mig dang gzugs rnams la rten nas/ mig gi rnam par shes pa 'byung ste/ mig gi rnam par shes pa rnam par rtog pa'i rnam par shes pa yang 'byung ngo / /blo gros yangs pa de la rnam par shes pa dang bcas pa'i</text></item>
<item><p>13a1</p><section>mdo sde</section><text>rna ba dang sna dang lce dang rnam par shes pa dang bcas pa'i lus dang reg bya rnams la brten nas lus kyi rnam par shes pa 'byung ste/ lus kyis rnam par shes pa de dang lhan cig rjes su 'jug pa/ dus mtshungs pa/ spyod yul</text></item>
<item><p>13a2</p><section>mdo sde</section><text>mtshungs pa/ rnam par rtog pa'i yid kyi rnam par shes pa yang 'byung ngo / /gal te mig gi rnam par shes pa gcig lhan cig 'byung na ni mig gi rnam par shes pa dang spyod yul mtshungs pa/ rnam par rtog pa'i yid kyi rnam par shes pa</text></item>
<item><p>13a3</p><section>mdo sde</section><text>gcig kho na lhan cig 'byung ngo / /gal te rnam par shes pa'i tshogs gnyis sam/ gsum 'am bzhi lhan cig gam/ lnga car lhan cig 'byung na yang der rnam par shes pa'i tshogs lnga po dag dang / spyod yul mtshungs</text></item>
<item><p>13a4</p><section>mdo sde</section><text>pa rnam par rtog pa'i yid kyi rnam par shes pa yang gcig kho na lhan cig 'byung ngo / /blo gros yangs pa 'di lta ste dper na/ chu'i klung chen po 'bab pa la gal te rlabs cig 'byung ba'i rkyen nye bar gnas par gyur na rlabs kyang</text></item>
<item><p>13a5</p><section>mdo sde</section><text>gcig kho na 'byung ngo / /gal te rlabs gnyis sam/ gal te rab tu mang po dag 'byung ba'i rkyen nye bar gnas par gyur na rlabs rab tu mang po dag 'byung zhing chu'i klung de rang gi rgyun gyis rgyun 'chad par yang mi 'gyur la/ yongs</text></item>
<item><p>13a6</p><section>mdo sde</section><text>su zad par mi 'gyur ro/ /me long gi dkyil 'khor shin du yongs su dag pa la yang gal te gzugs brnyan gcig 'byung ba'i rkyen nye bar gnas par gyur na/ gzugs brnyan yang gcig kho na 'byung ngo / /gal te gzugs</text></item>
<item><p>13a7</p><section>mdo sde</section><text>brnyan gnyis sam/ gal te rab tu mang po dag 'byung ba'i rkyen nye bar gnas par gyur na/ gzugs brnyan rab tu mang po dag 'byung zhing me long gi dkyil 'khor de gzugs brnyan gyi dngos por yongs su 'gyur ba yang ma</text></item>
<item><p>13a8</p><section>mdo sde</section><text>yin la yongs su sbyor bar yang mi mngon no/ /blo gros yangs pa de bzhin du chu klung lta bu dang / me long lta bu'i len pa'i rnam par shes pa de la rten cing gnas nas/ gal te mig gi rnam par shes pa gcig lan cig 'byung</text></item>
<item><p>13b1</p><section>mdo sde</section><text>ba'i rkyen nye bar gnas par gyur na yang mig gi rnam par shes pa gcig kho na lan cig 'byung ngo / /gal te rnam par shes pa'i tshogs lnga car gyi bar dag lan cig 'byung ba'i rkyen nye bar gnas par gyur na yang rnam par shes pa'i</text></item>
<item><p>13b2</p><section>mdo sde</section><text>tshogs lnga car lan cig 'byung ngo / /blo gros yangs pa de ltar byang chub sems dpa' chos kyi lugs shes pa la brten cing chos kyi lugs shes pa la gnas nas/ sems dang yid dang rnam par shes pa'i gsang ba la</text></item>
<item><p>13b3</p><section>mdo sde</section><text>mkhas pa yin yang de bzhin gshegs pa ni byang chub sems dpa' sems dang yid dang rnam par shes pa'i gsang ba la mkhas par 'dogs na de tsam gyis thams cad kyi thams cad du mi 'dogs so/ /blo gros</text></item>
<item><p>13b4</p><section>mdo sde</section><text>yangs pa gang gi phyir byang chub sems dpa' nang gi so so nang gi len pa mi mthong / len pa'i rnam par shes pa yang mi mthong la/ de yang yang dag pa ji lta ba bzhin du yin pa dang / kun gzhi yang mi mthong kun gzhi</text></item>
<item><p>13b5</p><section>mdo sde</section><text>rnam par shes pa yang mi mthong / bstsags pa yang mi mthong / sems kyang mi mthong / mig kyang mi mthong / gzugs kyang mi mthong / mig gi rnam par shes pa yang mi mthong / rna ba yang mi mthong / sgra yang mi mthong /</text></item>
<item><p>13b6</p><section>mdo sde</section><text>rna ba'i rnam par shes pa yang mi mthong / sna yang mi mthong / dri yang mi mthong / sna'i rnam par shes pa yang mi mthong / lce yang mi mthong / ro yang mi mthong / lce'i rnam par shes pa yang mi mthong / lus kyang mi mthong /</text></item>
<item><p>13b7</p><section>mdo sde</section><text>reg bya yang mi mthong / lus kyi rnam par shes pa yang mi mthong / blo gros yangs pa gang gi phyir byang chub sems dpa' nang gi so so rang gi yid kyang mi mthong / chos rnams kyang mi mthong / yid kyi rnam par shes</text></item>
<item><p>13b8</p><section>mdo sde</section><text>pa yang mi mthong la/ de yang yang dag pa ji lta ba bzhin du yin pa de ni/ byang chub sems dpa' don dam pa la mkhas pa zhes bya ste/ de bzhin gshegs pa yang byang chub sems dpa' don dam pa la mkhas pa ni sems dang</text></item>
<item><p>14a1</p><section>mdo sde</section><text>yid dang rnam par shes pa'i gsang ba la mkhas pa yin par 'dogs so/ /blo gros yangs pa de tsam gyis na byang chub sems dpa' sems dang yid dang rnam par shes pa'i gsang ba la mkhas pa yin la/ de</text></item>
<item><p>14a2</p><section>mdo sde</section><text>bzhin gshegs pa byang chub sems dpa' sems dang yid dang rnam par shes pa'i gsang ba la mkhas par 'dogs na yang de tsam gyis 'dogs so/ /de nas bcom ldan 'das kyis de'i tshe tshigs su bcad pa 'di dag</text></item>
<item><p>14a3</p><section>mdo sde</section><text>bka' stsal to/ /len pa'i rnam par shes pa zab cing phra/ /sa bon thams cad chu bo'i klung ltar 'bab/ /bdag tu rtog par gyur na mi rung zhes/ /byis pa rnams la ngas ni de ma bstan/ /blo gros yangs pa'i le'u</text></item>
<item><p>14a4</p><section>mdo sde</section><text>ste lnga pa'o// // de nas bcom ldan 'das la byang chub sems dpa' yon tan 'byung gnas kyi zhu ba zhus pa/ bcom ldan 'das byang chub sems dpa' chos rnams kyi mtshan nyid la mkhas pa/ byang chub</text></item>
<item><p>14a5</p><section>mdo sde</section><text>sems dpa' chos rnams kyi mtshan nyid la mkhas pa zhes bgyi na/ bcom ldan 'das ji tsam gyis na/ byang chub sems dpa' chos rnams kyi mtshan nyid la mkhas pa lags/ de bzhin gshegs pa byang chub sems</text></item>
<item><p>14a6</p><section>mdo sde</section><text>dpa' chos rnams kyi mtshan nyid la mkhas par 'dogs na yang ji tsam gyis 'dogs lags/ de skad ces gsol pa dang / bcom ldan 'das kyis byang chub sems dpa' yon tan 'byung gnas la 'di skad ces bka'</text></item>
<item><p>14a7</p><section>mdo sde</section><text>stsal to/ /yon tan 'byung gnas khyod de ltar skye bo mang po la phan pa dang / skye bo mang po la bde ba dang / 'jig rten la snying brtse ba dang / lha dang mir bcas pa'i skye dgu'i don dang / phan pa dang bde ba'i phyir zhugs te/ de</text></item>
<item><p>14a8</p><section>mdo sde</section><text>bzhin gshegs pa la khyod don 'di nyid 'dri bar sems pa ni legs so legs so/ /yon tan 'byung gnas de'i phyir nyon cig dang / chos rnams kyi mtshan nyid la mkhas pa khyod la bshad par bya'o/ /yon tan 'byung</text></item>
<item><p>14b1</p><section>mdo sde</section><text>gnas chos rnams kyi mtshan nyid ni gsum po 'di dag yin te/ gsum gang zhe na/ kun brtags pa'i mtshan nyid dang / gzhan gyi dbang gi mtshan nyid dang / yongs su grub pa'i mtshan nyid do/ /yon tan 'byung gnas de la chos</text></item>
<item><p>14b2</p><section>mdo sde</section><text>rnams kyi kun brtags pa'i mtshan nyid gang zhe na/ ji tsam du rjes su tha snyad gdags pa'i phyir chos rnams kyi ngo bo nyid dam bye brag tu ming dang brdar rnam par gzhag pa gang yin pa'o/ /yon tan 'byung gnas chos rnams</text></item>
<item><p>14b3</p><section>mdo sde</section><text>kyi gzhan gyi dbang gi mtshan nyid gang zhe na/ chos rnams kyi rten cing 'brel par 'byung ba nyid de/ 'di lta ste 'di yod pas 'di 'byung la/ 'di skyes pa'i phyir 'di skye ba 'di lta ste/ ma rig pa'i rkyen gyis 'du byed rnams</text></item>
<item><p>14b4</p><section>mdo sde</section><text>shes bya ba nas/ de ltar na sdug bsngal gyi phung po chen po 'di 'ba' zhig po 'di 'byung bar 'gyur ro zhes bya ba'i bar gang yin pa'o/ /yon tan 'byung gnas chos rnams kyi yongs su grub pa'i mtshan nyid gang zhe na/</text></item>
<item><p>14b5</p><section>mdo sde</section><text>chos rnams kyi de bzhin nyid gang yin pa ste/ byang chub sems dpa' rnams kyis rtul ba'i rgyu dang / legs par tshul bzhin yid la byas pa'i rgyus de rtogs shing de rtogs pa goms par byas pa yang dag par grub pas kyang bla na</text></item>
<item><p>14b6</p><section>mdo sde</section><text>med pa yang dag par rdzogs pa'i byang chub kyi bar du yang dag par 'grub pa gang yin pa'o/ /yon tan 'byung gnas 'di lta ste dper na/ skyes bu gang zag rab rib can gyi mig la rab rib kyi skyon chags pa de lta bur ni kun rtags</text></item>
<item><p>14b7</p><section>mdo sde</section><text>pa'i mtshan nyid blta bar bya'o/ /yon tan 'byung gnas 'di lta ste dper na/ de nyid la rab rib kyi mtshan ma skra shad 'dzings pa 'am/ sbrang ma 'am/ til gyi 'bru 'am/ sngon po'i mtshan ma 'am/ ser po'i mtshan ma 'am/</text></item>
<item><p>14b8</p><section>mdo sde</section><text>dmar po'i mtshan ma 'am/ dkar po'i mtshan ma snang bar gyur pa de lta bur ni gzhan gyi dbang gi mtshan nyid blta bar bya'o/ /yon tan 'byung gnas 'di lta ste dper na/ skyes bu gang zag de nyid kyi mig yongs su dag cing</text></item>
<item><p>15a1</p><section>mdo sde</section><text>mig la rab rib kyi skyon chags pa dang bral bar gyur pa na/ mig de nyid kyi rang bzhin gyi spyod yul ma nor ba'i spyod yul de lta bur ni yongs su grub pa'i mtshan nyid blta bar bya'o/ /yon tan 'byung gnas 'di lta ste dper na/</text></item>
<item><p>15a2</p><section>mdo sde</section><text>shel shin du gsal ba ni gang gi tshe tshon sngon po dang phrad par gyur pa de'i tshe ni nor bu rin po che an d+ha rnyil dang / mthon ka chen po lta bur snang bar 'gyur zhing / nor bu rin po che an d+ha rnyil dang mthon ka chen por log par</text></item>
<item><p>15a3</p><section>mdo sde</section><text>'dzin pas kyang sems can rnams rnam par rmongs par byed do/ /gang gi tshe tshon dmar po dang phrad par gyur pa de'i tshe ni nor bu rin po che pad ma ral lta bur snang bar 'gyur zhing / nor bu rin po che pad ma ral du log par 'dzin</text></item>
<item><p>15a4</p><section>mdo sde</section><text>pas sems can rnams rnam par rmongs par byed do/ /gang gi tshe na tshon ljang khu dang phrad par gyur pa de'i tshe ni nor bu rin po che ma rgad lta bur snang bar 'gyur zhing / nor bu rin po che ma rgad du log par 'dzin pas kyang sems</text></item>
<item><p>15a5</p><section>mdo sde</section><text>can rnams rnam par rmongs par byed do/ /gang gi tshe tshon ser po dang phrad par gyur pa de'i tshe ni gser lta bur snang bar 'gyur zhing / gser du logs par 'dzin pas kyang sems can rnams rnam par rmongs par byed do/ /yon tan</text></item>
<item><p>15a6</p><section>mdo sde</section><text>'byung gnas 'di lta ste dper na/ shel shin du gsal ba tshon dang phrad pa de lta bur ni gzhan gyi dbang gi mtshan nyid la kun brtags pa'i mtshan nyid kyi tha snyad kyi bag chags blta bar bya'o/ /'di lta ste dper na/ shel shin du</text></item>
<item><p>15a7</p><section>mdo sde</section><text>gsal ba la nor bu rin po che an d+ha rnyil dang mthon ka chen po dang / pad ma ral dang / ma rgad dang / gser du log par 'dzin pa lta bur ni gzhan gyi dbang gi mtshan nyid la kun brtags pa'i mtshan nyid du 'dzin pa blta</text></item>
<item><p>15a8</p><section>mdo sde</section><text>bar bya'o/ /yon tan 'byung gnas 'di lta ste dper na/ shel shin du gsal ba de nyid lta bur ni gzhan gyi dbang gi mtshan nyid blta bar bya'o/ /'di lta ste dper na/ shel shin du gsal ba nyid nor bu rin po che an</text></item>
<item><p>15b1</p><section>mdo sde</section><text>d+ha rnyil dang / mthon ka chen po dang pad ma ral dang ma rgad dang / gser gyi mtshan nyid der rtag pa rtag pa'i dus dang / ther zug ther zug gi dus su yongs su ma grub cing ngo bo nyid med pa de lta bur ni gzhan gyi dbang gi mtshan nyid de/</text></item>
<item><p>15b2</p><section>mdo sde</section><text>kun brtags pa'i mtshan nyid der rtag pa rtag pa'i dus dang / ther zug ther zug gi dus su yongs su ma grub cing ngo bo nyid med pa nyid kyis yongs su grub pa'i mtshan nyid blta bar bya'o/ /yon tan 'byung gnas de la mtshan ma</text></item>
<item><p>15b3</p><section>mdo sde</section><text>dang 'brel pa'i ming la brten nas ni kun brtags pa'i mtshan nyid rab tu shes so/ /gzhan gyi dbang gi mtshan nyid la kun brtags pa'i mtshan nyid du mngon par zhen pa la brten nas ni gzhan gyi dbang gi mtshan nyid rab</text></item>
<item><p>15b4</p><section>mdo sde</section><text>tu shes so/ /gzhan gyi dbang gi mtshan nyid la kun brtags pa'i mtshan nyid du mngon par zhen pa med pa la brten nas ni yongs su grub pa'i mtshan nyid rab tu shes so/ /yon tan 'byung gnas de la byang chub sems</text></item>
<item><p>15b5</p><section>mdo sde</section><text>dpa' chos rnams kyi gzhan gyi dbang gi mtshan nyid la kun brtags pa'i mtshan nyid yang dag pa ji lta ba bzhin du rab tu shes na mtshan nyid med pa'i chos yang dag pa ji lta ba bzhin du rab tu shes so/ /yon tan 'byung</text></item>
<item><p>15b6</p><section>mdo sde</section><text>gnas de la byang chub sems dpa'i gzhan gyi dbang gi mtshan nyid yang dag pa ji lta ba bzhin du rab tu shes na/ kun nas nyon mongs pa'i mtshan nyid kyi chos yang dag pa ji lta ba bzhin du rab tu shes so/ /yon tan</text></item>
<item><p>15b7</p><section>mdo sde</section><text>'byung gnas de la byang chub sems dpas yongs su grub pa'i mtshan nyid yang dag pa ji lta ba bzhin du rab tu shes na/ rnam par byang ba'i mtshan nyid kyi chos yang dag pa ji lta ba bzhin du rab tu shes so/ /yon tan</text></item>
<item><p>15b8</p><section>mdo sde</section><text>'byung gnas de la byang chub sems dpas gzhan gyi dbang gi mtshan nyid la mtshan nyid med pa'i chos yang dag pa ji lta ba bzhin du rab tu shes na/ kun nas nyon mongs pa'i mtshan nyid kyi chos rab tu spong ngo / /kun nas</text></item>
<item><p>16a1</p><section>mdo sde</section><text>nyon mongs pa'i mtshan nyid kyi chos rab tu spangs na rnam par byang ba'i mtshan nyid kyi chos thob par 'gyur te/ yon tan 'byung gnas gang gi phyir byang chub sems dpas de ltar chos rnams kun brtags pa'i</text></item>
<item><p>16a2</p><section>mdo sde</section><text>mtshan nyid dang gzhan gyi dbang gi mtshan nyid dang yongs su grub pa'i mtshan nyid yang dag pa ji lta ba bzhin du rab tu shes shing mtshan nyid med pa dang / kun nas nyon mongs pa'i mtshan nyid dang / rnam par byang ba'i mtshan</text></item>
<item><p>16a3</p><section>mdo sde</section><text>nyid yang dag pa ji lta ba bzhin du rab tu shes la/ mtshan nyid med pa'i chos yang dag pa ji lta ba bzhin du rab tu shes nas/ kun nas nyon mongs pa'i mtshan nyid kyi chos rab tu spong zhing kun nas nyon mongs pa'i</text></item>
<item><p>16a4</p><section>mdo sde</section><text>mtshan nyid kyi chos rab tu spangs na rnam par byang ba'i mtshan nyid kyi chos 'thob par 'gyur ba de tsam gyis na/ byang chub sems dpa' chos rnams kyi mtshan nyid la mkhas pa yin la/ de bzhin gshegs</text></item>
<item><p>16a5</p><section>mdo sde</section><text>pa byang chub sems dpa' chos rnams kyi mtshan nyid la mkhas par 'dogs na yang de tsam gyis 'dogs so/ /de nas bcom ldan 'das kyis de'i tshe tshigs su bcad pa 'di dag bka' stsal to/ /mtshan</text></item>
<item><p>16a6</p><section>mdo sde</section><text>nyid med pa'i chos ni rab shes na/ /kun nas nyon mongs mtshan nyid chos spong 'gyur/ /kun nas nyon mongs chos ni rab spangs na/ /shin du rnam dag mtshan nyid chos thob 'gyur/ /skye bo bag</text></item>
<item><p>16a7</p><section>mdo sde</section><text>med nyes bcom le lo can/ /'du byed skyon la rtog par mi byed pa/ /brtan med g.yo ba yod pa'i chos rnams la/ /rab tu nyams pas snying brtser bya ba yin/ /yon tan 'byung gnas kyi le'u</text></item>
<item><p>16a8</p><section>mdo sde</section><text>ste drug pa'o// // de nas bcom ldan 'das la byang chub sems dpa' don dam yang dag 'phags kyis 'di skad ces gsol to/ /bcom ldan 'das 'di na bdag gcig pu dben</text></item>
<item><p>16b1</p><section>mdo sde</section><text>pa zhig na mchis pa'i tshe/ sems kyi yongs su rtog pa 'di lta bu skyes lags te/ bcom ldan 'das kyis rnam grangs du mar phung po rnams kyi rang gi mtshan nyid kyang bka' stsal/ skye ba'i mtshan nyid dang / 'jig pa'i mtshan</text></item>
<item><p>16b2</p><section>mdo sde</section><text>nyid dang / spang ba dang yongs su shes pa yang bka' stsal/ phung po rnams kyi ji lta ba bzhin du skye mched rnams dang / rten cing 'brel par 'byung ba dang / zas rnams kyis yang bka' stsal/ bcom ldan 'das kyis rnam</text></item>
<item><p>16b3</p><section>mdo sde</section><text>grangs du mar bden pa rnams kyi mtshan nyid kyang bka' stsal/ yongs su shes pa dang / spang ba dang mngon du bgyi ba dang / bsgom pa yang bka' stsal/ bcom ldan 'das kyis rnam grangs du mar khams rnams kyi rang gi mtshan</text></item>
<item><p>16b4</p><section>mdo sde</section><text>nyid kyang bka' stsal/ khams sna tshogs pa nyid dang / khams du ma nyid dang / spang ba dang / yongs su shes pa yang bka' stsal/ bcom ldan 'das kyis rnam grangs du mar dran pa nye bar gzhag pa rnams kyi rang gi mtshan</text></item>
<item><p>16b5</p><section>mdo sde</section><text>nyid kyang bka' stsal/ mi mthun pa'i phyogs dang / gnyen po dang / ma skyes pa rnams skye ba dang / skyes pa rnams gnas pa dang / mi bskyud pa dang / slar zhing 'byung ba dang / 'phel zhing yangs pa nyid kyang bka' stsal/</text></item>
<item><p>16b6</p><section>mdo sde</section><text>dran pa nye bar gzhag pa rnams kyi ji lta ba bzhin du yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams kyi yang bka' stsal/</text></item>
<item><p>16b7</p><section>mdo sde</section><text>bcom ldan 'das kyis rnam grangs du mar 'phags pa'i lam yan lag brgyad pa'i rang gi mtshan nyid kyang bka' stsal/ mi mthun pa'i phyogs dang / gnyen po dang / bsgom pa dang / ma skyes pa rnams skye ba dang / skyes pa</text></item>
<item><p>16b8</p><section>mdo sde</section><text>rnams gnas pa dang / mi bskyud pa dang / slar zhing 'byung ba dang / 'phel zhing yangs pa nyid kyang bka' stsal la/ bcom ldan 'das kyis thams cad ngo bo nyid ma mchis pa/ chos thams cad ma skyes pa/ ma 'gags pa/</text></item>
<item><p>17a1</p><section>mdo sde</section><text>gzod ma nas zhi ba/ rang bzhin gyis yongs su mya ngan las 'das pa zhes kyang bka' stsal lags na/ bcom ldan 'das kyis ji ltar dgongs nas chos thams cad ngo bo nyid ma mchis pa/ chos thams cad ma</text></item>
<item><p>17a2</p><section>mdo sde</section><text>skyes pa/ ma 'gags pa/ gzod ma nas zhi ba/ rang bzhin gyis yongs su mya ngan las 'das pa zhes bka' stsal snyam bgyid lags te/ bcom ldan 'das kyis ci la dgongs nas chos thams cad ngo bo nyid ma mchis pa/ chos</text></item>
<item><p>17a3</p><section>mdo sde</section><text>thams cad ma skyes pa/ ma 'gags pa/ gzod ma nas zhi ba/ rang bzhin gyis yongs su mya ngan las 'das pa zhes bka' stsal pa'i don de nyid bcom ldan 'das la bdag yongs su zhu lags so/ /de skad ces gsol pa dang /</text></item>
<item><p>17a4</p><section>mdo sde</section><text>bcom ldan 'das kyis byang chub sems dpa' don dam yang dag 'phags la 'di skad ces bka' stsal to/ /don dam yang dag 'phags khyod kyi sems kyi yongs su rtog pa/ dge ba tshul bzhin skyes pa legs so</text></item>
<item><p>17a5</p><section>mdo sde</section><text>legs so/ /don dam yang dag 'phags khyod de ltar skye bo mang po la phan pa dang / skye bo mang po la bde ba dang / 'jig rten la snying brtse ba dang / lha dang mir bcas pa'i skye dgu'i don dang / phan pa dang bde ba'i phyir</text></item>
<item><p>17a6</p><section>mdo sde</section><text>zhugs te/ de bzhin gshegs pa la don 'di nyid 'dri bar sems pa ni yang khyod legs so/ /don dam yang dag 'phags de'i phyir nyon cig dang / ngas ci las dgongs nas chos thams cad ngo bo nyid med pa/</text></item>
<item><p>17a7</p><section>mdo sde</section><text>chos thams cad ma skyes pa/ ma 'gags pa/ gzod ma nas zhi ba/ rang bzhin gyis yongs su mya ngan las 'das pa zhes gsungs pa khyod la bshad par bya'o/ /don dam yang dag 'phags ngas chos rnams kyi ngo bo</text></item>
<item><p>17a8</p><section>mdo sde</section><text>nyid med pa nyid rnam pa gsum po 'di lta ste/ mtshan nyid ngo bo nyid med pa nyid dang / skye ba ngo bo nyid med pa nyid dang / don dam pa ngo bo nyid med pa nyid las dgongs nas chos thams cad ngo bo nyid med pa'o zhes bstan to/ /don</text></item>
<item><p>17b1</p><section>mdo sde</section><text>dam yang dag 'phags de la chos rnams kyi mtshan nyid ngo bo nyid med pa nyid gang zhe na/ kun brtags pa'i mtshan nyid gang yin pa'o/ /de ci'i phyir zhe na/ 'di ltar de ni ming dang brdar rnam par gzhag pa'i mtshan nyid yin gyi/ rang</text></item>
<item><p>17b2</p><section>mdo sde</section><text>gi mtshan nyid kyis rnam par gnas pa ni ma yin pas de'i phyir de ni mtshan nyid ngo bo nyid med pa nyid ces bya'o/ /don dam yang dag 'phags chos rnams kyi skye ba ngo bo nyid med pa nyid gang zhe na/ chos rnams kyi gzhan gyi dbang gi mtshan</text></item>
<item><p>17b3</p><section>mdo sde</section><text>nyid gang yin pa'o/ /de ci'i phyir zhe na/ 'di ltar de ni rkyen gzhan gyi stobs kyis byung ba yin gyi/ bdag nyid kyis ni ma yin pas de'i phyir skye ba ngo bo nyid med pa nyid ces bya'o/ /don dam yang dag 'phags chos</text></item>
<item><p>17b4</p><section>mdo sde</section><text>rnams kyi don dam pa ngo bo nyid med pa nyid gang zhe na/ rten cing 'brel par 'byung ba'i chos gang dag skye ba ngo bo nyid med pa nyid kyis ngo bo nyid med pa de dag ni don dam pa'i ngo bo nyid med pa nyid kyis ngo bo nyid med pa yang yin</text></item>
<item><p>17b5</p><section>mdo sde</section><text>no/ /de ci'i phyir zhe na/ don dam yang dag 'phags chos rnams la rnam par dag pa'i dmigs pa gang yin pa de ni ngas don dam pa yin par yongs su bstan la/ gzhan gyi dbang gi mtshan nyid de ni rnam par dag</text></item>
<item><p>17b6</p><section>mdo sde</section><text>pa'i dmigs pa ma yin pas de'i phyir don dam pa'i ngo bo nyid med pa nyid ces bya'o/ /don dam yang dag 'phags gzhan yang chos rnams kyi yongs su grub pa'i mtshan nyid gang yin pa de yang don dam pa ngo bo nyid med</text></item>
<item><p>17b7</p><section>mdo sde</section><text>pa nyid ces bya'o/ /de ci'i phyir zhe na/ don dam yang dag 'phags chos rnams kyi chos bdag med pa gang yin pa de ni/ de dag gi ngo bo nyid med pa nyid ces bya ste/ de ni don dam pa yin la/ don dam pa ni chos</text></item>
<item><p>17b8</p><section>mdo sde</section><text>thams cad kyi ngo bo nyid med pa nyid kyis rab tu phye ba yin pas de'i phyir don dam pa ngo bo nyid med pa nyid ces bya'o/ /don dam yang dag 'phags de la 'di lta ste dper na/ nam mkha'i me tog ji lta ba de lta bur</text></item>
<item><p>18a1</p><section>mdo sde</section><text>ni mtshan nyid ngo bo nyid med pa nyid blta bar bya'o/ /don dam yang dag 'phags de la 'di lta ste dper na/ sgyu ma byas pa ji lta ba de lta bur ni skye ba ngo bo nyid med pa nyid kyang blta bar bya/ don dam pa ngo bo</text></item>
<item><p>18a2</p><section>mdo sde</section><text>nyid med pa nyid de las gcig kyang blta bar bya'o/ /don dam yang dag 'phags de la 'di lta ste dper na/ nam mkha'i gzugs kyi ngo bo nyid med pa nyid tsam gyis rab tu phye ba dang / thams cad du song ba ji lta ba de</text></item>
<item><p>18a3</p><section>mdo sde</section><text>lta bur ni don dam pa ngo bo nyid med pa nyid las chos bdag med pas rab tu phye ba dang thams cad du song ba gcig blta bar bya ste/ don dam yang dag 'phags ngas ngo bo nyid med pa nyid rnam pa gsum po de dag las dgongs</text></item>
<item><p>18a4</p><section>mdo sde</section><text>nas chos thams cad ngo bo nyid med pa'o zhes bstan to/ /don dam yang dag 'phags de la mtshan nyid ngo bo nyid med pa nyid las dgongs nas/ ngas chos thams cad ma skyes pa/ ma 'gags pa/ gzod ma nas</text></item>
<item><p>18a5</p><section>mdo sde</section><text>zhi ba/ rang bzhin gyis yongs su mya ngan las 'das pa'o zhes bstan to/ /de ci'i phyir zhe na/ don dam yang dag 'phags 'di ltar rang gi mtshan nyid kyis med pa gang yin pa de ni ma skyes pa yin/ ma skyes pa gang</text></item>
<item><p>18a6</p><section>mdo sde</section><text>yin pa de ni ma 'gags pa yin/ ma skyes pa dang ma 'gags pa gang yin pa de ni/ gzod ma nas zhi ba yin/ gzod ma nas zhi ba gang yin pa de ni rang bzhin gyis yongs su mya ngan las 'das pa yin/ rang bzhin</text></item>
<item><p>18a7</p><section>mdo sde</section><text>gyis yongs su mya ngan las 'das pa gang yin pa de la ni/ yongs su mya ngan las bzla bar bya ba chung zad kyang med de/ de'i phyir mtshan nyid ngo bo nyid med pa nyid la dgongs nas ngas chos thams cad ma skyes pa/</text></item>
<item><p>18a8</p><section>mdo sde</section><text>ma 'gags pa/ gzod ma nas zhi ba/ rang bzhin gyi yongs su mya ngan las 'das pa'o zhes bstan to/ /don dam yang dag 'phags yang don dam pa ngo bo nyid med pa nyid chos bdag med pas rab tu phye ba</text></item>
<item><p>18b1</p><section>mdo sde</section><text>las dgongs nas ngas chos thams cad ma skyes pa/ ma 'gags pa/ gzod ma nas zhi ba/ rang bzhin gyis yongs su mya ngan las 'das pa'o zhes bstan to/ /de ci'i phyir zhe na/ 'di ltar don dam pa ngo bo nyid med pa</text></item>
<item><p>18b2</p><section>mdo sde</section><text>nyid chos bdag med pas rab tu phye ba ni rtag pa rtag pa'i dus dang / ther zug ther zug gi dus su rnam par gnas pa kho na yin la/ de ni chos rnams kyi chos nyid du 'dus ma byas pa nyon mongs pa thams cad du bral ba</text></item>
<item><p>18b3</p><section>mdo sde</section><text>yin te/ rtag pa rtag pa'i dus dang / ther zug ther zug gi dus su chos nyid de nyid kyis rnam par gnas pa 'dus ma byas pa gang yin pa de ni 'dus ma byas pa'i phyir ma skyes pa dang ma 'gags pa yin la/ de ni nyon</text></item>
<item><p>18b4</p><section>mdo sde</section><text>mongs pa thams cad dang bral ba'i phyir gzod ma nas zhi ba dang / rang bzhin gyis yongs su mya ngan las 'das pa yin te/ de'i phyir don dam pa ngo bo nyid med pa nyid chos bdag med pas rab tu phye ba las dgongs nas</text></item>
<item><p>18b5</p><section>mdo sde</section><text>ngas chos thams cad ma skyes ma 'gags pa/ gzod ma nas zhi ba/ rang bzhin gyis yongs su mya ngan las 'das pa'o zhes bstan to/ /don dam yang dag 'phags ngas ni sems can gyi khams na sems</text></item>
<item><p>18b6</p><section>mdo sde</section><text>can rnams kyis kun brtags pa'i ngo bo nyid ngo bo nyid kyis tha dad par mthong zhing gzhan gyi dbang gi ngo bo nyid dang / yongs su grub pa'i ngo bo nyid kyang ngo bo nyid kyis tha dad par mthong na/ de'i phyir ngo bo nyid med pa</text></item>
<item><p>18b7</p><section>mdo sde</section><text>nyid rnam pa gsum mi 'dogs kyi/ sems can rnams gzhan gyi dbang dang yongs su grub pa'i ngo bo nyid la kun brtags pa'i ngo bo nyid du sgro btags nas/ gzhan gyi dbang dang yongs su grub pa'i ngo bo nyid la</text></item>
<item><p>18b8</p><section>mdo sde</section><text>kun brtags pa'i ngo bo nyid kyi mtshan nyid rjes su tha snyad 'dogs te/ ji lta ji ltar rjes su tha snyad 'dogs pa de lta de ltar tha snyad btags pas yongs su bsgos pa'i sems tha snyad brtags pa dang rjes su 'brel pa</text></item>
<item><p>19a1</p><section>mdo sde</section><text>'am/ tha snyad btags pa bag la nyal gyis gzhan gyi dbang dang yongs su grub pa'i ngo bo nyid la kun brtags pa'i ngo bo nyid kyi mtshan nyid du mngon par zhen no/ /ji lta ji ltar mngon par zhen pa de lta de ltar</text></item>
<item><p>19a2</p><section>mdo sde</section><text>gzhan gyi dbang gi ngo bo nyid la kun brtags pa'i ngo bo nyid du mngon par zhen pa'i rgyu de dang / rkyen des phyi ma la gzhan gyi dbang gi ngo bo nyid kun du bskyed de/ gzhi des na/ nyon mongs pa'i kun nas nyon mongs pas kyang kun nas nyon</text></item>
<item><p>19a3</p><section>mdo sde</section><text>mongs par 'gyur/ las kyi kun nas nyon mongs pa dang skye ba'i kun nas nyon mongs pas kyang kun nas nyon mongs par 'gyur zhing / yun ring por yang na sems can dmyal ba rnams dang / yang na dud 'gro rnams sam/ yang</text></item>
<item><p>19a4</p><section>mdo sde</section><text>na yi dgas rnams sam/ yang na lha rnams sam/ yang na lha ma yin rnams sam/ yang na mi rnams kyi nang du kun du rgyug cing 'khor bar 'gyur te/ 'khor ba las mi 'da' ba'i phyir ro/ /don dam yang dag 'phags</text></item>
<item><p>19a5</p><section>mdo sde</section><text>de la sems can gang dag dang po nyid nas dge ba'i rtsa ba ma bskyed pa/ sgrib pa yongs su ma dag pa rgyud yongs su ma smin pa mos pa mang ba/ bsod nams dang ye shes kyi tshogs yang dag par ma grub pa de dag la ni nga skye</text></item>
<item><p>19a6</p><section>mdo sde</section><text>ba ngo bo nyid med pa nyid las brtsams nas chos ston te/ de dag gis chos de thos nas rten cing 'brel bar 'byung ba'i 'du byed rnams la mi rtag pa nyid du shes shing mi brtan pa nyid dang / yid brtan du mi rung ba nyid dang /</text></item>
<item><p>19a7</p><section>mdo sde</section><text>'gyur ba'i chos nyid du shes nas/ 'du byed thams cad las yid sdang bar byed skyo bar byed do/ /yid sdang bar byas skyo bar byas nas sdig pa las phyir zlog ste/ de dag sdig pa gang yin pa de mi byed cing dge ba la bsten par byed do/ /</text></item>
<item><p>19a8</p><section>mdo sde</section><text>dge ba la bsten pa'i rgyus dge ba'i rtsa ba ma bskyed pa rnams ni skyed do/ /sgrib pa yongs su ma byang ba rnams kyang yongs su sbyong ngo / /rgyud yongs su ma smin pa yang yongs su smin par byed do/ /gzhi des mos pa mang zhing bsod nams</text></item>
<item><p>19b1</p><section>mdo sde</section><text>dang ye shes kyi tshogs yang dag par grub par 'gyur ro/ /de dag de ltar dge ba'i rtsa ba bskyed pa nas bsod nams dang ye shes kyi tshogs kyi bar du yang dag par 'grub mod kyi/ 'on kyang skye ba ngo bo nyid med pa nyid de la mtshan</text></item>
<item><p>19b2</p><section>mdo sde</section><text>nyid ngo bo nyid med pa nyid dang / don dam pa ngo bo nyid med pa nyid rnam pa gnyis yang dag pa ji lta ba bzhin du mi shes pas/ 'du byed thams cad las yang dag par 'dod chags dang bral bar mi 'gyur/ yang dag par rnam par grol</text></item>
<item><p>19b3</p><section>mdo sde</section><text>bar mi 'gyur zhing / nyon mongs pa'i kun nas nyon mongs pa las kyang yongs su grol bar mi 'gyur/ las kyi kun nas nyon mongs pa las kyang yongs su grol bar mi 'gyur/ skye ba'i kun nas nyon mongs pa las kyang yongs</text></item>
<item><p>19b4</p><section>mdo sde</section><text>su grol bar mi 'gyur bas/ yang de bzhin gshegs pa de dag la 'di lta ste/ mtshan nyid ngo bo nyid med pa nyid dang / don dam pa ngo bo nyid med pa nyid las brtsams nas 'di ltar 'du byed thams cad las yang dag par</text></item>
<item><p>19b5</p><section>mdo sde</section><text>skyo bar bya ba dang / 'dod chags dang bral bar bya ba dang / rnam par grol bar bya ba dang / nyon mongs pa'i kun nas nyon mongs pa las yang dag par bzla ba dang / las kyi kun nas nyon mongs pa las yang dag par</text></item>
<item><p>19b6</p><section>mdo sde</section><text>bzla ba dang / skye ba'i kun nas nyon mongs pa las yang dag par bzla ba'i phyir chos ston to/ /de dag gis chos de thos nas gzhan gyi dbang gi ngo bo nyid la kun brtags pa'i ngo bo nyid kyi mtshan nyid du mngon par</text></item>
<item><p>19b7</p><section>mdo sde</section><text>zhen pa med pas skye ba ngo bo nyid med pa nyid de/ de la mtshan nyid ngo bo nyid med pa nyid du don dam pa ngo bo nyid med pa nyid du mos par byed/ rab tu rnam par 'byed par byed/ ji lta ba bzhin du rtogs par byed cing</text></item>
<item><p>19b8</p><section>mdo sde</section><text>'di lta ste/ tha snyad btags pas yongs su ma bsgos pa'i shes pa tha snyad btags pa dang rjes su 'brel ba med cing tha snyad bag la nyal med pa'i shes pas gzhan gyi dbang gi mtshan nyid de/ tshe 'di la shes pa'i stobs</text></item>
<item><p>20a1</p><section>mdo sde</section><text>bskyed pa dang / phyi ma la rgyud yang dag par chad pas 'gog par byed de/ gzhi des 'du byed thams cad las yang dag par skyo ba dang / yang dag par 'dod chags dang bral ba dang / yang dag par rnam par grol bar 'gyur</text></item>
<item><p>20a2</p><section>mdo sde</section><text>zhing nyon mongs pa'i kun nas nyon mongs pa dang / las kyi kun nas nyon mongs pa dang / skye ba'i kun nas nyon mongs pa las kyang yongs su grol bar 'gyur ro/ /don dam yang dag 'phags de la sems can nyan thos kyi theg pa'i</text></item>
<item><p>20a3</p><section>mdo sde</section><text>rigs can rnams kyis kyang lam 'di nyid dang sgrub pa 'di nyid kyis grub pa dang / bde ba bla na med pa'i mya ngan las 'das pa 'thob par 'gyur la/ sems can rang sangs rgyas kyi theg pa'i rigs can rnams dang / de bzhin</text></item>
<item><p>20a4</p><section>mdo sde</section><text>gshegs pa'i rigs can rnams kyis kyang lam 'di nyid dang sgrub pa 'di nyid kyis grub pa dang bde ba bla na med pa'i mya ngan las 'das pa thob par 'gyur bas 'di ni nyan thos dang rang sangs rgyas dang byang chub sems dpa' rnams kyi rnam</text></item>
<item><p>20a5</p><section>mdo sde</section><text>par dag pa'i lam gcig pa yin la/ rnam par dag pa gcig ste/ gnyis pa gang yang med pas ngas de las dgongs nas theg pa gcig pu bstan te/ sems can gyi khams na sems can rang bzhin gyis dbang po rtul</text></item>
<item><p>20a6</p><section>mdo sde</section><text>po rnams dang / dbang po 'bring rnams dang / dbang po rnon po rnams kyi sems can gyi rigs sna tshogs dag kyang med pa ma yin no/ /don dam yang dag 'phags nyan thos kyi rigs can gang zag zhi ba'i bgrod pa gcig pu</text></item>
<item><p>20a7</p><section>mdo sde</section><text>pa ni sangs rgyas thams cad brtson pa dang ldan par gyur kyang byang chub kyi snying po la bzhag ste/ bla na med pa yang dag par rdzogs pa'i byang chub thob par byar mi nus so/ /de ci'i phyir zhe na/ 'di ltar de ni snying rje shin du chung ba dang /</text></item>
<item><p>20a8</p><section>mdo sde</section><text>sdug bsngal gyis shin du 'jigs pa'i phyir rang bzhin gyis rigs dman pa kho na yin pa'i phyir ro/ /de ji ltar snying rje shin du chung ba de bzhin du sems can gyi don bya ba la shin du mi phyogs par 'gyur ro/ /ji ltar sdug bsngal</text></item>
<item><p>20b1</p><section>mdo sde</section><text>gyis shin du 'jigs pa de bzhin du 'du byed mngon par 'du bya ba thams cad la shin du mi phyogs par 'gyur ro/ /sems can gyi don bya ba la shin du mi phyogs pa dang / 'du byed mngon par 'du bya ba thams cad la shin du mi phyogs</text></item>
<item><p>20b2</p><section>mdo sde</section><text>pa ni bla na med pa yang dag par rdzogs pa'i byang chub tu ngas ma bstan no/ /de'i phyir zhi ba'i bgrod pa gcig pu pa zhes bya'o/ /nyan thos byang chub tu yongs su 'gyur ba gang yin pa de ni ngas rnam grangs kyis byang chub sems dpa'</text></item>
<item><p>20b3</p><section>mdo sde</section><text>yin par bstan te/ 'di ltar de ni nyon mongs pa'i sgrib pa las rnam par grol nas/ de bzhin gshegs pa rnams kyis bskul na/ shes bya'i sgrib pa las sems rnam par grol bar byed pa'i phyir ro/ /de ni dang por bdag gi don la</text></item>
<item><p>20b4</p><section>mdo sde</section><text>sbyor ba'i rnam pas nyon mongs pa'i sgrib pa las rnam par grol te/ de'i phyir de bzhin gshegs pas de nyan thos kyi rigs su 'dogs so/ /don dam yang dag 'phags 'di ltar nga'i chos 'dul ba legs par gsungs pa shin</text></item>
<item><p>20b5</p><section>mdo sde</section><text>du gya nom pa bsam pa shin du rnam par dag pa ston pa/ chos legs par bstan pa la ni sems can rnams kyi mos pa'i rim pa yang snang ste/ don dam yang dag 'phags 'di la de bzhin gshegs pa ni ngo bo nyid med pa nyid rnam pa</text></item>
<item><p>20b6</p><section>mdo sde</section><text>gsum po de dag nyid las dgongs nas drang ba'i don gyi mdo brjod pa'i rnam pas 'di lta ste/ chos thams cad ngo bo nyid med pa/ chos thams cad ma skyes pa/ ma 'gags pa/ gzod ma nas zhi ba/ rang bzhin gyis yongs su mya ngan las</text></item>
<item><p>20b7</p><section>mdo sde</section><text>'das pa'o zhes chos ston to/ /de la sems can gang dag dge ba'i rtsa ba chen po bskyed pa dang / sgrib pa yongs su dag pa/ rgyud yongs su smin pa/ mos pa mang ba/ bsod nams dang ye shes kyi tshogs chen po yang dag par grub pa de dag</text></item>
<item><p>20b8</p><section>mdo sde</section><text>gis ni chos de thos na nga'i dgongs te bshad pa yang dag pa ji lta ba bzhin du rab tu shes shing / chos de la yang chos shes par 'gyur la/ don de yang shes rab kyis yang dag pa ji lta ba bzhin du rtogs par 'gyur zhing / de rtogs pa goms</text></item>
<item><p>21a1</p><section>mdo sde</section><text>pas kyang myur ba myur ba kho nar shin du mthar thug pa nyid rjes su 'thob par 'gyur te/ nga la yang a la la bcom ldan 'das de ni yang dag par rdzogs pa'i sangs rgyas yin te/ des ni chos thams cad legs par mngon par</text></item>
<item><p>21a2</p><section>mdo sde</section><text>rdzogs par sangs rgyas so zhes dad pa thob par 'gyur ro/ /de la sems can gang dag dge ba'i rtsa ba bskyed pa dang / sgrib pa yongs su dag pa dang / rgyud yongs su smin pa dang / mos pa chen po ma yin pa/ bsod nams dang ye shes kyi tshogs</text></item>
<item><p>21a3</p><section>mdo sde</section><text>chen po yang dag par ma grub pa/ drang po dang drang po'i rang bzhin can/ rtog pa dang sel mi nus pa/ rang gi lta ba mchog tu 'dzin par mi gnas pa de dag gis ni chos de thos na nga'i dgongs te bshad pa yang yang dag pa ji lta ba bzhin du rab tu mi shes</text></item>
<item><p>21a4</p><section>mdo sde</section><text>mod kyi/ 'on kyang chos de la mos par byed cing dad pa yang 'thob ste/ mdo sde 'di dag ni de bzhin gshegs pas gsungs pa zab pa zab par snang ba/ stong pa nyid dang ldan pa mthong bar dka' ba/ rtogs par dka' ba/ brtag mi nus pa/ rtog ge'i spyod</text></item>
<item><p>21a5</p><section>mdo sde</section><text>yul ma yin pa/ zhib mo brtags pa/ mkhas pa 'dzangs pas rig pa yin no zhes mos par byed do/ /mdo sde de dag gi don bstan pa dag gi don bstan pa dag la bdag mi shes so snyam nas 'dug ste/ 'di skad ces sangs rgyas kyi byang chub ni</text></item>
<item><p>21a6</p><section>mdo sde</section><text>zab chos rnams kyi chos nyid kyang zab ste/ de bzhin gshegs pa nyid kyis mkhyen gyi bdag cag gis ni mi shes so/ /de bzhin gshegs pa rnams kyi chos bstan pa ni sems can rnams la mos pa sna tshogs kyis 'jug pa yin te/ de</text></item>
<item><p>21a7</p><section>mdo sde</section><text>bzhin gshegs pa rnams ni mkhyen pa dang gzigs pa mtha' yas pa yin gyi/ bdag cag gi shes pa dang mthong ba ni ba lang gi rjes tsam mo snyam nas/ de dag mdo sde de rnams la gus par byas te yi ger 'dri bar yang byed/ yi ger</text></item>
<item><p>21a8</p><section>mdo sde</section><text>bris nas 'chang bar yang byed/ klog par yang byed/ yang dag par bged par yang byed/ mchod par yang byed/ lung nod par yang byed/ 'don par yang byed/ kha ton du yang byed mod kyi/ 'di ltar nga'i dgongs te bshad pa zab mo</text></item>
<item><p>21b1</p><section>mdo sde</section><text>'di ma rtogs pa'i phyir bsgom pa'i rnam par sbyor bar mi nus so/ /de dag gzhi des na bsod nams kyi tshogs kyis kyang 'phel bar 'gyur/ ye shes kyi tshogs kyis kyang 'phel bar 'gyur la/ gong du yang rgyud yongs su ma smin pa</text></item>
<item><p>21b2</p><section>mdo sde</section><text>dag kyang yongs su smin par byed do/ /ci ste sems can de dag las sems can gang dag bsod nams dang ye shes kyi tshogs chen po'i bar du yang dag par grub pa ma yin yang drang po dang drang po'i rang bzhin can ma yin la/ rtog pa dang sel nus</text></item>
<item><p>21b3</p><section>mdo sde</section><text>la/ rang gi lta ba mchog tu 'dzin par gnas pa de dag gis ni chos de thos na nga'i dgongs te bshad pa zab mo yang dag pa ji lta ba bzhin mi shes te/ chos de la mos kyang chos 'di dag thams cad ni ngo bo nyid med pa kho na yin no/ /chos 'di dag</text></item>
<item><p>21b4</p><section>mdo sde</section><text>thams cad ni ma skyes pa kho na'o/ /ma 'gags pa kho na'o/ /gzod ma nas zhi ba kho na'o/ /rang bzhin gyis yongs su mya ngan las 'das pa kho na'o zhes chos kyi don la sgra ji bzhin kho nar mngon par zhen par byed de/ de dag gzhi des na</text></item>
<item><p>21b5</p><section>mdo sde</section><text>chos thams cad la med par lta ba dang / mtshan nyid med par lta ba 'thob par 'gyur te/ med par lta ba dang / mtshan nyid med par lta ba thob nas kyang thams cad la mtshan nyid thams cad kyis skur pa 'debs te/ chos rnams kyi</text></item>
<item><p>21b6</p><section>mdo sde</section><text>kun brtags pa'i mtshan nyid la skur pa 'debs/ chos rnams kyi gzhan gyi dbang gi mtshan nyid dang / yongs su grub pa'i mtshan nyid la yang skur pa 'debs so/ /de ci'i phyir zhe na/ don dam yang dag 'phags 'di ltar gzhan gyi</text></item>
<item><p>21b7</p><section>mdo sde</section><text>dbang nyid dang / yongs su grub pa'i mtshan nyid yod na ni/ kun brtags pa'i mtshan nyid kyang rab tu shes par gyur na/ de la gang dag gzhan gyi dbang gi mtshan nyid dang / yongs su grub pa'i mtshan nyid la mtshan nyid med par mthong ba de</text></item>
<item><p>21b8</p><section>mdo sde</section><text>dag gis ni kun brtags pa'i mtshan nyid la yang skur pa btab pa yin pa'i phyir te/ de lta bas na de dag ni mtshan nyid rnam pa gsum char la yang skur pa 'debs pa zhes bya'o/ /de dag ni nga'i chos la chos su 'du shes pa dang don</text></item>
<item><p>22a1</p><section>mdo sde</section><text>ma yin pa la don du 'du shes pa yin te/ nga'i chos la chos su 'du shes pa dang / don ma yin pa la don du 'du shes pa de dag chos la yang chos su 'dzin/ don ma yin pa la yang don du 'dzin to/ /de dag chos la mos pas dge ba'i chos</text></item>
<item><p>22a2</p><section>mdo sde</section><text>rnams kyis 'phel mod kyi/ 'on kyang don ma yin pa la mngon par zhen pas shes rab las yongs su nyams par 'gyur te/ shes rab las yongs su nyams na dge ba'i chos shin du rgya che ba dang / shin tu dpag tu med pa rnams las kyang yongs su</text></item>
<item><p>22a3</p><section>mdo sde</section><text>nyams par 'gyur ro/ /de dag las gzhan dag gis chos la chos su dang / don ma yin pa la don du thos nas gang dag lta ba la dga' bar byed pa de dag ni chos la chos su 'du shes pa dang / don ma yin pa la don du 'du shes pas chos la chos</text></item>
<item><p>22a4</p><section>mdo sde</section><text>su dang / don ma yin pa la don du mngon par zhen par 'gyur te/ de dag gzhi des na de bzhin du dge ba'i chos las nyams par rig par bya'o/ /gang dag lta ba la dga' bar mi byed pa de dag ni de dag las chos rnams kyi ngo bo nyid med pa nyid</text></item>
<item><p>22a5</p><section>mdo sde</section><text>thos shing chos rnams kyi skye ba med pa dang / 'gag pa med pa dang / gzod ma nas zhi ba dang rang bzhin gyis yongs su mya ngan las 'das pa thos nas skrag cing dngang la kun du dngang bar 'gyur zhing 'di skad ces 'di ni sangs rgyas kyi</text></item>
<item><p>22a6</p><section>mdo sde</section><text>bka' ma yin gyi/ 'di ni bdud kyis smras pa yin no zhes kyang zer zhing de ltar rig nas mdo sde de dag la skur pa 'debs par byed/ spong bar byed/ mi bsngags pa brjod par byed/ ngan du rjod par byed/ gzhi des na phongs pa chen po</text></item>
<item><p>22a7</p><section>mdo sde</section><text>'thob par 'gyur zhing las kyi sgrib pa chen pos kyang reg par 'gyur ro/ /gzhi des kyang gang dag skye bo phal po che la las kyi sgrib pa chen po 'thob pas slu bar byed pa/ mtshan nyid thams cad med par lta zhing don ma yin pa don du ston par byed</text></item>
<item><p>22a8</p><section>mdo sde</section><text>pa de dag ni las kyi sgrib pa chen po dang ldan par nga smra'o/ /don dam yang dag 'phags de la sems can gang dag dge ba'i rtsa ba ma bskyed/ sgrib pa yongs su ma dag /rgyud yongs su ma smin/ mos pa mi mang / bsod nams dang ye shes kyi tshogs</text></item>
<item><p>22b1</p><section>mdo sde</section><text>yang dag par ma grub cing / drang po dang drang po'i rang bzhin can ma yin la rtog pa dang sel mi nus la/ rang gi lta ba mchog tu 'dzin par gnas pa de dag gis ni chos de thos na/ nga'i dgongs te bshad pa yang yang dag pa ji lta ba bzhin du rab tu</text></item>
<item><p>22b2</p><section>mdo sde</section><text>mi shes shing chos de la mos par yang mi 'gyur la/ de dag chos la chos ma yin par 'du shes shing / don la don ma yin par 'du shes la/ chos la yang chos ma yin pa dang / don la yang don ma yin par mngon par zhen nas 'di skad ces</text></item>
<item><p>22b3</p><section>mdo sde</section><text>'di n-i sangs rgyas kyi bka' ma yin gyi/ 'di ni bdud kyis smras pa yin no zhes kyang zer zhing de ltar rig nas mdo sde dag la skur pa 'debs par byed/ spong bar byed/ mi bsngags pa rjod par byed/ ngan du rjod par byed cing lhad kyang 'jug par</text></item>
<item><p>22b4</p><section>mdo sde</section><text>byed de/ rnam grangs du mar mdo sde de dag spang ba dang / chud gzan pa dang / rnam par gzhig pa'i phyir zhugs shing de la mos pa'i gang zag rnams la yang dgrar 'du shes par 'gyur ro/ /de dag ni dang po nyid nas kyang las kyi sgrib pas sgribs</text></item>
<item><p>22b5</p><section>mdo sde</section><text>pa yin la/ gzhi des kyang yang las kyi sgrib pa de lta bus sgrib par byed de/ las kyi sgrib pa de'i dang po ni gdags par sla'i/ bskal pa bye ba khrag khrig 'bum phrag 'di snyed kyi bar gyis 'byang bar 'gyur ro zhes gdags par ni dka'o/ /don</text></item>
<item><p>22b6</p><section>mdo sde</section><text>dam yang dag 'phags de ltar na nga'i chos 'dul ba legs par gsungs pa/ shin du gya nom pa/ bsam pa shin du rnam par dag pa ston pa chos legs par bstan pa la sems can rnams kyi mos pa'i rim pa de lta bu dag kyang snang ngo / /</text></item>
<item><p>22b7</p><section>mdo sde</section><text>de nas bcom ldan 'das kyis de'i tshe tshigs su bcad pa 'di dag bka' stsal to/ /chos rnams ngo bo nyid med chos rnams ma skyes dang / /chos rnams ma 'gags chos rnams gzod nas zhi ba dang / /chos rnams thams cad rang bzhin</text></item>
<item><p>22b8</p><section>mdo sde</section><text>mya ngan 'das par ni/ /dgongs pa med par mkhas pa su zhig smra bar byed/ /mtshan nyid ngo bo nyid med skye ba ngo bo med/ /don dam ngo bo nyid med do zhes ngas bshad de/ /'di la mkhas pa gang zhig dgongs pa shes pa ni/ /rab tu</text></item>
<item><p>23a1</p><section>mdo sde</section><text>nyams par 'gyur ba'i lam du de mi 'gro/ /kun gyi rnam dag lam ni gcig pu 'di yin te/ /rnam par dag pa'ang gcig ste gnyis pa gang yang med/ /de phyir theg pa gcig pa 'di ni 'dogs byed kyang / /sems can rigs ni</text></item>
<item><p>23a2</p><section>mdo sde</section><text>rnam pa sna tshogs med ma yin/ /sems can khams 'di na ni gang bdag gcig pu pa/ /mya ngan 'da' bar byed pa'i sems can dpag tu med/ /gang dag mya ngan 'das kyang sems can mi gtong ba'i/ /brtan pa snying rje ldan pa de dag shin</text></item>
<item><p>23a3</p><section>mdo sde</section><text>du dkon/ /gang grol de dag rnams kyi zag pa med pa'i dbyings/ /phra zhing bsam gyis mi khyab mnyam zhing bye brag med/ /thams cad don grub sdug bsngal nyon mongs spangs pa ste/ /gnyis su brjod pa ma yin bde zhing brtan pa yin/ /</text></item>
<item><p>23a4</p><section>mdo sde</section><text>de nas de'i tshe bcom ldan 'das la byang chub sems dpa' don dam yang dag 'phags kyis 'di skad ces gsol to/ /bcom ldan 'das ji tsam du sangs rgyas bcom ldan 'das rnams kyi dgongs te gsungs pa phra ba/</text></item>
<item><p>23a5</p><section>mdo sde</section><text>mchog tu phra ba zab pa/ mchog tu zab pa/ rtogs par dka' ba/ mchog tu rtogs par dka' ba ni ngo mtshar rmad du byung ba lags so/ /bcom ldan 'das bcom ldan 'das kyis bka' stsal pa'i don bdag gis 'di ltar</text></item>
<item><p>23a6</p><section>mdo sde</section><text>'tshal te/ rnam par rtogs pa'i spyod yul kun brtags pa'i mtshan nyid kyi gnas 'du byed kyi mtshan ma la/ gzugs kyi phung po zhes ngo bo nyid kyi mtshan nyid dam/ bye brag gi mtshan nyid du ming dang brdar rnam par gzhag pa dang /</text></item>
<item><p>23a7</p><section>mdo sde</section><text>gzugs kyi phung po skye'o zhe 'am/ 'gag go zhe 'am/ gzugs kyi phung po spang ba dang / yongs su shes pa zhes ngo bo nyid kyi mtshan nyid dam/ bye brag gi mtshan nyid du ming dang brdar rnam par gzhag pa gang lags pa de ni kun rtags</text></item>
<item><p>23a8</p><section>mdo sde</section><text>pa'i mtshan nyid lags te/ de la brten nas bcom ldan 'das chos rnams kyi mtshan nyid ngo bo nyid ma mchis pa nyid 'dogs par mdzad lags so/ /rnam par rtog pa'i spyod yul kun brtags pa'i mtshan nyid kyi gnas 'du byed kyi</text></item>
<item><p>23b1</p><section>mdo sde</section><text>mtshan ma gang lags pa de ni gzhan gyi dbang gi mtshan nyid lags te/ de la brten nas bcom ldan 'das chos rnams kyi skye ba ngo bo nyid ma mchis pa nyid dang / don dam pa ngo bo nyid ma mchis pa de nyid las gcig kyang 'dogs par mdzad</text></item>
<item><p>23b2</p><section>mdo sde</section><text>lags so/ /bcom ldan 'das bcom ldan 'das kyis bka' stsal pa'i don gdag gis 'di ltar 'tshal te/ rnam par rtogs pa'i spyod yul kun brtags pa'i mtshan nyid kyi gnas 'du byed kyi mtshan ma de nyid kun brtags pa'i</text></item>
<item><p>23b3</p><section>mdo sde</section><text>mtshan nyid der yongs su ma grub cing ngo bo nyid med/ de kho nas ngo bo nyid ma mchis pa nyid chos bdag ma mchis pa de bzhin nyid rnam par dag pa'i dmigs pa gang lags pa de ni yongs su grub pa'i mtshan nyid lags te/ de la brten nas</text></item>
<item><p>23b4</p><section>mdo sde</section><text>bcom ldan 'das chos rnams kyi don dam pa'i ngo bo nyid ma mchis pa de nyid las gcig 'dogs par mdzad lags so/ /gzugs kyi phung po la ji lta ba bzhin du phung po lhag ma rnams la yang de bzhin du sbyar bar bgyi lags so/ /</text></item>
<item><p>23b5</p><section>mdo sde</section><text>phung po rnams la ji lta ba bzhin du skye mched bcu gnyis po dag gi skye mched re re la yang de bzhin lags so/ /srid pa'i yan lag bcu gnyis po de dag gi srid pa'i yan lag re re la yang de bzhin bgyi lags so/ /zas bzhi po dag gi</text></item>
<item><p>23b6</p><section>mdo sde</section><text>zas re re la yang de bzhin lags so/ /khams drug dang khams bcwa brgyad po dag gi khams re re yang de bzhin lags so/ /bcom ldan 'das bcom ldan 'das kyis bka' stsal pa'i don bdag gis 'di ltar 'tshal te/ rnam par</text></item>
<item><p>23b7</p><section>mdo sde</section><text>rtogs pa'i spyod yul kun brtags pa'i mtshan nyid kyi gnas 'du byed kyi mtshan ma la sdug bsngal gyi bden pa dang / sdug bsngal gyi bden pa yongs su shes pa zhes ngo bo nyid kyi mtshan nyid dam/ bye brag gi mtshan nyid du ming dang brdar</text></item>
<item><p>23b8</p><section>mdo sde</section><text>rnam par gzhag pa gang lags pa de ni kun brtags pa'i mtshan nyid lags te/ de la brten nas bcom ldan 'das chos rnams kyi mtshan nyid ngo bo nyid ma mchis pa nyid 'dogs par mdzad lags so/ /rnam par rtog pa'i spyod</text></item>
<item><p>24a1</p><section>mdo sde</section><text>yul kun brtags pa'i mtshan nyid kyi gnas 'du byed kyi mtshan ma gang lags pa de ni gzhan gyi dbang gi mtshan nyid lags te/ de la brten nas bcom ldan 'das chos rnams kyi skye ba ngo bo nyid ma mchis pa nyid dang / don dam pa ngo bo</text></item>
<item><p>24a2</p><section>mdo sde</section><text>nyid ma mchis pa de las gcig kyang 'dogs par mdzad lags so/ /bcom ldan 'das bcom ldan 'das kyis bka' stsal pa'i don bdag gis 'di ltar 'tshal te/ rnam par rtog pa'i spyod yul kun brtags pa'i mtshan nyid kyi gnas 'du</text></item>
<item><p>24a3</p><section>mdo sde</section><text>byed kyi mtshan ma de nyid kun brtags pa'i mtshan nyid der yongs su ma grub cing ngo bo nyid de kho nas ngo bo nyid ma mchis pa nyid chos bdag ma mchis pa de bzhin nyid rnam par dag pa'i dmigs pa gang lags pa de ni yongs su grub pa'i mtshan nyid</text></item>
<item><p>24a4</p><section>mdo sde</section><text>lags te/ de la brten nas bcom ldan 'das chos rnams kyi don dam pa ngo bo nyid ma mchis pa nyid de las gcig 'dogs par mdzad lags so/ /sdug bsngal 'phags pa'i bden pa la ji lta ba de bzhin du bden pa lhag ma rnams la</text></item>
<item><p>24a5</p><section>mdo sde</section><text>yang de bzhin du sbyar bar bgyi lags so/ /bden pa rnams la ji lta ba bzhin du dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang /</text></item>
<item><p>24a6</p><section>mdo sde</section><text>byang chub kyi yan lag rnams dang / lam gyi yan lag rnams kyi yan lag re re la yang de bzhin du sbyar bar bgyi lags so/ /bcom ldan 'das bcom ldan 'das kyis bka' stsal pa'i don bdag gis 'di ltar 'tshal te/</text></item>
<item><p>24a7</p><section>mdo sde</section><text>rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma la yang dag pa'i ting nge 'dzin zhe 'am/ ting nge 'dzin gyi mi mthun pa'i phyogs dang gnyen po zhe 'am/ ting nge 'dzin bsgom pa zhe 'am/ ma</text></item>
<item><p>24a8</p><section>mdo sde</section><text>skyes pa skye ba zhe 'am/ skyes pa gnas pa dang / mi bskyud pa dang / slar zhing 'byung ba dang / 'phel zhing rgyas pa nyid ces ngo bo nyid kyi mtshan nyid dam/ bye brag gi mtshan nyid du ming dang brdar rnam par gzhag pa gang lags pa de ni kun</text></item>
<item><p>24b1</p><section>mdo sde</section><text>brtags pa'i mtshan nyid lags te/ de la brten nas bcom ldan 'das chos rnams kyi mtshan nyid ngo bo nyid ma mchis pa nyid 'dogs par mdzad lags so/ /rnam par rtog pa'i spyod yul kun brtags pa'i mtshan nyid kyi gnas 'du byed kyi</text></item>
<item><p>24b2</p><section>mdo sde</section><text>mtshan ma gang lags pa de ni gzhan gyi dbang gi mtshan nyid lags te/ de la brten nas bcom ldan 'das chos rnams kyi skye ba ngo bo nyid ma mchis pa nyid dang / don dam pa ngo bo nyid ma mchis pa de las gcig kyang 'dogs par mdzad lags so/ /</text></item>
<item><p>24b3</p><section>mdo sde</section><text>bcom ldan 'das bcom ldan 'das kyis bka' stsal pa'i don bdag gis 'di ltar 'tshal te/ rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma de nyid kun brtags pa'i mtshan nyid der yongs su ma grub cing</text></item>
<item><p>24b4</p><section>mdo sde</section><text>ngo bo nyid de kho nas ngo bo nyid ma mchis pa nyid chos bdag ma mchis pa de bzhin nyid rnam par dag pa'i dmigs pa gang lags pa de ni yongs su grub pa'i mtshan nyid lags te/ de la brten nas bcom ldan 'das chos rnams kyi don dam pa ngo bo nyid ma</text></item>
<item><p>24b5</p><section>mdo sde</section><text>mchis pa de las gcig 'dogs par mdzad lags so/ /bcom ldan 'das 'di lta ste/ dper bgyi na bca' sga ni phye ma'i sman sbyar ba dang / bcud kyis len sbyar ba thams cad du stsal bar bgyi ba lags so/ /de bzhin du chos</text></item>
<item><p>24b6</p><section>mdo sde</section><text>rnams kyi ngo bo nyid ma mchis pa nyid las brtsams/ skye ba ma mchis pa dang / 'gag pa ma mchis pa dang / gzod ma nas zhi ba dang / rang bzhin gyis yongs su mya ngan las 'das pa nyid las brtsams nas/ bcom ldan</text></item>
<item><p>24b7</p><section>mdo sde</section><text>'das nges pa'i don bstan pa 'di yang drang ba'i don gyi mdo sde thams cad du stsal bar bgyi ba lags so/ /bcom ldan 'das 'di lta ste dper bgyi na ri mo bri ba'i gzhi ni sngon po 'am/ ser po 'am/ dmar po 'am/ dkar po 'am/</text></item>
<item><p>24b8</p><section>mdo sde</section><text>ri mor bgyi ba thams cad la ro gcig pa lags shing ri mor bris pa de yang shin du gsal bar bgyid pa lags so/ /de bzhin du chos rnams kyi ngo bo nyid ma mchis pa nyid dang / rang bzhin gyi yongs su mya ngan las 'das pa</text></item>
<item><p>25a1</p><section>mdo sde</section><text>nyid kyi bar las brtsams nas bcom ldan 'das kyi nges pa'i don bstan pa 'di yang drang ba'i don gyi mdo sde thams cad la ro gcig pa dang drang ba'i don de dag shin du gsal bar bgyid pa lags so/ /bcom ldan</text></item>
<item><p>25a2</p><section>mdo sde</section><text>'das 'di lta ste dper bgyi na/ chab mar ni snod tu bsgral ba dang / sha g.yos dang / bag chos kyi rnam pa thams cad du stsal na shin du gda' bar 'gyur lags so/ /de bzhin du chos rnams kyi ngo bo nyid ma mchis pa nyid dang / rang bzhin</text></item>
<item><p>25a3</p><section>mdo sde</section><text>gyis yongs su mya ngan las 'das pa nyid kyi bar las brtsams nas bcom ldan 'das kyi nges pa'i don bstan pa 'di yang drang ba'i don gyi mdo sde thams cad du stsal na dga' ba dang / mchog tu dga' ba chen por 'gyur lags so/ /</text></item>
<item><p>25a4</p><section>mdo sde</section><text>bcom ldan 'das 'di lta ste dper bgyi na/ nam mkha' ni thams cad la ro gcig pa dang / bstsal ba thams cad la sgrib par mi 'gyur ba lags so/ /de bzhin du chos rnams kyi ngo bo nyid ma mchis pa nyid dang /</text></item>
<item><p>25a5</p><section>mdo sde</section><text>rang bzhin gyis yongs su mya ngan las 'das pa nyid kyi bar las brtsams nas bcom ldan 'das kyi nges pa'i don bstan pa 'di yang drang ba'i don gyi mdo sde thams cad la ro gcig pa dang / nyan thos kyi theg pa dang /</text></item>
<item><p>25a6</p><section>mdo sde</section><text>rang sangs rgyas kyi theg pa dang / theg pa chen por bstsal ba thams cad la sgrib par mi 'gyur ba lags so/ /de skad ces gsol pa dang / bcom ldan 'das kyis byang chub sems dpa' don dam yang dag</text></item>
<item><p>25a7</p><section>mdo sde</section><text>'phags la legs so zhes bya ba byin te/ don dam yang dag 'phags legs so legs so/ /don dam yang dag 'phags khyod kyis de bzhin gshegs pa'i dgongs te bshad pa shes te/ don de la 'di lta ste/</text></item>
<item><p>25a8</p><section>mdo sde</section><text>bca' sga dang / ri mo 'dri ba'i gzhi dang / rim gyis gdab pa dang / nam mkha'i dpe legs par byas pa de ni don dam yang dag 'phags de bzhin te/ gzhan du ma yin gyis de ni de bzhin du zung shig /de nas bcom ldan 'das la</text></item>
<item><p>25b1</p><section>mdo sde</section><text>byang chub sems dpa' don dam yang dag 'phags kyis yang 'di skad ces gsol to/ /bcom ldan 'das kyis dang por yul bA rA Na sI drang srong smra ba ri dgas kyi nags su theg pa la yang dag par zhugs pa rnams la 'phags pa'i</text></item>
<item><p>25b2</p><section>mdo sde</section><text>bden pa bzhi'i rnam par bstan pas chos kyi 'khor lo ngo mtshar rmad du byung ba/ sngon lhar gyur pa'am/ mir gyur pa sus kyang chos dang 'thun par 'jig rten du ma bskor ba gcig tu rab tu bskor te/ bcom ldan 'das kyi chos kyi 'khor</text></item>
<item><p>25b3</p><section>mdo sde</section><text>lo bskor ba de yang bla na mchis pa/ skabs mchis pa/ drang ba'i don rtsod pa'i gzhi'i gnas su gyur pa lags la/ bcom ldan 'das kyis chos rnams kyi ngo bo nyid ma mchis pa nyid las brtsams/ skye ba ma mchis pa dang /</text></item>
<item><p>25b4</p><section>mdo sde</section><text>'gag pa ma mchis pa dang / gzod ma nas zhi ba dang / rang bzhin gyis yongs su mya ngan las 'das pa nyid las brtsams nas theg pa chen po la yang dag par zhugs pa rnams la stong pa nyid smos pa'i rnam pas</text></item>
<item><p>25b5</p><section>mdo sde</section><text>ches ngo mtshar rmad du byung ba'i chos kyi 'khor lo gnyis pa bskor te/ bcom ldan 'das kyi chos kyi 'khor lo bskor ba de yang bla na mchis pa/ skabs mchis pa/ drang ba'i don rtsod pa'i gzhi'i gnas su gyur pa</text></item>
<item><p>25b6</p><section>mdo sde</section><text>lags la/ bcom ldan 'das kyis chos rnams kyi ngo bo nyid ma mchis pa nyid las brtsams/ skye ba ma mchis pa dang / 'gag pa ma mchis pa dang / gzod ma nas zhi ba dang / rang bzhin gyis yongs su mya ngan las</text></item>
<item><p>25b7</p><section>mdo sde</section><text>'das pa nyid las brtsams nas/ theg pa thams cad la yang dag par zhugs pa rnams la legs par rnam par phye ba dang ldan pa/ shin du ngo mtshar rmad du byung ba'i chos kyi 'khor lo gsum pa bskor te/ bcom ldan</text></item>
<item><p>25b8</p><section>mdo sde</section><text>'das kyi chos kyi 'khor lo bskor ba 'di ni bla na ma mchis pa/ skabs ma mchis pa/ nges pa'i don lags te/ rtsod pa'i gzhi'i gnas su gyur pa ma lags so/ /bcom ldan 'das chos rnams kyi ngo bo nyid ma mchis pa nyid las</text></item>
<item><p>26a1</p><section>mdo sde</section><text>brtsams/ rang bzhin gyis yongs su mya ngan las 'das pa nyid kyi bar las brtsams nas/ bcom ldan 'das kyis nges pa'i don bstan pa 'di rigs kyi bu'am/ rigs kyi bu mo gang gis thos nas mos par</text></item>
<item><p>26a2</p><section>mdo sde</section><text>bgyid pa dang / yi ger 'drir stsol ba dang / yi ger bris nas kyang 'chang ba dang / klog pa dang / mchod pa dang / yang dag par 'gyed pa dang / lung nod pa dang / kha ton bgyid pa dang / sems pa dang / bsgom pa'i rnam pas sbyor bar bgyid pa</text></item>
<item><p>26a3</p><section>mdo sde</section><text>de bsod nams ji tsam zhig skyed par 'gyur ba lags/ de skad ces gsol pa dang / bcom ldan 'das kyis byang chub sems dpa' don dam yang dag 'phags la 'di skad ces bka' stsal to/ /don dam yang dag</text></item>
<item><p>26a4</p><section>mdo sde</section><text>'phags rigs kyi bu'am/ rigs kyi bu mo de ni bsod nams dpag tu med grangs med pa bskyed de/ de'i dpe bya bar sla ba ma yin mod kyi/ 'on kyang mdor bsdus te khyod la bshad par bya'o/ /don dam yang dag</text></item>
<item><p>26a5</p><section>mdo sde</section><text>'phags 'di lta ste dper na/ sen mo'i rtse mo la gnas pa'i sa'i rdul gang dag yin pa de ni/ sa la gnas pa'i rdul rnams dang bsgrun na brgya'i char yang nye bar mi 'gro zhing stong gi cha dang / 'bum gyi cha dang /</text></item>
<item><p>26a6</p><section>mdo sde</section><text>grangs dang / cha dang bgrang ba dang / dpe dang / rgyur yang nye bar mi 'gro'o/ /ba lang gi rjes kyi chu ni mtsho chen po bzhi'i chu dang bsgrun na brgya'i char yang nye bar mi 'gro ba nas rgyu'i bar du yang nye bar mi 'gro'o/ /don</text></item>
<item><p>26a7</p><section>mdo sde</section><text>dam yang dag 'phags de bzhin du ngas drang ba'i don gyi mdo sde la mos pa nas bsgom pa'i rnam par sbyor bar byed pa'i bar gyi bsod nams gang bshad pa de ni nges pa'i don bstan pa la mos pa las yang dag par grub pa nas/</text></item>
<item><p>26a8</p><section>mdo sde</section><text>bsgom pa'i rnam pas sbyor ba las yang dag par grub pa'i bar gyi bsod nams dang bsgrun na brgya'i char yang nye bar mi 'gro ba nas rgyu'i bar du yang nye bar mi 'gro'o/ /de skad ces bka' stsal pa dang / bcom ldan 'das la</text></item>
<item><p>26b1</p><section>mdo sde</section><text>byang chub sems dpa' don dam yang dag 'phags kyis 'di skad ces gsol to/ /bcom ldan 'das dgongs pa nges par 'grel pa'i chos kyi rnam grangs 'dir bstan pa 'di'i ming ci lags/ 'di ji ltar gzung bar bgyi/ bcom</text></item>
<item><p>26b2</p><section>mdo sde</section><text>ldan 'das kyis de la bka' stsal pa/ don dam yang dag 'phags 'di ni don dam pa'i nges pa'i don bstan pa yin te/ 'di don dam pa nges pa'i don bstan pa zhas bya bar zung shig /don dam pa nges pa'i don bstan pa 'di bshad pa na</text></item>
<item><p>26b3</p><section>mdo sde</section><text>srog chags drug 'bum ni bla na med pa yang dag par rdzogs pa'i byang chub tu sems skyes so/ /nyan thos sum 'bum ni chos rnams la chos kyi mig rdul med cing dri ma dang bral ba rnam par dag go/ /nyan thos 'bum lnga khri ni</text></item>
<item><p>26b4</p><section>mdo sde</section><text>len pa med par zag pa rnams las sems rnam par grol lo/ /byang chub sems dpa' bdun khri lnga stong gis ni mi skye ba'i chos la bzod pa thob par gyur to/ /don dam yang dag 'phags kyi le'u ste bdun pa'o// //</text></item>
<item><p>26b5</p><section>mdo sde</section><text>de nas bcom ldan 'das la byang chub sems dpa' byams pas zhu ba zhus pa/ bcom ldan 'das byang chub sems dpa' ci la gnas/ ci la brten te theg pa chen po la zhi</text></item>
<item><p>26b6</p><section>mdo sde</section><text>gnas dang lhag mthong sgom par bgyid lags/ bcom ldan 'das kyis bka' stsal pa/ byams pa chos gdags pa rnam par gzhag pa dang / bla na med pa yang dag par rdzogs pa'i byang chub tu smon lam mi gtong ba</text></item>
<item><p>26b7</p><section>mdo sde</section><text>la gnas shing brten cing brten nas so/ /bcom ldan 'das kyis zhi gnas dang lhag mthong gi dmigs pa'i dngos po bzhi po 'di lta ste/ rnam par rtog pa dang bcas pa'i gzugs brnyan dang / rnam par mi rtog pa'i gzugs brnyan dang /</text></item>
<item><p>26b8</p><section>mdo sde</section><text>dngos po'i mtha' dang / dgongs pa yongs su grub pa'o zhes gang dag bstan pa de la/ bcom ldan 'das du zhig zhi gnas kyi dmigs pa lags/ bka' stsal pa/ gcig ste 'di lta ste/ rnam par mi rtog pa'i gzugs brnyan no/ /</text></item>
<item><p>27a1</p><section>mdo sde</section><text>du zhig lhag mthong gi dmigs pa lags/ bka' stsal pa gcig kho na ste/ rnam par rtog pa dang bcas pa'i gzugs brnyan no/ /du zhig de gnyi ga'i dmigs pa lags/ bka' stsal pa gnyis te/ 'di lta ste/</text></item>
<item><p>27a2</p><section>mdo sde</section><text>dngos po'i mtha' dang / dgongs pa yongs su grub pa'o/ /bcom ldan 'das byang chub sems dpa' zhi gnas dang lhag mthong gi dmigs pa'i dngos po bzhi po de dag la brten cing gnas nas ji ltar zhi gnas yongs su tshol bar</text></item>
<item><p>27a3</p><section>mdo sde</section><text>bgyid pa dang / lhag mthong la mkhas pa lags/ bka' stsal pa/ byams pa ngas chos gdags pa rnam par gzhag pa 'di lta ste/ mdo'i sde dang / dbyangs kyis bsnyad pa'i sde dang / lung du bstan pa'i sde dang / tshigs su bcad</text></item>
<item><p>27a4</p><section>mdo sde</section><text>pa'i sde dang / ched du brjod pa'i sde dang / gleng gzhi'i sde dang / rtogs pa brjod pa'i sde dang / de lta bu byung ba'i sde dang / skyes pa'i rabs kyi sde dang / shin du rgyas pa'i sde dang / rmad tu byung ba'i chos kyi sde dang / gtan la bab par</text></item>
<item><p>27a5</p><section>mdo sde</section><text>bstan pa'i sde gang dag byang chub sems dpa' rnams la bshad pa de dag byang chub sems dpa'as legs par thos/ legs par bzung / kha ton byang bar byas/ yid kyis legs par brtags/ mthong bas shin du</text></item>
<item><p>27a6</p><section>mdo sde</section><text>rtogs par byas nas de gcig pu dben par 'dug ste/ nang du yang dag bzhag nas ji ltar legs par bsams pa'i chos de dag yid la byed cing / sems gang gis yid la byed pa'i sems de nang du rgyun chags su</text></item>
<item><p>27a7</p><section>mdo sde</section><text>yid la byed pas yid la byed do/ /de ltar zhugs shing de la lan mang du gnas pa de la lus shin du sbyangs pa dang sems shin du sbyangs pa 'byung ba gang yin pa de ni zhi gnas shes bya ste/ de ltar na byang chub sems dpa' zhi</text></item>
<item><p>27a8</p><section>mdo sde</section><text>gnas yongs su tshol bar byed pa yin no/ /de lus shin du sbyangs pa dang / sems shin du sbyangs pa de thos nas de nyid la gnas te/ sems kyi rnam pa spangs nas ji ltar bsams pa'i chos de dag nyid nang du ting nge 'dzin gyi spyod yul</text></item>
<item><p>27b1</p><section>mdo sde</section><text>gzugs brnyan du so sor rtog par byed mos par byed do/ /de ltar ting nge 'dzin gyi spyod yul gzugs brnyan de dag la shes bya'i don de rnam par 'byed pa dang / rab tu rnam par 'byed pa dang / yongs su rtog pa dang / yongs su dpyod pa</text></item>
<item><p>27b2</p><section>mdo sde</section><text>dang / bzod pa dang / 'dod pa dang / bye brag 'byed pa dang / lta ba dang / rtog pa gang yin pa de ni lhag mthong zhes bya ste/ de ltar na byang chub sems dpa' lhag mthong la mkhas pa yin no/ /bcom ldan 'das byang chub sems dpa' de la</text></item>
<item><p>27b3</p><section>mdo sde</section><text>sems la dmigs pa'i sems nang du yid la bgyid pa na/ ji srid du lus shin du sbyangs pa dang / sems shin du sbyangs pa ma thob pa de'i bar du yid la bgyid pa de la ci zhes bgyi/ byams pa zhi gnas ni ma yin te/ zhi gnas kyi</text></item>
<item><p>27b4</p><section>mdo sde</section><text>rjes su 'thun pa'i mos pa dang mtshungs par ldan pa yin par brjod par bya'o/ /bcom ldan 'das byang chub sems dpa' de ji srid du lus dang sems shin du sbyangs pa ma thob pa de'i bar du ji ltar legs par bsams pa'i</text></item>
<item><p>27b5</p><section>mdo sde</section><text>chos de dag nang du ting nge 'dzin gyi spyod yul gzugs brnyan du yid la bgyid pa'i yid la bgyid pa de la ci zhes bgyi/ byams pa lhag mthong ni ma yin te/ lhag mthong gi rjes su 'thun pa'i mos pa dang mtshungs par ldan</text></item>
<item><p>27b6</p><section>mdo sde</section><text>pa yin par brjod par bya'o/ /bcom ldan 'das zhi gnas kyi lam dang / lhag mthong gi lam tha dad ces bgyi 'am/ tha dad pa ma lags shes bgyi/ bka' stsal pa/ byams pa tha dad pa yang ma yin/ tha dad pa ma yin pa</text></item>
<item><p>27b7</p><section>mdo sde</section><text>yang ma yin zhes bya'o/ /ci'i phyir tha dad pa ma yin zhe na/ lhag mthong gi dmigs pa'i sems la dmigs pa'i phyir ro/ /ci'i phyir tha dad pa ma yin zhe na/ rnam par rtog pa dang bcas pa'i gzugs brnyan la dmigs pa'i phyir</text></item>
<item><p>27b8</p><section>mdo sde</section><text>ro/ /bcom ldan 'das rnam par lta bar bgyid pa'i ting nge 'dzin gyi spyod yul gzugs brnyan gang lags pa de ci lags/ sems de dang tha dad pa zhes bgyi'am/ tha dad pa ma lags shes bgyi/ byams pa tha dad pa ma yin zhes</text></item>
<item><p>28a1</p><section>mdo sde</section><text>bya'o/ /ci'i phyir tha dad pa yin zhe na/ gzugs brnyan de rnam par rig pa tsam du zad pa'i phyir te/ byams pa rnam par shes pa ni dmigs pa rnam par rig pa tsam gyis rab tu phye ba yin no zhes ngas bshad do/ /</text></item>
<item><p>28a2</p><section>mdo sde</section><text>bcom ldan 'das ting nge 'dzin gyi spyod yul gzugs brnyan de gal te gzugs sems de las tha dad pa ma lags na/ sems de nyid kyis sems de nyid la ji ltar rtog par bgyid lags/ bka' stsal pa/ byams pa de la</text></item>
<item><p>28a3</p><section>mdo sde</section><text>chos gang yang chos gang la yang rtog par mi byed mod kyi/ 'on kyang de ltar skyes pa'i sems gang yin pa de de ltar snang ngo / /byams pa 'di lta ste dper na/ gzugs la brten nas me long gi dkyil 'khor shin du yongs su</text></item>
<item><p>28a4</p><section>mdo sde</section><text>dag pa la gzugs nyid mthong yang gzugs brnyan mthong ngo snyam du sems te/ de la gzugs de dang / gzugs brnyan snang ba de don tha dad par snang ngo / /de bzhin du de ltar skyes pa'i sems de dang / ting nge 'dzin</text></item>
<item><p>28a5</p><section>mdo sde</section><text>gyi spyod yul gzugs brnyan shes bya ba gang yin pa de yang de las don gzhan yin pa lta bur snang ngo / /bcom ldan 'das sems can rnams kyi gzugs la sogs par snang ba sems kyi gzugs brnyan rang bzhin</text></item>
<item><p>28a6</p><section>mdo sde</section><text>du gnas pa gang lags pa de yang sems de dang tha dad pa ma lags shes bgyi 'am/ bka' stsal pa/ byams pa tha dad pa ma yin zhes bya ste/ byis pa phyin ci log gi blo can rnams ni gzugs brnyan de dag</text></item>
<item><p>28a7</p><section>mdo sde</section><text>la rnam par rig pa tsam de nyid yang dag pa ji lta ba bzhin mi shes pas phyin ci log tu sems so/ /bcom ldan 'das byang chub sems dpa' ji tsam gyis na/ gcig tu lhag mthong sgom pa lags/ bka' stsal pa/</text></item>
<item><p>28a8</p><section>mdo sde</section><text>gang gi tshe rgyun chags su yid la byed pas sems kyi mtshan nyid la byed pa'o/ /ji tsam gyis na gcig tu zhi gnas bsgom pa lags/ bka' stsal pa/ gang gi tshe rgyun chags su yid la byed pas bar chad med pa'i</text></item>
<item><p>28b1</p><section>mdo sde</section><text>sems yid la byed pa'o/ /ji tsam gyis na zhi gnas dang lhag mthong gnyis 'dres par 'gyur te mnyam par zung du 'jug pa lags/ bka' stsal pa/ gang gi tshe sems rtse gcig pa nyid yid la byed pa'o/ /bcom</text></item>
<item><p>28b2</p><section>mdo sde</section><text>ldan 'das sems kyi mtshan ma gang lags/ byams pa lhag mthong gi dmigs pa ting nge 'dzin gyi spyod yul rnam par rtog pa dang bcas pa'i gzugs brnyan gang yin pa'o/ /bar chad ma mchis pa'i sems gang lags/</text></item>
<item><p>28b3</p><section>mdo sde</section><text>byams pa zhi gnas kyi dmigs pa gzugs brnyan la dmigs pa'i sems gang yin pa'o/ /sems rtse gcig pa nyid gang lags/ ting nge 'dzin gyi spyod yul gzugs brnyan de la 'di ni rnam par rig pa tsam yin no</text></item>
<item><p>28b4</p><section>mdo sde</section><text>zhes bya bar rtogs te/ de rtogs nas de bzhin nyid du yid la byed pa gang yin pa'o/ /bcom ldan 'das lhag mthong la rnam pa du mchis/ byams pa rnam pa gsum ste/ mtshan ma las byung ba dang / yongs su</text></item>
<item><p>28b5</p><section>mdo sde</section><text>tshol ba las byung ba dang / so sor rtog pa las byung ba'o/ /mtshan ma las byung ba gang zhe na/ ting nge 'dzin gyi spyod yul rnam par rtog pa dang bcas pa'i gzugs brnyan 'ba' zhig yid la byed pa'i lhag mthong</text></item>
<item><p>28b6</p><section>mdo sde</section><text>gang yin pa'o/ /yongs su tshol ba las byung ba gang zhe na/ de dang der shes rab kyis shin du legs par ma rtogs pa'i chos de dag nyid shin du legs par rtogs par bya ba'i phyir yid la byed pa'i lhag mthong</text></item>
<item><p>28b7</p><section>mdo sde</section><text>gang yin pa'o/ /so sor rtog pa las byung ba gang zhe na/ de dang der shes rab kyis shin du legs par rtogs pa'i chos rnams la rnam par grol bas shin du legs par bde ba la reg par bya ba'i phyir yid la</text></item>
<item><p>28b8</p><section>mdo sde</section><text>byed pa'i lhag mthong gang yin pa'o/ /zhi gnas la rnam pa du mchis/ bka' stsal pa/ bar chad med pa'i sems de'i rjes su 'brang bas de yang rnam pa gsum du brjod par bya'o/ /byams pa yang zhi gnas ni rnam pa brgyad de</text></item>
<item><p>29a1</p><section>mdo sde</section><text>bsam gtan dang po pa dang / gnyis pa dang / gsum pa dang / bsam gtan bzhi pa dang / nam mkha' mtha' yas skye mched dang / rnam shes mtha' yas skye mched dang / ci yang med pa'i skye mched dang /</text></item>
<item><p>29a2</p><section>mdo sde</section><text>'du shes med 'du shes med min skye mched pa'o/ /yang rnam pa bzhi ste/ byams pa tshad med pa dang / snying rje dang / dga' ba dang / btang snyoms tshad med pa'o/ /bcom ldan 'das zhi gnas dang lhag mthong ni chos la</text></item>
<item><p>29a3</p><section>mdo sde</section><text>gnas pa zhes kyang bgyi/ chos la mi gnas pa zhes kyang bgyi na/ chos la gnas pa ni gang lags/ chos la mi gnas pa ni gang lags/ byams pa ji ltar bzung ba dang / bsams pa'i chos kyi mtshan ma'i</text></item>
<item><p>29a4</p><section>mdo sde</section><text>rjes su 'brang bas don la zhi gnas dang lhag mthong gang yin pa de ni chos la gnas pa yin no/ /bzung ba dang bsams pa'i chos la mi ltos par gzhan gyi gdams ngag dang / rjes su brtan pa la brten</text></item>
<item><p>29a5</p><section>mdo sde</section><text>nas don la zhi gnas dang / lhag mthong 'di lta ste/ rnam par rngos pa 'am/ rnam par rnags pa 'am/ de lta bu dang 'thun pa rnams sam/ 'du byed thams cad mi rtag pa zhes bya ba 'am/ sdug bsngal ba zhes</text></item>
<item><p>29a6</p><section>mdo sde</section><text>bya ba 'am/ chos thams cad bdag med pa zhes bya ba 'am/ mya ngan las 'das pa zhi ba zhes bya ba dang / de lta bu dang 'thun pa'i zhi gnas dang lhag mthong de ni chos la mi gnas pa yin par rig par bya'o/ /</text></item>
<item><p>29a7</p><section>mdo sde</section><text>byams pa de la nga ni chos la gnas pa'i zhi gnas dang lhag mthong la brten nas byang chub sems dpa' chos kyi rjes su 'brang ba dbang po rnon por 'dogs so/ /chos la mi gnas pa la brten nas dad pas rjes su</text></item>
<item><p>29a8</p><section>mdo sde</section><text>'brang ba dbang po rtul por 'dogs so/ /bcom ldan 'das zhi gnas dang lhag mthong ni ma 'dres pa'i chos la dmigs pa zhes kyang bgyi/ 'dres pa'i chos la dmigs pa zhes kyang bgyi na/ ma 'dres pa'i chos la</text></item>
<item><p>29b1</p><section>mdo sde</section><text>dmigs pa ni gang lags/ 'dres pa'i chos la dmigs pa ni gang lags/ byams pa gal te byang chub sems dpa' ji ltar bzung ba dang bsams pa'i chos rnams las mdo'i sde la sogs pa'i chos so so la dmigs</text></item>
<item><p>29b2</p><section>mdo sde</section><text>pa'i zhi gnas dang / lhag mthong sgom par byed pa de ni ma 'dres pa'i chos la dmigs pa'i zhi gnas dang / lhag mthong yin no/ /gal te mdo sde la sogs pa'i chos de gcig tu bzlum pa dang / gcig tu bsdu ba dang /</text></item>
<item><p>29b3</p><section>mdo sde</section><text>gcig tu brtul ba dang / phung po gcig tu byas te/ chos 'di dag thams cad ni de bzhin nyid la gzhol ba/ de bzhin nyid la 'bab pa/ de bzhin nyid la bab pa/ byang chub la gzhol ba/ byang chub la 'bab pa/ byang chub la</text></item>
<item><p>29b4</p><section>mdo sde</section><text>bab pa/ mya ngan las 'das pa la gzhol ba/ mya ngan las 'das pa la 'bab pa/ mya ngan las 'das pa la bab pa/ gnas gyur pa la gzhol ba/ gnas gyur pa la 'bab pa/ gnas gyur pa la bab pa dag ste/</text></item>
<item><p>29b5</p><section>mdo sde</section><text>chos 'di dag thams cad ni dge ba'i chos dpag tu med pa/ grangs med pa dag mngon par rjod pas rjod pa yin no snyam du yid la byed pa de ni/ 'dres pa'i chos la dmigs pa'i zhi gnas dang lhag mthong yin no/ /</text></item>
<item><p>29b6</p><section>mdo sde</section><text>bcom ldan 'das zhi gnas dang lhag mthong ni 'dres pa chung ngu'i chos la dmigs pa zhes kyang bgyi/ 'dres pa chen por gyur pa'i chos la dmigs pa zhes kyang bgyi/ 'dres pa tshad ma mchis pa'i chos la dmigs pa zhes</text></item>
<item><p>29b7</p><section>mdo sde</section><text>kyang bgyi na/ 'dres pa chung ngu'i chos la dmigs pa ni gang lags/ 'dres pa chen por gyur pa'i chos la dmigs pa ni gang lags/ 'dres pa tshad ma mchis pa'i chos la dmigs pa ni gang lags/ byams pa mdo'i sde nas</text></item>
<item><p>29b8</p><section>mdo sde</section><text>shin du rgyas pa'i sde dang / rmad du byung ba'i chos kyi sde dang / gtan la dbab par bstan pa'i sde'i bar dag so sor gcig tu bzlums te/ yid la byed pa'i zhi gnas dang lhag mthong ni 'dres pa chung ngu'i chos la dmigs pa yin</text></item>
<item><p>30a1</p><section>mdo sde</section><text>par rig par bya'o/ /mdo'i sde la sogs pa de dag nyid ji snyed bzung ba dang / bsams pa so sor gcig tu zlums te yid la byed pa ni 'dres pa chen por gyur pa'i chos la dmigs pa yin par rig par bya'o/ /de</text></item>
<item><p>30a2</p><section>mdo sde</section><text>bzhin gshegs pa rnams kyi chos bstan pa tshad med pa rnams dang / chos kyi tshig dang / yi ge tshad med pa rnams dang / gong nas gong du shes rab dang / spobs pa tshad med pa rnams gcig tu bzlums te yid la byed pa'i ni 'dres</text></item>
<item><p>30a3</p><section>mdo sde</section><text>pa tshad med pa'i chos la dmigs pa yin par rig par bya'o/ /bcom ldan 'das byang chub sems dpa' ji tsam gyis na 'dres pa'i chos la dmigs pa'i zhi gnas dang lhag mthong thob par 'gyur lags/ byams pa de ni</text></item>
<item><p>30a4</p><section>mdo sde</section><text>rgyu lngas thob par 'gyur bar rig par bya ste/ 'di lta ste yid la byed pa'i tshe skad cig skad cig la gnas ngan len gyi rten thams cad 'jig par byed pa dang / 'du byed sna tshogs rnam par spangs te/ chos kyi kun dga' la</text></item>
<item><p>30a5</p><section>mdo sde</section><text>dga' ba 'thob pa dang / chos snang ba phyogs bcur tshad med cing rnam pa yongs su ma chad pa yang dag par shes pa dang / dgos pa yongs su grub pa dang ldan pa rnam par dag pa'i cha dang 'thun pa'i mtshan ma rnam par ma</text></item>
<item><p>30a6</p><section>mdo sde</section><text>brtags pa rnams de la kun 'byung ba dang / chos kyi sku 'thob pa dang / yongs su rdzogs pa dang yongs su 'grub par bya ba'i phyir/ rgyu gong ma bas ches gong ma/ bzang po bas ches bzang po yang dag par yongs</text></item>
<item><p>30a7</p><section>mdo sde</section><text>su 'dzin par byed pa'o/ /bcom ldan 'das 'dres pa'i chos la dmigs pa'i zhi gnas dang lhag mthong de gang la rtogs shing gang la 'thob par 'tshal bar bgyi lags/ bka' stsal pa/ byams pa sa dang po rab tu</text></item>
<item><p>30a8</p><section>mdo sde</section><text>dga' ba la ni rtogs pa yin la/ sa gsum pa 'od byed pa la ni thob par rig par bya ste/ byams pa de lta mod kyi/ byang chub sems dpa' las dang po pas kyang de la rjes su bslab cing yid la bya bar mi gtang bar bya'o/ /</text></item>
<item><p>30b1</p><section>mdo sde</section><text>bcom ldan 'das ji ltar na zhi gnas dang lhag mthong rtog pa dang bcas shing dpyod pa dang bcas pa'i ting nge 'dzin du 'gyur ba lags/ ji ltar rtog pa ma mchis shing dpyod pa tsam du 'gyur ba lags/ ji ltar na rtog pa ma</text></item>
<item><p>30b2</p><section>mdo sde</section><text>mchis pa dang dpyod pa ma mchis par 'gyur ba lags/ byams pa ji ltar bzung zhing brtags pa dang / dpyod pa'i chos rnams la de dag gi mtshan ma gsal zhing rags pa myong ba'i rjes su dpyod pa'i zhi gnas dang lhag</text></item>
<item><p>30b3</p><section>mdo sde</section><text>mthong gang yin pa de ni/ rtog pa dang bcas shing dpyod pa dang bcas pa'i ting nge 'dzin yin no/ /de dag nyid kyi mtshan ma gsal zhing rags pa myong ba'i rjes su dpyod pa ma yin mod kyi/ 'on kyang de snang ba 'ol byi dran pa</text></item>
<item><p>30b4</p><section>mdo sde</section><text>tsam phra mo myong ba'i rjes su dpyod pa'i zhi gnas dang / lhag mthong gang yin pa de ni rtog pa med cing dpyod pa tsam gyi ting nge 'dzin yin no/ /de dag gi mtshan ma la thams cad kyi thams cad du lhun gyis grub par</text></item>
<item><p>30b5</p><section>mdo sde</section><text>chos myong ba yid la byed pas rnam par dpyod pa'i zhi gnas dang lhag mthong gang yin pa de ni rtog pa med pa dang dpyod pa med pa'i ting nge 'dzin yin no/ /byams pa yang yongs su tshol ba las byung ba'i zhi gnas</text></item>
<item><p>30b6</p><section>mdo sde</section><text>dang lhag mthong gang yin pa de ni rtog pa dang bcas shing dpyod pa dang bcas pa'i ting nge 'dzin yin no/ /so sor rtog pa las byung ba gang yin pa de ni/ rtog pa med cing dpyod pa tsam gyi ting nge 'dzin yin no/ /</text></item>
<item><p>30b7</p><section>mdo sde</section><text>'dres pa'i chos la dmigs pa gang yin pa de ni rtog pa med pa dang / dpyod pa med pa'i ting nge 'dzin yin no/ /bcom ldan 'das zhi gnas kyi rgyu mtshan ni gang lags/ rab tu 'dzin pa'i rgyu mtshan ni gang lags/</text></item>
<item><p>30b8</p><section>mdo sde</section><text>btang snyoms kyi rgyu mtshan ni gang lags/ byams pa sems rgod pa 'am/ rgod tu dogs pa na/ kun du skyo bar 'gyur ba dang 'thun pa'i chos rnams dang / bar chad med pa'i sems de yid la byed</text></item>
<item><p>31a1</p><section>mdo sde</section><text>pa gang yin pa de ni zhi gnas kyi rgyu mtshan zhes bya'o/ /byams pa sems bying ngam/ bying du dogs pa na/ mngon par dga' bar 'gyur ba dang 'thun pa'i chos rnams dang / sems kyi mtshan ma de yid la byed</text></item>
<item><p>31a2</p><section>mdo sde</section><text>pa gang yin pa de ni rab tu 'dzin pa'i rgyu mtshan zhes bya'o/ /byams pa zhi gnas la gcig tu nges pa 'am/ lhag mthong la gcig tu nges pa'am/ zung du 'brel ba'i lam yang rung ste/ de gnyi ga'i nye ba'i nyon mongs</text></item>
<item><p>31a3</p><section>mdo sde</section><text>pas nye bar nyon mongs pa med pa la sems rang gi ngang gis 'jug pa na yid la byed pa lhun gyis grub pa gang yin pa de ni btang snyoms kyi rgyu mtshan zhes bya'o/ /bcom ldan 'das byang chub sems dpa' zhi gnas dang</text></item>
<item><p>31a4</p><section>mdo sde</section><text>lhag mthong bsgom pa/ chos so sor yang dag par rig pa dang / don so sor yang dag par rig pa lags na/ ji ltar chos so sor yang dag par rig pa lags/ ji ltar don so sor yang dag par rig pa lags/</text></item>
<item><p>31a5</p><section>mdo sde</section><text>byams pa rnam pa lngas so sor yang dag par rig pa yin te/ ming dang tshig dang yi ge dang so so ba dang bsdus pas so/ /ming gang zhe na/ kun nas nyon mongs pa dang / rnam par byang ba'i chos rnams la ngo bo nyid dang /</text></item>
<item><p>31a6</p><section>mdo sde</section><text>bye brag gi ming du bya bar btags pa gang yin pa'o/ /tshig gang zhe na/ kun nas nyon mongs pa dang / rnam par byang ba pa'i don rjes su tha snyad gdags pa'i phyir gnas dang rten ming de dag nyid kyi tshogs la brten pa</text></item>
<item><p>31a7</p><section>mdo sde</section><text>gang yin pa'o/ /yi ge gang zhe na/ de gnyi ga'i gnas kyi yig 'bru gang yin pa'o/ /de dag so so las so so yang dag par rig pa gang zhe na/ ma 'dres pa la dmigs pa'i yid la byed pas so so yang dag par rig</text></item>
<item><p>31a8</p><section>mdo sde</section><text>pa gang yin pa'o/ /bsdus pa las so so yang dag par rig pa gang zhe na/ 'dres pa la dmigs pa'i yid la byed pas so sor yang dag par rig pa gang yin pa'o/ /de dag thams cad gcig tu bsdu na chos so so</text></item>
<item><p>31b1</p><section>mdo sde</section><text>yang dag par rig pa zhes bya ste/ de ltar na chos so sor yang dag par rig pa yin no/ /byang chub sems dpa' rnam pa bcus don so so yang dag par rig pa yin te/ ji snyed yod pa nyid dang / ji lta ba</text></item>
<item><p>31b2</p><section>mdo sde</section><text>bzhin du yod pa nyid dang / 'dzin pa'i don dang / gzung ba'i don dang / gnas pa'i don dang / longs spyod kyi don dang / phyin ci log gi don dang / phyin ci ma log pa'i don dang / kun nas nyon mongs pa'i don</text></item>
<item><p>31b3</p><section>mdo sde</section><text>dang / rnam par byang ba'i don gyis so/ /byams pa de la kun nas nyon mongs pa dang / rnam par byang ba'i chos rnams la rnam pa rab tu dbye ba thams cad kyi mthar thug pa gang yin pa de ni ji snyed yod pa</text></item>
<item><p>31b4</p><section>mdo sde</section><text>nyid yin te/ 'di lta ste/ phung po rnams kyi ni grangs lngas so/ /nang gi skye mched rnams kyi ni grangs drug gis so/ /phyi rol gyi skye mched rnams kyi yang grangs drug kho nas so zhes bya ba la sogs pa'o/ /</text></item>
<item><p>31b5</p><section>mdo sde</section><text>byams pa de la kun nas nyon mongs pa dang / rnam par byang ba ba'i chos de dag nyid kyi de bzhin nyid gang yin pa de ni ji lta ba bzhin du yod pa nyid yin te/ de yang rnam pa bdun te/ 'byung ba'i de bzhin nyid ni</text></item>
<item><p>31b6</p><section>mdo sde</section><text>'du byed rnams kyi thog ma dang tha ma med pa nyid gang yin pa'o/ /mtshan nyid kyi de bzhin nyid ni chos thams cad kyi gang zag bdag med pa dang / chos bdag med pa gang yin pa'o/ /rnam par rig pa'i</text></item>
<item><p>31b7</p><section>mdo sde</section><text>de bzhin nyid ni 'du byed rnams rnam par rig pa nyid gang yin pa'o/ /gnas pa'i de bzhin nyid ni ngas sdug bsngal gyi bden pa bstan pa gang yin pa'o/ /log par sgrub pa'i de bzhin nyid ni ngas</text></item>
<item><p>31b8</p><section>mdo sde</section><text>kun 'byung ba'i bden pa bstan pa gang yin pa'o/ /rnam par dag pa'i de bzhin nyid ni ngas 'gog pa'i bden pa bstan pa gang yin pa'o/ /yang dag par sgrub pa'i de bzhin nyid ni ngas lam gyi bden pa</text></item>
<item><p>32a1</p><section>mdo sde</section><text>bstan pa gang yin pa'o/ /byams pa de la 'byung ba'i de bzhin nyid gang yin pa de dang / gnas pa'i de bzhin nyid gang yin pa de dang / log par sgrub pa'i de bzhin nyid gang yin pa des ni sems can thams</text></item>
<item><p>32a2</p><section>mdo sde</section><text>cad mtshungs shing mnyam mo/ /byams pa de la mtshan nyid kyi de bzhin nyid gang yin pa de dang / rnam par rig pa'i de bzhin nyid gang yin pa des ni chos thams cad dang mtshungs shing mnyam mo/ /byams pa</text></item>
<item><p>32a3</p><section>mdo sde</section><text>rnam par dag pa'i de bzhin nyid gang yin pa des ni nyan thos kyi byang chub gang yin pa dang / rang sangs rgyas kyi byang chub gang yin pa dang / bla na med pa yang dag par rdzogs pa'i byang chub gang yin pa'i byang chub</text></item>
<item><p>32a4</p><section>mdo sde</section><text>thams cad mtshungs shing mnyam mo/ /byams pa de la yang dag par sgrub pa'i de bzhin nyid des ni thos pa thams cad 'dres pa'i chos la dmigs pa'i zhi gnas dang lhag mthong gi bsdus pa'i shes rab</text></item>
<item><p>32a5</p><section>mdo sde</section><text>mtshungs shing mnyam mo/ /byams pa de la 'dzin pa'i don ni skye mched gzugs can lnga dang / sems dang yid dang / rnam par shes pa dang / sems las byung ba'i chos rnams so/ /byams pa de la gzung ba'i</text></item>
<item><p>32a6</p><section>mdo sde</section><text>don ni phyi rol gyi skye mched drug po dag yin no/ /byams pa yang 'dzin pa'i don gang yin pa de ni gzung ba'i don kyang yin no/ /byams pa de la gnas kyi don ni 'jig rten gyi khams gang yin pa ste/ gang la</text></item>
<item><p>32a7</p><section>mdo sde</section><text>gnas na sems can gyi khams snang ba'o/ /'di lta ste/ grong tshigs dang grong tshigs brgya dang / de stong dang / de 'bum dang / rgya mtsho la thug pa'i sa dang / de brgya dang de 'bum dang / 'dzam bu'i gling dang / de brgya dang /</text></item>
<item><p>32a8</p><section>mdo sde</section><text>de stong dang / de 'bum dang / gling bzhi pa dang / de brgya dang / de stong dang / de 'bum dang / stong gi 'jig rten gyi khams dang / de brgya dang / de stong dang / de 'bum dang / stong gnyis pa bar ma'i 'jig rten gyi khams</text></item>
<item><p>32b1</p><section>mdo sde</section><text>dang / de brgya dang / de stong dang / de 'bum dang / stong gsum gyi stong chen po'i 'jig rten gyi khams de brgya dang / de stong dang / de 'bum dang / de bye ba dang / de bye ba phrag brgya dang / de bye ba phrag stong dang / de bye ba phrag 'bum dang /</text></item>
<item><p>32b2</p><section>mdo sde</section><text>de grangs med pa dang / de grangs med pa phrag brgya dang / de grangs med pa phrag stong dang / de grangs med pa phrag 'bum dang / phyogs bcu dag gi 'jig rten gyi khams dpag tu med grangs med pa stong gsum gyi stong chen po'i 'jig</text></item>
<item><p>32b3</p><section>mdo sde</section><text>rten gyi khams grangs med pa phrag 'bum gyi rdul phra rab kyi rdul snyed dag go/ /byams pa de la longs spyod kyi don ni yongs su spyad par bya ba'i phyir ngas sems can rnams kyi yongs su bzung ba dang / yo byad bstan</text></item>
<item><p>32b4</p><section>mdo sde</section><text>pa gang dag yin pa rnams so/ /byams pa de la phyin ci log gi don ni 'dzin pa la sogs pa'i don de dag nyid la mi rtag pa la rtag par 'du shes pa phyin ci log dang / sems phyin ci log dang / lta ba phyin ci log</text></item>
<item><p>32b5</p><section>mdo sde</section><text>dang / sdug bsngal la bde ba dang / mi gtsang ba la gtsang ba dang / bdag med pa la bdag tu 'du shes phyin ci log dang / sems phyin ci log dang / lta ba phyin ci log gang yin pa'o/ /byams pa de la phyin ci ma</text></item>
<item><p>32b6</p><section>mdo sde</section><text>log pa'i don ni de las bzlog pa ste/ de'i gnyen po yin par rig par bya'o/ /byams pa de la kun nas nyon mongs pa'i don ni rnam pa gsum ste/ khams gsum pa'i nyon mongs pa'i kun nas nyon mongs pa dang /</text></item>
<item><p>32b7</p><section>mdo sde</section><text>las kyi kun nas nyon mongs pa dang / skye ba'i kun nas nyon mongs pa'o/ /byams pa de la rnam par byang ba'i don ni kun nas nyon mongs pa rnam pa gsum po de dag nyid dang bral bar bya ba'i phyir byang chub kyi phyogs dang</text></item>
<item><p>32b8</p><section>mdo sde</section><text>'thun pa'i chos gang dag yin pa rnams te/ byams pa rnam pa bcu po de dag gis don thams cad bsdus par rig par bya'o/ /byams pa yang byang chub sems dpas rnam pa lngas don so so yang dag par rig pa yin te/</text></item>
<item><p>33a1</p><section>mdo sde</section><text>don rnam pa lnga gang zhe na/ yongs su shes par bya ba'i dngos po dang / yongs su shes par bya ba'i don dang / yongs su shes pa dang / yongs su shes pa'i 'bras bu thob pa dang / de rab tu rig par byed pa'o/ /byams</text></item>
<item><p>33a2</p><section>mdo sde</section><text>pa de la yongs su shes par bya ba'i dngos po ni shes bya thams cad yin par blta bar bya ste/ 'di lta ste/ phung po rnams shes bya ba'am/ nang gi skye mched rnams shes bya ba'am/ phyi rol gyi skye mched rnams shes</text></item>
<item><p>33a3</p><section>mdo sde</section><text>bya ba 'am/ de lta bu la sogs pa dag go/ /byams pa de la yongs su shes par bya ba'i don ni rnam pa ji snyed kyis shes bya de ji lta ba bzhin shes par bya ba ste/ 'di lta ste/ kun rdzob dang / don dam pa dang / skyon dang /</text></item>
<item><p>33a4</p><section>mdo sde</section><text>yon tan dang / rkyen dang / dus dang / skye ba dang / gnas pa dang / 'jig pa'i mtshan nyid dang / nad la sogs pa dang / sdug bsngal dang / kun 'byung ba la sogs pa dang / de bzhin nyid dang / yang dag pa'i mtha' dang /</text></item>
<item><p>33a5</p><section>mdo sde</section><text>chos kyi dbyings dang / bsdu ba dang / dbye ba dang / mgo gcig tu lan gdab pa dang / rnam par dbye ba dang / dris te lan gdab pa dang / gzhag pa dang / gsang ba dang / bsgrags pa dang / de lta bu dang 'thun pa ni yongs su</text></item>
<item><p>33a6</p><section>mdo sde</section><text>shes par bya ba'i don yin par rig par bya'o/ /byams pa de la yongs su shes pa ni de gnyi ga 'dzin par byed pa/ byang chub kyi phyogs dang 'thun pa'i chos gang yin pa dag ste/ 'di lta ste/ dran pa nye bar</text></item>
<item><p>33a7</p><section>mdo sde</section><text>gzhag pa rnams dang / yang dag par spong ba rnams dang / de la sogs pa'o/ /byams pa de la yongs su shes pa'i 'bras bu 'thob pa ni 'di lta ste/ 'dod chags dang / zhe sdang dang / gti mug 'dul ba dang /</text></item>
<item><p>33a8</p><section>mdo sde</section><text>'dod chags dang / zhe sdang dang / gti mug ma lus par spong ba dang / dge sbyong nyid kyi 'bras bu rnams dang ngas nyan thos dang / de bzhin gshegs pa'i yon tan 'jig rten pa dang / 'jig rten pa las 'das pa thun</text></item>
<item><p>33b1</p><section>mdo sde</section><text>mong dang thun mong ma yin pa gang dag bstan pa de dag mngon du bya ba gang yin pa'o/ /byams pa de la rab tu rig par byed pa ni mngon sum du byas pa'i chos de dag nyid las rnam par grol bar shes pa dang / gzhan</text></item>
<item><p>33b2</p><section>mdo sde</section><text>dag la yang rgya cher ston pa dang / yang dag par ston pa gang yin pa ste/ byams pa don lnga po de dag gis kyang don thams cad bsdus par rig par bya'o/ /byams pa yang byang chub sems dpas rnam pa bzhis don so so</text></item>
<item><p>33b3</p><section>mdo sde</section><text>yang dag par rig pa yin te/ don rnam pa bzhi gang zhe na/ sems kyi len pa'i don dang / myong ba'i don dang / rnam par rig pa'i don dang / kun nas nyon mongs pa dang / rnam par byang ba'i don gyis te/ byams pa</text></item>
<item><p>33b4</p><section>mdo sde</section><text>don rnam pa bzhi po de dag gis kyang don thams cad bsdu bar rig par bya'o/ /byams pa yang byang chub sems dpa'i rnam pa gsum gyis don so so yang dag par rig pa yin te/ don rnam pa gsum gang zhe na/</text></item>
<item><p>33b5</p><section>mdo sde</section><text>tshig 'bru'i don dang / don gyi don dang / khams kyi don gyis so/ /byams pa de la tshig 'bru'i don ni ming gi tshogs la sogs pa yin par blta bar bya'o/ /byams pa de la don gyi don ni rnam pa bcur rig par bya ste/</text></item>
<item><p>33b6</p><section>mdo sde</section><text>de kho na'i mtshan nyid dang / yongs su shes pa'i mtshan nyid dang / spang ba'i mtshan nyid dang / mngon du bya ba'i mtshan nyid dang / bsgom pa'i mtshan nyid dang / de kho na'i mtshan nyid la sogs pa de dag nyid kyi</text></item>
<item><p>33b7</p><section>mdo sde</section><text>rnam pa rab tu dbye ba'i mtshan nyid dang / gnas dang gnas par 'brel ba'i mtshan nyid dang / yongs su shes pa la sogs pa'i bar du gcod pa'i chos kyi mtshan nyid dang / rjes su 'thun pa'i chos kyi mtshan</text></item>
<item><p>33b8</p><section>mdo sde</section><text>nyid dang / yongs su mi shes pa la sogs pa dang / yongs su shes pa la sogs pa'i nyes dmigs dang / phan yon gyi mtshan nyid do/ /byams pa de la khams kyi don ni khams lnga ste/ 'jig rten gyi khams dang /</text></item>
<item><p>34a1</p><section>mdo sde</section><text>sems can gyi khams dang / chos kyi khams dang / 'dul ba'i khams dang / 'dul ba'i thabs kyi khams te/ byams pa don rnam pa gsum po de dag gis kyang don thams cad bsdus par rig par bya'o/ /</text></item>
<item><p>34a2</p><section>mdo sde</section><text>bcom ldan 'das thos pa las byung ba'i shes rab kyis don so so yang dag par rig pa gang lags pa dang / bsams pa las byung ba'i shes rab kyis don so so yang dag par rig pa gang lags pa dang / bcom</text></item>
<item><p>34a3</p><section>mdo sde</section><text>ldan 'das zhi gnas dang lhag mthong bsgoms pa las byung ba'i shes rab kyis don so so yang dag par rig pa gang lags pa de dag la tha dad tu bgyi ba ci mchis lags/ bka' stsal pa/ byams pa byang chub</text></item>
<item><p>34a4</p><section>mdo sde</section><text>sems dpas thos pa las byung ba'i shes rab kyis ni tshig 'bru la gnas pa/ sgra ji bzhin pa/ dgongs pa med pa/ mngon du ma gyur pa/ rnam par thar pa'i rjes su 'thun pa/ rnam par thar par byed pa ma yin pa'i</text></item>
<item><p>34a5</p><section>mdo sde</section><text>don so so yang dag par rig par byed do/ /byams pa bsams pa las byung ba'i shes rab kyis ni tshig 'bru la gnas pa kho na yin la/ sgra ji bzhin ma yin pa/ dgongs pa can/ mngon du gyur pa/ rnam par thar pa'i</text></item>
<item><p>34a6</p><section>mdo sde</section><text>rjes su ches 'thun pa/ rnam par thar par byed pa ma yin pa'i don so so yang dag par rig par byed do/ /byams pa byang chub sems dpas bsgoms pa las byung ba'i shes rab kyis ni tshig 'bru la gnas pa dang /</text></item>
<item><p>34a7</p><section>mdo sde</section><text>tshig 'bru la gnas pa ma yin pa dang / sgra ji bzhin pa dang / dgongs pa can dang / shes bya'i dngos po dang cha 'thun pa'i ting nge 'dzin gyi spyod yul gyi gzugs brnyan gyis mngon du gyur pa/ rnam par thar pa'i rjes su ches</text></item>
<item><p>34a8</p><section>mdo sde</section><text>shin du 'thun pa/ rnam par thar par byed pa'i don kyang so sor yang dag par rig par byed do/ /byams pa de dag gi tha dad du bya ba ni de yin no zhes bcom ldan 'das kyis bka' stsal to/ /bcom ldan 'das byang chub sems dpa'</text></item>
<item><p>34b1</p><section>mdo sde</section><text>zhi gnas dang / lhag mthong sgom pa chos so sor yang dag par rig pa dang / don so so yang dag par rig pa'i shes pa ni gang lags/ mthong ba ni gang lags/ byams pa nga ni shes pa dang / mthong ba rnam grangs du mas ston par</text></item>
<item><p>34b2</p><section>mdo sde</section><text>byed mod kyi/ 'on kyang mdor bsdus te bshad par bya'o/ /'dres pa'i chos la dmigs pa'i zhi gnas dang / lhag mthong gi shes rab gang yin pa de ni shes pa yin no/ /ma 'dres pa'i chos la dmigs pa'i zhi gnas dang / lhag</text></item>
<item><p>34b3</p><section>mdo sde</section><text>mthong gi shes rab gang yin pa de ni mthong ba yin no/ /bcom ldan 'das byang chub sems dpa' zhi gnas dang / lhag mthong sgom pas yid la bgyid pa gang gis mtshan ma gang ji ltar rnam par sel bar bgyid lags/</text></item>
<item><p>34b4</p><section>mdo sde</section><text>byams pa de bzhin nyid yid la byed pas chos kyi mtshan ma dang / don gyi mtshan ma rnam par sel bar byed la/ ming la ming gi ngo bo nyid mi dmigs shing de'i gnas mtshan ma yang dag par rjes su mi mthong bas</text></item>
<item><p>34b5</p><section>mdo sde</section><text>rnam par sel lo/ /ming la ji lta ba bzhin du tshig dang / yi ge dang / don thams cad la yang de bzhin du rig par bya'o/ /byams pa khams kyi bar la khams kyi ngo bo nyid mi dmigs shing / de'i gnas</text></item>
<item><p>34b6</p><section>mdo sde</section><text>kyi mtshan ma yang yang dag par rjes su mi mthong bas rnam par sel lo/ /bcom ldan 'das ci lags de bzhin nyid kyi don so sor yang dag par rig pa'i mtshan ma gang lags pa de yang rnam par sel bar</text></item>
<item><p>34b7</p><section>mdo sde</section><text>bgyid lags sam/ byams pa de bzhin nyid kyi don so so yang dag par rig pa la ni mtshan ma med de mi dmigs na/ de la ci zhig rnam par sal bar 'gyur te/ byams pa de bzhin nyid kyi don so so yang dag par</text></item>
<item><p>34b8</p><section>mdo sde</section><text>rig pas ni chos dang don gyi mtshan ma thams cad zil gyis gnon gyi de ni gang gis kyang zil gyis mnan par bya ba yin par nga mi smra'o/ /bcom ldan 'das bcom ldan 'das kyis chab rnyog pa can mchis pa'i</text></item>
<item><p>35a1</p><section>mdo sde</section><text>snod kyi dpe dang me long yongs su ma dag pa'i dpe dang / mtshe'u 'khrugs pa'i dpes ji ltar rang bzhin gyi mtshan ma brtag par mi nus pa de las bzlog pa ni nus pa de bzhin du ma bsgoms pa'i sems</text></item>
<item><p>35a2</p><section>mdo sde</section><text>kyis yang dag pa ji lta ba bzhin shes par mi nus kyi/ bsgoms pas ni nus so zhes bka' stsal pa gang lags pa de la sems kyis so sor brtag pa ni gang lags/ de bzhin nyid ni gang las dgongs te bka' stsal pa ni</text></item>
<item><p>35a3</p><section>mdo sde</section><text>gang lags/ bka' stsal pa/ byams pa sems kyis so sor brtag pa rnam pa gsum gyi phyir te/ thos pa las byung ba'i sems kyis so sor brtag pa dang / bsams pa las byung ba'i sems kyis so sor brtag pa dang /</text></item>
<item><p>35a4</p><section>mdo sde</section><text>bsgom pa las byung ba'i sems kyis so sor brtag pa'o/ /rnam par rig pa'i de bzhin nyid las dgongs te yongs su bstan pa yin no/ /bcom ldan 'das byang chub sems dpa' de ltar chos dang don so sor</text></item>
<item><p>35a5</p><section>mdo sde</section><text>yang dag par rig pa dang / mtshan ma rnam par sel ba la zhugs pa'i mtshan ma du zhig ni rnam par bsal dka' ba dag lags la/ gang gis ni de dag rnam par sel lags/ byams pa bcu ste/ de dag ni</text></item>
<item><p>35a6</p><section>mdo sde</section><text>stong pa nyid kyis rnam par sel lo/ /bcu gang zhe na/ chos kyi don so sor yang dag par rig par byed pa'i tshig dang / yi ge'i mtshan ma sna tshogs gang yin pa de ni chos thams cad stong pa nyid kyis rnam</text></item>
<item><p>35a7</p><section>mdo sde</section><text>par sel lo/ /gnas pa'i de bzhin nyid kyis don so sor yang dag par rig par byed pa'i skye ba dang / 'jig pa dang / gnas pa dang / gzhan du 'gyur ba nyid kyi rgyun gyi rjes su 'jug pa'i mtshan ma gang yin pa de ni</text></item>
<item><p>35a8</p><section>mdo sde</section><text>mtshan nyid stong pa nyid dang / thog ma dang tha ma med pa stong pa nyid kyis rnam par sel lo/ /'dzin pa'i don so so yang dag par rig par byed pa'i 'jig tshogs la lta ba'i mtshan ma dang / nga'o snyam pa'i mtshan ma</text></item>
<item><p>35b1</p><section>mdo sde</section><text>gang yin pa de ni nang stong pa nyid dang / mi dmigs pa stong pa nyid kyis rnam par sel lo/ /gzung ba'i don so sor yang dag par rig par byed pa'i longs spyod la lta ba'i mtshan ma gang yin pa de ni phyi stong pa nyid kyis</text></item>
<item><p>35b2</p><section>mdo sde</section><text>rnam par sel lo/ /yongs su longs spyod pa'i don du skyes pa dang / bud med kyi bsnyen bkur dang yo byad dang ldan pa so sor yang dag par rig par byed pa'i nang gi bde ba'i mtshan ma dang / phyi rol gyi sdug pa'i mtshan ma</text></item>
<item><p>35b3</p><section>mdo sde</section><text>gang yin pa de ni phyi stong pa nyid dang / rang bzhin stong pa nyid kyis rnam par sel lo/ /gnas kyi don so sor yang dag par rig par byed pa'i tshad med pa'i mtshan ma gang yin pa de ni chen po stong pa nyid kyis rnam par</text></item>
<item><p>35b4</p><section>mdo sde</section><text>sel lo/ /gzugs med pa la brten te/ nang gi zhi ba'i rnam par thar pa'i mtshan ma gang yin pa de ni 'dus byas stong pa nyid kyis rnam par sel lo/ /mtshan nyid kyi de bzhin nyid kyi don so sor yang dag par</text></item>
<item><p>35b5</p><section>mdo sde</section><text>rig par byed pa'i gang zag bdag med pa'i mtshan ma dang / chos bdag med pa'i mtshan ma dang / rnam par rig pa tsam gyi mtshan ma dang / don dam pa'i mtshan ma gang yin pa de ni mtha' las 'das pa stong pa</text></item>
<item><p>35b6</p><section>mdo sde</section><text>nyid dang / dngos po med pa stong pa nyid dang / dngos po med pa'i ngo bo nyid stong pa nyid dang / don dam pa stong pa nyid kyis rnam par sel lo/ /rnam par dag pa'i de bzhin nyid kyi don so so yang dag par rig par byed</text></item>
<item><p>35b7</p><section>mdo sde</section><text>pa'i 'dus ma byas kyi mtshan ma dang / 'gyur ba med pa'i mtshan ma gang yin pa de ni 'dus ma byas stong pa nyid dang / dor ba med pa stong pa nyid kyis rnam par sel lo/ /mtshan ma de'i gnyen po stong pa nyid de nyid yid la</text></item>
<item><p>35b8</p><section>mdo sde</section><text>byed pa'i stong pa nyid kyi mtshan ma gang yin pa de ni stong pa nyid stong pa nyid kyis rnam par sel lo/ /bcom ldan 'das mtshan ma rnam bcu rnam par sel bar bgyid na/ mtshan ma gang rnam par sel bar bgyid cing 'ching ba'i</text></item>
<item><p>36a1</p><section>mdo sde</section><text>mtshan ma gang las yongs su grol bar 'gyur lags/ byams pa ting nge 'dzin gyi spyod yul gzugs brnyan gyi mtshan ma rnam par sel bar byed cing kun nas nyon mongs pa'i mtshan ma'i mtshan ma las</text></item>
<item><p>36a2</p><section>mdo sde</section><text>yongs su grol bar 'gyur ba de yang rnam par sel lo/ /byams pa stong pa nyid de dag ni dngos su na mtshan ma de dag gi gnyen por gyur pa yin par rig par bya'o/ /re re yang mtshan ma thams cad kyi gnyen por mi</text></item>
<item><p>36a3</p><section>mdo sde</section><text>'gyur ba ni ma yin no/ /byams pa 'di lta ste dper na/ ma rig pa ni rga shi'i bar gyi kun nas nyon mongs pa grub par mi byed pa yin mod kyi/ nye ba dang shin du nye ba'i rkyen nyid yin pa'i phyir/ dngos su na 'du byed</text></item>
<item><p>36a4</p><section>mdo sde</section><text>'grub par byed pa yin par bstan pa bzhin du 'di la yang tshul de bzhin du blta bar bya'o/ /bcom ldan 'das theg pa chen po la byang chub sems dpa' rnams kyis gang rtogs na stong pa nyid kyi mtshan nyid la mngon</text></item>
<item><p>36a5</p><section>mdo sde</section><text>pa'i nga rgyal ma mchis pas rab tu nyams par mi 'gyur ba'i stong pa nyid kyi mtshan nyid bsdus pa gang lags/ de nas bcom ldan 'das kyis byang chub sems dpa' byams pa la legs so zhes bya ba byin te/</text></item>
<item><p>36a6</p><section>mdo sde</section><text>byams pa khyod de ltar byang chub sems dpa' rnams stong pa nyid las rab tu nyams par mi 'gyur bar bya ba'i phyir/ de bzhin gshegs pa la khyod don 'di nyid 'dri ba legs so legs so/ /de ci'i phyir zhe na/ byams</text></item>
<item><p>36a7</p><section>mdo sde</section><text>pa byang chub sems dpa' stong pa nyid las rab tu nyams pa ni theg pa chen po mtha' dag las kyang rab tu nyams par 'gyur ba'i phyir ro/ /byams pa de'i phyir nyon cig dang / stong pa nyid kyi mtshan nyid bsdus pa khyod</text></item>
<item><p>36a8</p><section>mdo sde</section><text>la bshad par bya'o/ /byams pa gzhan gyi dbang gi mtshan nyid dang / yongs su grub pa'i mtshan nyid rnam pa thams cad du kun nas nyon mongs pa dang / rnam par byang ba'i kun brtags pa'i mtshan nyid dang /</text></item>
<item><p>36b1</p><section>mdo sde</section><text>shin du rnam par bral ba'i mtshan nyid dang / de la de dmigs pa gang yin pa de ni theg pa chen po la stong pa nyid kyi mtshan nyid bstan pa zhes bya'o/ /bcom ldan 'das zhi gnas dang lhag mthong dag gi ting nge 'dzin du zhig</text></item>
<item><p>36b2</p><section>mdo sde</section><text>bsdus lags/ bka' stsal pa/ byams pa ngas nyan thos rnams dang / byang chub sems dpa' rnams dang / de bzhin gshegs pa rnams kyi ting nge 'dzin rnam pa du ma bstan pa gang yin pa de dag thams cad bsdus</text></item>
<item><p>36b3</p><section>mdo sde</section><text>par rig par bya'o/ /bcom ldan 'das zhi gnas dang / lhag mthong rgyu gang las byung ba lags/ byams pa tshul khrims rnam par dag pa'i rgyu las byung ba dang / thos pa dang bsams pa las byung ba'i lta ba</text></item>
<item><p>36b4</p><section>mdo sde</section><text>rnam par dag pa'i rgyu las byung ba yin no/ /bcom ldan 'das de dag gi 'bras bu gang lags par brjod par bgyi/ byams pa sems rnam par dag pa ni 'bras bu yin/ shes rab rnam par dag pa ni 'bras</text></item>
<item><p>36b5</p><section>mdo sde</section><text>bu yin no/ /byams pa yang nyan thos rnams kyi 'am/ byang chub sems dpa' rnams kyi 'am/ de bzhin gshegs pa rnams kyi dge ba'i chos 'jig rten pa dang / 'jig rten las 'das pa thams cad</text></item>
<item><p>36b6</p><section>mdo sde</section><text>kyang zhi gnas dang lhag mthong gi 'bras bu yin par rig par bya'o/ /bcom ldan 'das zhi gnas dang lhag mthong gi lam ci lags/ byams pa 'ching ba rnam pa gnyis po mtshan ma'i 'ching ba dang / gnas</text></item>
<item><p>36b7</p><section>mdo sde</section><text>ngan len gyi 'ching ba las rnam par thar par byed pa yin no/ /bcom ldan 'das bcom ldan 'das kyis gags rnam pa lnga gsungs pa gang dag lags pa de dag las du ni zhi gnas kyi gegs dag lags/</text></item>
<item><p>36b8</p><section>mdo sde</section><text>du ni lhag mthong gi gegs dag lags/ du ni gnyi ga'i gegs dag lags/ byams pa lus dang longs spyod la lta ba ni zhi gnas kyi gegs yin no/ /'phags pa'i gtam 'dod pa bzhin ma thob pa ni</text></item>
<item><p>37a1</p><section>mdo sde</section><text>lhag mthong gi gegs yin no/ /'dres par gnas pa dang / cung zad tsam gyis chog par 'dzin pa ni de gnyi ga'i gegs yin te/ de la yang gcig gis kyang sbyor bar mi byed do/ /gcig shos kyis ni</text></item>
<item><p>37a2</p><section>mdo sde</section><text>sbyor ba mthar thug par mi 'gyur ro/ /bcom ldan 'das sgrib pa lnga po gang dag lags pa de dag las du ni zhi gnas kyi sgrib pa dag lags/ du ni lhag mthong gi sgrib pa dag lags/ du ni gnyi ga'i sgrib pa dag</text></item>
<item><p>37a3</p><section>mdo sde</section><text>lags/ byams pa rgod pa dang 'gyod pa ni zhi gnas kyi sgrib pa yin no/ /rmugs pa dang gnyid dang / the tsom ni lhag mthong gi sgrib pa yin no/ /'dod pa la 'dun pa dang gnod sems ni gnyi ga'i sgrib pa yin no/ /</text></item>
<item><p>37a4</p><section>mdo sde</section><text>bcom ldan 'das ji tsam gyis na zhi gnas kyi lam yongs su dag pa lags/ byams pa gang gi tshe rmugs pa dang gnyid legs par rab tu choms par gyur pa'o/ /bcom ldan 'das ji tsam gyis na lhag</text></item>
<item><p>37a5</p><section>mdo sde</section><text>mthong gi lam yongs su dag pa lags/ byams pa gang gi tshe rgod pa dang 'gyod pa legs par rab tu choms par gyur pa'o/ /bcom ldan 'das byang chub sems dpa' zhi gnas dang lhag mthong la zhugs</text></item>
<item><p>37a6</p><section>mdo sde</section><text>pas rnam pa du dag gis sems rnam par g.yeng bar 'tshal bar bgyi lags/ bka' stsal pa/ byams pa rnam pa lngas te/ yid la byed pa'i rnam par g.yeng ba dang / phyi rol du sems rnam par g.yeng ba</text></item>
<item><p>37a7</p><section>mdo sde</section><text>dang / nang du sems rnam par g.yeng ba dang / mtshan ma'i rnam par g.yeng ba dang / gnas ngan len gyi rnam par g.yeng bas so/ /byams pa gal te byang chub sems dpa' theg pa chen po dang ldan pa'i yid la byed pa btang ste/</text></item>
<item><p>37a8</p><section>mdo sde</section><text>nyan thos dang / rang sangs rgyas dang ldan pa'i yid la byed par rab tu lhung na de ni yid la byed pa'i rnam par g.yeng ba yin no/ /gal te phyi rol gyi 'dod pa'i yon tan lnga po dag dang / 'du 'dzi dang / mtshan ma dang / rnam par rtog</text></item>
<item><p>37b1</p><section>mdo sde</section><text>pa dang / nye ba'i nyon mongs pa dang / phyi rol gyi dmigs pa rnams la sems rnam par 'phro bar gtong na de ni phyi rol du sems rnam par g.yeng ba yin no/ /gal te rmugs pa dang gnyid kyis bying ba'am/ snyoms par 'jug</text></item>
<item><p>37b2</p><section>mdo sde</section><text>pa'i ro myang ba'am/ snyoms par 'jug pa'i nye ba'i nyon mongs pa gang yang rung bas nyon mongs par gyur na/ de ni nang du sems rnam par g.yeng ba yin no/ /gal te phyi rol gyi mtshan ma la brten nas nang gi ting nge 'dzin gyi spyod</text></item>
<item><p>37b3</p><section>mdo sde</section><text>yul gyi mtshan ma yid la byed na de ni mtshan ma'i rnam par g.yeng ba yin no/ /gal te nang gi yid la byed pa la brten nas byung ba'i tshor ba la gnas ngan len gyi lus kyis nga'o snyam du rlom sems su byed na de ni gnas ngan len gyi</text></item>
<item><p>37b4</p><section>mdo sde</section><text>rnam par g.yeng ba yin no/ /bcom ldan 'das zhi gnas dang lhag mthong dag byang chub sems dpa'i sa dang po nas bzung ste/ de bzhin gshegs pa'i sa'i bar la gang gi gnyen po lags/ byams pa zhi gnas dang lhag mthong</text></item>
<item><p>37b5</p><section>mdo sde</section><text>sa dang po la ni ngan song ba'i nyon mongs pa dang / las dang skye ba'i kun nas nyon mongs pa'i gnyen po yin no/ /gnyis pa la ni ltung ba phra mo'i 'khrul pa kun du 'byung ba rnams kyi'o/ /gsum pa la ni 'dod pa'i 'dod chags kyi'o/ /</text></item>
<item><p>37b6</p><section>mdo sde</section><text>bzhi pa la ni snyoms par 'jug pa la sred pa dang / chos la sred pa'i 'o/ /lnga pa la ni 'khor ba dang / mya ngan las 'das pa dag la gcig tu mi phyogs pa nyid dang / mngon du phyogs pa nyid kyi'o/ /drug pa la ni mtshan ma mang po</text></item>
<item><p>37b7</p><section>mdo sde</section><text>kun du 'byung ba'i'o/ /bdun pa la ni mtshan ma phra mo kun du 'byung ba'i'o/ /brgyad pa la ni mtshan ma med pa la rtsol ba dang / mtshan ma la dbang du ma gyur pa'i'o/ /dgu pa la ni rnam pa thams cad du chos ston pa la dbang du ma</text></item>
<item><p>37b8</p><section>mdo sde</section><text>gyur pa'i'o/ /bcu pa la ni chos kyi sku yongs su rdzogs pa so so yang dag par rig pa mi 'thob pa'i 'o/ /byams pa zhi gnas dang lhag mthong de bzhin gshegs pa'i sa la ni nyon mongs pa dang shes bya'i sgrib pa shin du phra ba mchog tu ches</text></item>
<item><p>38a1</p><section>mdo sde</section><text>shin du phra ba'i gnyen po yin te/ de legs par bcom pas thams cad la chags pa med pa dang / thogs pa med pa'i shes pa dang / mthong ba thob cing dgos pa yongs su grub pa'i dmigs pa la chos kyi sku shin du rnam</text></item>
<item><p>38a2</p><section>mdo sde</section><text>par dag pa la gnas pa yin no/ /bcom ldan 'das byang chub sems dpa' zhi gnas dang lhag mthong la ji ltar sgrub na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur lags/ bcom ldan</text></item>
<item><p>38a3</p><section>mdo sde</section><text>'das kyis bka' stsal pa/ byams pa 'di la byang chub sems dpa' zhi gnas dang lhag mthong thob nas de bzhin nyid rnam pa bdun las brtsams te/ ji ltar thos pa dang bsams pa'i chos rnams mnyam par bzhag pa'i</text></item>
<item><p>38a4</p><section>mdo sde</section><text>sems kyis bzung ba dang / legs par bsams pa dang / legs par mnyam par bzhag pa'i de bzhin nyid nang du yid la byed de/ de ltar de bzhin nyid yid la byed pa na mtshan ma phra mo kun du 'byung ba thams cad la yang</text></item>
<item><p>38a5</p><section>mdo sde</section><text>re shig sems lhag par btang snyoms su 'jog na rags pa dag la lta smos kyang ci dgos/ byams pa de la mtshan ma phra mo ni 'di dag yin te/ sems kyi len pa'i mtshan ma 'am/ myong ba'i mtshan ma 'am/ rnam</text></item>
<item><p>38a6</p><section>mdo sde</section><text>par rig pa'i mtshan ma 'am/ kun nas nyon mongs pa dang rnam par byang ba'i mtshan ma 'am/ nang gi mtshan ma 'am/ phyi rol gyi mtshan ma 'am/ de gnyi ga'i mtshan ma 'am/ sems can thams cad kyi don la sbyar bar bya'o</text></item>
<item><p>38a7</p><section>mdo sde</section><text>snyam pa'i mtshan ma 'am/ shes pa'i mtshan ma 'am/ de bzhin nyid dang / sdug bsngal ba dang / kun 'byung ba dang / 'gog pa dang / lam gyi mtshan ma 'am/ 'dus byas kyi mtshan ma 'am/ 'dus ma byas kyi mtshan ma 'am/ rtag pa'i</text></item>
<item><p>38a8</p><section>mdo sde</section><text>mtshan ma 'am/ mi rtag pa'i mtshan ma 'am/ sdug bsngal ba dang 'gyur ba dang bcas pa'i rang bzhin gyi mtshan ma 'am/ de mi 'gyur ba'i rang bzhin gyi mtshan ma 'am/ 'du byas kyi mtshan nyid mi 'dra ba'i mtshan ma 'am/ de rang</text></item>
<item><p>38b1</p><section>mdo sde</section><text>gi mtshan nyid kyi mtshan ma 'am/ thams cad thams cad ces bya bar rig nas thams cad kyi mtshan ma 'am/ gang zag bdag med pa'i mtshan ma 'am/ chos bdag med pa'i mtshan ma gang dag yin pa ste/ de dag kun du 'byung ba la</text></item>
<item><p>38b2</p><section>mdo sde</section><text>sems lhag par btang snyoms su 'jug go/ /de ltar zhugs shing de la mang du gnas pa dus dus su gags dang / sgrib pa dang / rnam par g.yeng ba dag las sems rnam par sbyong bar byed pa de la nang gi so so'i bdag nyid la so sor rang rig</text></item>
<item><p>38b3</p><section>mdo sde</section><text>pa de bzhin nyid rnam pa bdun so sor rtogs pa'i shes pa rnam pa bdun skye bar 'gyur te/ de ni de'i mthong ba'i lam yin no/ /de thob pas byang chub sems dpa' yang dag pa nyid skyon med pa la zhugs pa yin/ de bzhin gshegs pa'i rigs</text></item>
<item><p>38b4</p><section>mdo sde</section><text>su skyes pa yin/ sa dang po thob pa dang / sa de'i phan yon yang nyams su myong ba yin no/ /des sngar zhi gnas dang / lhag mthong thob pas ni rnam par rtog pa dang bcas pa'i gzugs brnyan dang / rnam par mi rtog pa'i gzugs</text></item>
<item><p>38b5</p><section>mdo sde</section><text>brnyan gyi dmigs pa rnam pa gnyis thob pa yin no/ /de ltar na mthong ba'i lam thob pas dngos po'i mtha'i dmigs pa thob pa yin te/ des gong ma gong ma rnams su bsgom pa'i lam la zhugs shing / dmigs pa rnam pa</text></item>
<item><p>38b6</p><section>mdo sde</section><text>gsum po de dag nyid yid la byed pa na/ 'di lta ste dper na/ la la zhig khye'u ches phra mos khye'u ches sbom po 'byen par byed pa de bzhin du de yang khye'us khye'u dbyung ba'i tshul du nang gi mtshan ma rnam par sel</text></item>
<item><p>38b7</p><section>mdo sde</section><text>ba nyid kyis kun nas nyon mongs pa'i cha dang 'thun pa'i mtshan ma thams cad rnam par sel bar byed de/ mtshan ma rnams rnam par sel ba na gnas ngan len rnams kyang rnam par sel bar byed do/ /</text></item>
<item><p>38b8</p><section>mdo sde</section><text>mtshan ma dang gnas ngan len thams cad legs par bcom pas rim gyis sa gong ma gong ma rnams su gser lta bur sems rnam par sbyong la/ bla na med pa yang dag par rdzogs pa'i byang chub kyi bar du</text></item>
<item><p>39a1</p><section>mdo sde</section><text>mngon par rdzogs par 'tshang rgya zhing dgos pa yongs su grub pa'i dmigs pa yang 'thob ste/ byams pa byang chub sams dpa' zhi gnas dang lhag mthong la de ltar sgrub na bla na med pa yang dag par rdzogs pa'i byang</text></item>
<item><p>39a2</p><section>mdo sde</section><text>chub mngon par rdzogs par 'tshang rgya bar 'gyur ro/ /byang chub sems dpa' ji ltar sgrub par bgyid na/ byang chub sems dpa'i mthu chen po mngon par sgrub pa lags/ byams pa byang chub sems dpa' gnas drug la mkhas pa</text></item>
<item><p>39a3</p><section>mdo sde</section><text>ni byang chub sems dpa'i mthu chen po mngon par sgrub pa yin te/ sems kyi skye ba la mkhas pa dang / gnas pa la mkhas pa dang / bslang ba la mkhas pa dang / 'phel ba la mkhas pa dang / 'grib pa la mkhas pa dang / thabs</text></item>
<item><p>39a4</p><section>mdo sde</section><text>la mkhas pa'o/ /ji ltar na sems kyi skye ba la mkhas pa yin zhe na/ sems kyi skye ba rnam pa bcu drug shes na sems kyi skye ba la yang dag pa ji lta ba bzhin du mkhas pa yin te/ de la sems kyi skye ba rnam pa bcu drug</text></item>
<item><p>39a5</p><section>mdo sde</section><text>ni brtan pa dang snod rnam par rig pa'i ni 'di lta ste/ len pa'i rnam par shes pa'i'o/ /dmigs pa'i rnam pa sna tshogs rnam par rig pa'i ni 'di lta ste/ rnam par rtog pa'i yid kyi rnam par shes pa gzugs</text></item>
<item><p>39a6</p><section>mdo sde</section><text>la sogs pa yul cig car 'dzin pa phyi rol dang / nang gi yul cig car 'dzin pa/ skad cig dang thang cig dang yud tsam cig la cig car ting nge 'dzin mang po la snyoms par 'jug pa/ sangs rgyas kyi zhing mang po</text></item>
<item><p>39a7</p><section>mdo sde</section><text>mthong ba de bzhin gshegs pa mang po mthong ba/ rnam par rtog pa'i yid kyi rnam par shes pa kho na'i 'o/ /dmigs pa'i mtshan ma chung ngu rnam par rig pa'i ni 'di lta ste/ 'dod pa dang ldan pa'i 'o/ /dmigs pa'i</text></item>
<item><p>39a8</p><section>mdo sde</section><text>mtshan ma chen por gyur pa rnam par rig pa'i ni 'di lta ste/ gzugs dang ldan pa'i 'o/ /dmigs pa'i mtshan ma tshad med pa rnam par rig pa'i ni 'di lta ste/ nam mkha' mtha' yas dang / rnam shes mtha' yas skye</text></item>
<item><p>39b1</p><section>mdo sde</section><text>mched kyi dang ldan pa'i 'o/ /dmigs pa'i mtshan ma phra mo rnam par rig pa'i ni 'di lta ste/ ci'ang med pa'i skye mched dang ldan pa'i 'o/ /dmigs pa'i mtshan ma mthar thug pa rnam par rig pa'i ni 'di lta ste/ 'du shes</text></item>
<item><p>39b2</p><section>mdo sde</section><text>med 'du shes med min skye mched dang ldan pa'i'o/ /mtshan ma med pa rnam par rig pa'i ni 'di lta ste/ 'jig rten las 'das pa dang 'gog pa la dmigs pa'i 'o/ /sdug bsngal dang ldan pa'i ni 'di lta ste/ sems can</text></item>
<item><p>39b3</p><section>mdo sde</section><text>dmyal ba'i 'o/ /tshor ba 'dren ma dang ldan pa'i ni 'di lta ste/ 'dod pa na spyod pa'i'o/ /dga' ba dang ldan pa'i ni 'di lta ste/ bsam gtan dang po dang / bsam gtan gnyis pa ba'i 'o/ /bde ba dang ldan pa'i ni 'di lta</text></item>
<item><p>39b4</p><section>mdo sde</section><text>ste/ bsam gtan gsum pa pa'i 'o/ /sdug bsngal yang ma yin bde ba yang ma yin pa dang ldan pa'i ni 'di lta ste/ bsam gtan bzhi pa pa dang / 'du shes med 'du shes med min skye mched pa'i bar kyi'o/ /nyon</text></item>
<item><p>39b5</p><section>mdo sde</section><text>mongs pa can dang ldan pa'i ni 'di lta ste/ nyon mongs pa dang nye ba'i nyon mongs pa dang ldan pa'i 'o/ /dge ba dang ldan pa'i ni 'di lta ste/ dad pa la sogs pa dang ldan pa'i 'o/ /lung du ma bstan pa dang ldan pa'i ni 'di</text></item>
<item><p>39b6</p><section>mdo sde</section><text>lta ste de gnyi ga'i dang mi ldan pa'i 'o/ /ji ltar na gnas pa la mkhas pa yin zhe na/ gal te rnam par rig pa'i de bzhin nyid yang dag pa ji lta ba bzhin rab tu shes pa'o/ /ji ltar na bslang ba la mkhas pa</text></item>
<item><p>39b7</p><section>mdo sde</section><text>yin zhe na/ gal te 'ching ba rnam pa gnyis po mtshan ma'i 'ching ba dang / gnas ngan len gyi 'ching ba yang dag pa ji lta ba bzhin rab tu shes te/ de rab tu shes nas de las sems 'di bslang bar bya'o zhes bya ba la mkhas</text></item>
<item><p>39b8</p><section>mdo sde</section><text>pa yin no/ /ji ltar na 'phel ba la mkhas pa yin zhe na/ gal te mtshan ma dang gnas ngan len gyi gnyen po'i sems gang yin pa de skye ba dang 'phel ba'i tshe skye ba dang 'phel lo zhes 'phel ba la mkhas pa yin no/ /ji ltar</text></item>
<item><p>40a1</p><section>mdo sde</section><text>na 'grib pa la mkhas pa yin zhe na/ gal te de dang mi mthun pa'i phyogs su gyur pa mtshan ma gnas ngan len gyi kun nas nyon mongs pa can du gyur pa'i sems de 'grib cing 'bri bar gyur pa na 'grib cing 'bri'o zhes</text></item>
<item><p>40a2</p><section>mdo sde</section><text>'grib pa la mkhas pa yin no/ /ji ltar na thabs la mkhas pa yin zhe na/ gal te rnam par thar pa dang zil gyis gnon pa'i skye mched dag dang / zad par gyi skye mched dag sgom par byed pa ste/ byams pa de ltar na byang chub sems</text></item>
<item><p>40a3</p><section>mdo sde</section><text>dpa' rnams byang chub sems dpa'i mthu chen po mngon par bsgrubs pa dang / mngon par sgrub par 'gyur ba dang / mngon par sgrub par byed pa yin no/ /bcom ldan 'das bcom ldan 'das kyis phung po'i lhag ma</text></item>
<item><p>40a4</p><section>mdo sde</section><text>med pa'i mya ngan las 'das pa'i dbyings su tshor ba thams cad ma lus par 'gag go zhes gang gsungs pa la/ bcom ldan 'das yang dag pa'i tshor ba de dag gang lags/ byams pa mdor bsdus na tshor ba rnam pa gnyis</text></item>
<item><p>40a5</p><section>mdo sde</section><text>'gag ste/ gnas kyi gnas ngan len rig pa dang / de'i 'bras bu yul rig pa'o/ /de la gnas kyi gnas ngan len rig pa ni rnam pa bzhir rig ste/ gzugs kyi gnas ngan len rig pa dang / gzugs med pa'i gnas</text></item>
<item><p>40a6</p><section>mdo sde</section><text>ngan len rig pa dang / 'bras bu grub pa'i gnas ngan len rig pa dang / 'bras bu ma grub pa'i gnas ngan len rig pa'o/ /de la 'bras bu grub pa ni da ltar gyi gang yin pa'o/ /'bras bu ma grub pa ni ma 'ongs pa'i</text></item>
<item><p>40a7</p><section>mdo sde</section><text>rgyur gyur pa gang yin pa'o/ /yul rig pa yang rnam pa bzhir rig par bya ste/ gnas rig pa dang / yo byad rig pa dang / longs spyod rig pa dang / ltos pa rig pa'o/ /de yang phung po lhag ma dang bcas pa'i mya ngan</text></item>
<item><p>40a8</p><section>mdo sde</section><text>las 'das pa'i dbyings na'o/ /'bras bu ma grub pa rig pa'i 'dus te rig pa las byung ba'i tshor ba myong ba de'i mi mthun pa'i phyogs thams cad kyi thams cad du 'gag pa ma yin te/ 'dren mar myong ngo / /'bras</text></item>
<item><p>40b1</p><section>mdo sde</section><text>bu grub pa myong ba'i ni tshor ba rnam pa de gnyis ga thams cad kyi thams cad du 'gags te/ rig pa'i 'dus te reg pa las byung ba'i tshor ba 'ba' zhig myong ngo / /phung po'i lhag ma med pa'i mya ngan las 'das pa'i dbyings su</text></item>
<item><p>40b2</p><section>mdo sde</section><text>yongs su mya ngan las 'da' ba na de yang 'gag par 'gyur te/ de'i phyir phung po lhag ma med pa'i mya ngan las 'das pa'i dbyings su tshor ba thams cad 'gag ces bya'o/ /de skad ces bka' stsal nas bcom ldan 'das</text></item>
<item><p>40b3</p><section>mdo sde</section><text>kyis byang chub sems dpa' byams pa la bka' stsal pa/ byams pa khyod kyis rnal 'byor gyi lam yongs su rdzogs pa dang / shin du yongs su dag pa las brtsams nas/ 'di lta ste/ rnal 'byor la shin du rnam</text></item>
<item><p>40b4</p><section>mdo sde</section><text>par nges shing mkhas pas de bzhin gshegs pa dri ba dris pa legs so legs so/ /ngas kyang rnal 'byor gyi lam de yongs su rdzogs pa dang / yongs su dag par bstan te/ 'das pa dang ma 'ongs pa'i yang dag par</text></item>
<item><p>40b5</p><section>mdo sde</section><text>rdzogs pa'i sangs rgyas gang dag yin pa de dag thams cad kyis kyang de ltar bstan cing ston par 'gyur ro/ /rigs kyi bu rnams dang / rigs kyi bu mo dag gis 'di la shin du brtson par bya ba'i rigs so/ /de nas</text></item>
<item><p>40b6</p><section>mdo sde</section><text>bcom ldan 'das kyis de'i tshe tshigs su bcad pa 'di dag bka' stsal to/ /chos rnams gdags pa rnam gzhag gang yin pa/ /de ni rnal 'byor bag yod don chen yin/ /gang dag chos der brten nas rnal</text></item>
<item><p>40b7</p><section>mdo sde</section><text>'byor 'dir/ /yang dag brtson pa de dag byang chub 'thob/ /gang dag glags lta de skad rgol ba las/ /thar par lta ba chos kun chub byed pa/ /byams pa de dag rnal 'byor 'di las ni/ /thag ring gnam sa</text></item>
<item><p>40b8</p><section>mdo sde</section><text>ring ba ji bzhin no/ /blo ldan sems can don zhes de dag las/ /lan byed rig nas sems can don brtson min/ /lan de rtog na kun gyi dam pa dang / /zang zing med pa'i dga' ba 'thob mi 'gyur/ /</text></item>
<item><p>41a1</p><section>mdo sde</section><text>gang dag 'dod phyir chos kyi lung 'bog pa/ /de dag 'dod pa spangs pa phyir len te/ /rmongs pa de dag chos kyi rin po che/ /rin thang med pa rnyed kyang spong zhing rgyu/ /de phyir rtsod dang 'du 'dzi spros ldan pa/ /rnam</text></item>
<item><p>41a2</p><section>mdo sde</section><text>par spongs te brtson 'grus mchog byos te/ /lhar bcas 'jig rten bsgral bar bya ba'i phyir/ /rnal 'byor 'di la rab tu brtson par gyis/ /de nas bcom ldan 'das la byang chub sems dpa' byams pas 'di</text></item>
<item><p>41a3</p><section>mdo sde</section><text>skad ces gsol to/ /bcom ldan 'das dgongs pa nges par 'grel pa'i chos kyi rnam grangs 'dir bstan pa 'di'i ming ci lags/ 'di ji ltar gzung bar bgyi/ bcom ldan 'das kyis de la bka' stsal pa/</text></item>
<item><p>41a4</p><section>mdo sde</section><text>byams pa 'di ni rnal 'byor nges pa'i don bstan pa yin te/ rnal 'byor nges pa'i don bstan pa zhes bya bar zung shig /rnal 'byor nges pa'i don bstan pa 'di bshad pa na srog chags drug 'bum ni bla na med pa yang dag</text></item>
<item><p>41a5</p><section>mdo sde</section><text>par rdzogs pa'i byang chub tu sems skyes so/ /nyan thos sum 'bum ni chos rnams la chos kyi mig rdul med cing dri ma dang bral ba rnam par dag go/ /nyan thos 'bum lnga khri ni len pa med par zag pa rnams las</text></item>
<item><p>41a6</p><section>mdo sde</section><text>sems rnam par grol lo/ /byang chub sems dpa' bdun khri lnga stong gis ni rnal 'byor chen po'i yid la byed pa thob par gyur to/ /byams pa'i le'u ste brgyad pa'o// // de nas</text></item>
<item><p>41a7</p><section>mdo sde</section><text>bcom ldan 'das la byang chub sems dpa' spyan ras gzigs kyi dbang phyug gis zhu ba zhus pa/ bcom ldan 'das byang chub sems dpa' rnams kyi sa bcu gang lags pa de dag ni 'di lta ste/ byang chub</text></item>
<item><p>41a8</p><section>mdo sde</section><text>sems dpa'i sa rab tu dga' ba zhes bgyi ba dang / dri ma med pa dang / 'od byed pa dang / 'od 'phro ba can dang / shin du sbyang dka' dang / mngon du gyur pa dang / ring du song ba dang / mi g.yo ba dang / legs pa'i</text></item>
<item><p>41b1</p><section>mdo sde</section><text>blo gros dang / chos kyi sprin lags/ sangs rgyas kyi sa ni bcu gcig pa lags na/ sa de dag rnam par dag pa du dag dang / yan lag du dag gis bsdus lags/ bcom ldan 'das kyis bka'</text></item>
<item><p>41b2</p><section>mdo sde</section><text>stsal pa/ spyan ras gzigs dbang phyug de dag ni rnam par dag pa bzhi dang / yan lag bcu gcig gis bsdus par rig par bya'o/ /spyan ras gzigs dbang phyug de la sa dang po ni bsam pa rnam</text></item>
<item><p>41b3</p><section>mdo sde</section><text>par dag pas bsdus so/ /sa gnyis pa ni lhag pa'i tshul khrims rnam par dag pas so/ /sa gsum pa ni lhag pa'i sems rnam par dag pas so/ /sa bzhi pa nas bzung ste sangs rgyas kyi sa'i bar ni lhag pa'i</text></item>
<item><p>41b4</p><section>mdo sde</section><text>shes rab rnam par dag pa gong nas gong du gya nom pa bas kyang ches gya nom pas bsdus par rig par bya ste/ sa de dag ni rnam par dag pa bzhi po dag gis bsdus pa yin no/ /yan lag bcu gcig gang zhe na/ spyan ras</text></item>
<item><p>41b5</p><section>mdo sde</section><text>gzigs dbang phyug mos pas spyod pa'i sa la byang chub sems dpa' chos spyad pa rnam pa bcu po dag la mos pa shin du bsgoms pa'i phyir bzod pas sa de las yang dag par 'das nas byang chub sems dpa'i</text></item>
<item><p>41b6</p><section>mdo sde</section><text>yang dag pa nyid skyon med pa la 'jug go/ /de yan lag des yongs su rdzogs pa yin yang ltung pa phra mo'i 'khrul pa kun du 'byung ba dag la shes bzhin du spyod par mi nus pas de yan lag des yongs su ma</text></item>
<item><p>41b7</p><section>mdo sde</section><text>rdzogs pa yin te/ de yan lag de yongs su rdzogs par bya ba'i phyir 'bad pas de yang 'thob bo/ /de yan lag des yongs su rdzogs pa yin yang 'jig rten pa'i ting nge 'dzin yongs su rdzogs pa la</text></item>
<item><p>41b8</p><section>mdo sde</section><text>snyoms par 'jug pa dang / thos pa'i gzung yongs su rdzogs pa thob par mi nus pas de yan lag des yongs su ma rdzogs pa yin te/ de yan lag de yongs su rdzogs par bya ba'i phyir 'bad pas/ de</text></item>
<item><p>42a1</p><section>mdo sde</section><text>yan lag des yongs su rdzogs pa yin yang byang chub kyi phyogs dang 'thun pa'i chos ji ltar thob pa dag gis de la mang du gnas par bya ba dang snyoms par 'jug pa la sred pa dang / chos la sred pa las</text></item>
<item><p>42a2</p><section>mdo sde</section><text>sems lhag par btang snyoms su 'jug mi nus pas de yan lags des yongs su ma rdzogs pa yin te/ de yan lag de yongs su rdzogs par bya ba'i phyir 'bad pas de yang 'thob bo/ /de yan lag des yongs su rdzogs pa</text></item>
<item><p>42a3</p><section>mdo sde</section><text>yin yang bden pa rnams rnam par dpyad pa dang / 'khor ba dang mya ngan las 'das pa dag la gcig tu mi phyogs pa nyid dang / mngon du phyogs pa'i yid la byed pa lhag par btang snyoms su bzhag ste/ thabs kyis yongs su</text></item>
<item><p>42a4</p><section>mdo sde</section><text>zin pa'i byang chub kyi phyogs dang 'thun pa'i chos rnams bsgoms par mi nus pas de yan lag des yongs su ma rdzogs pa yin te/ de yan lag de yongs su rdzogs par bya ba'i phyir 'bad pas de yang 'thob bo/ /</text></item>
<item><p>42a5</p><section>mdo sde</section><text>de yan lag des yongs su rdzogs pa yin yang 'du byed kyi 'jug pa ji lta ba bzhin mngon sum du byas nas de la skyo ba mang ba dang / mtshan ma med pa yid la byed pas mang du gnas par mi nus pas de yongs su ma</text></item>
<item><p>42a6</p><section>mdo sde</section><text>rdzogs pa yin te/ de yan lag de yongs su rdzogs par bya ba'i phyir 'bad pas de yang 'thob bo/ /de yan lag des yongs su rdzogs pa yin yang bar chad med pa dang / rgyun mi 'chad par mtshan ma med pa'i yid la byed</text></item>
<item><p>42a7</p><section>mdo sde</section><text>pas mang du gnas par mi nus pas/ de yan lag des yongs su ma rdzogs pa yin te/ de yan lag des yongs su rdzogs par bya ba'i phyir 'bad pas de yang thob bo/ /de yan lag des yongs su rdzogs pa yin yang mtshan</text></item>
<item><p>42a8</p><section>mdo sde</section><text>ma med par gnas pa de la rtsol ba lhag par btang snyoms su bzhag pa dang / mtshan ma la dbang thob par mi nus pas de yan lag des yongs su ma rdzogs pa yin te/ de yan lag de yongs su rdzogs par bya ba'i phyir 'bad pas de</text></item>
<item><p>42b1</p><section>mdo sde</section><text>yang 'thob bo/ /de yan lag des yongs su rdzogs pa yin yang rnam grangs dang / mtshan nyid dang / nges pa'i tshig dang / rab tu dbye bas rnam pa thams cad du chos ston pa la'ang dbang thob par mi nus pas de yan lag des yongs su ma</text></item>
<item><p>42b2</p><section>mdo sde</section><text>rdzogs pa yin te/ de yan lag de yongs su rdzogs par bya ba'i phyir 'bad pas de yang 'thob bo/ /de yan lag des yongs su rdzogs pa yin yang chos kyi sku yongs su rdzogs pa so sor yang dag par rig pa 'thob par mi nus pas de</text></item>
<item><p>42b3</p><section>mdo sde</section><text>yan lag des yongs su ma rdzogs pa yin te/ de yan lag de yongs su rdzogs par bya ba'i phyir 'bad pas de yang 'thob bo/ /de yan lag de yongs su rdzogs pa yin yang shes bya thams cad la chags pa med pa dang / thogs pa med</text></item>
<item><p>42b4</p><section>mdo sde</section><text>pa'i shes pa dang / mthong ba thob par mi nus pas de yan lag des yongs su ma rdzogs pa yin te/ de yan lag de yongs su rdzogs par bya ba'i phyir 'bad pas de yang 'thob ste/ de yan lag de yongs su rdzogs pa yin no/ /de yan</text></item>
<item><p>42b5</p><section>mdo sde</section><text>lag des yongs su rdzogs pa'i phyir yan lag thams cad yongs su rdzogs pa yin te/ spyan ras gzigs dbang phyug de dag ni yan lag bcu gcig po de dag gis bsdus par rig par bya'o/ /bcom ldan 'das ci'i slad</text></item>
<item><p>42b6</p><section>mdo sde</section><text>tu sa dang po la rab tu dga' ba zhes bgyi/ ci'i slad du sangs rgyas kyi sa'i bar la sangs rgyas kyi sa zhes bgyi lags/ sa dang po ni don che ba 'dris pa ma yin pa 'jig rten las 'das pa'i sems thob pas dga' ba dang /</text></item>
<item><p>42b7</p><section>mdo sde</section><text>mchog tu dga' ba rgya che ba'i phyir rab tu dga' ba zhes bya'o/ /sa gnyis pa ni ltung ba phra mo dang 'chal pa'i tshul khrims kyi dri ma thams cad dang bral ba nyid kyi phyir dri ma med pa zhes bya'o/ /sa gsum pa ni ting nge 'dzin de dang thos</text></item>
<item><p>42b8</p><section>mdo sde</section><text>pa'i gzungs de shes pa'i snang ba tshad med pa'i gnas nyid yin pa'i phyir 'od byed pa zhes bya'o/ /sa bzhi pa ni nyon mongs pa'i shing bsreg pa'i phyir byang chub kyi phyogs dang 'thun pa'i chos sgom pa de ye shes kyi me'i 'od 'phro</text></item>
<item><p>43a1</p><section>mdo sde</section><text>bar gyur pa'i phyir 'od 'phro can zhes bya'o/ /sa lnga pa ni byang chub kyi phyogs dang 'thun pa'i chos de dag nyid thabs kyis sgom pa de la dbang bya bar dka' ba nyid kyi phyir shin du sbyang dka' zhes bya'o/ /sa drug pa ni 'du byed kyi 'jug</text></item>
<item><p>43a2</p><section>mdo sde</section><text>pa mngon sum du gyur pa nyid dang / mtshan ma med pa mang du yid la byed pa mngon sum du gyur pa'i phyir mngon du gyur ces bya'o/ /sa bdun pa ni mtshan ma med pa yid la byed pa bar chad med cing rgyun mi 'chad pa ring du rjes su zhugs pa dang /</text></item>
<item><p>43a3</p><section>mdo sde</section><text>rnam par dag pa'i sa dang rjes su 'brel ba nyid kyi phyir ring du song ba zhes bya'o/ /sa brgyad pa ni mtshan ma med pa la lhun gyis grub pa nyid dang / mtshan ma'i nyon mongs pa kun du byung bas mi skyod pa nyid kyi phyir mi g.yo ba zhes bya'o/ /sa dgu pa</text></item>
<item><p>43a4</p><section>mdo sde</section><text>ni rnam pa thams cad tu chos ston pa'i dbang la kha na ma tho ba med pa'i blo gros shin du yangs pa thob pa nyid kyi phyir legs pa'i blo gros zhes bya'o/ /sa bcu pa ni gnas ngan len gyi lus nam mkha' lta bu la chos kyi tshogs sprin chen lta</text></item>
<item><p>43a5</p><section>mdo sde</section><text>bus khyab cing khebs pa'i phyir chos kyi sprin zhes bya'o/ /sa bcu gcig pa ni nyon mongs pa dang shes bya'i sgrib pa shin du phra mo spangs pas chags pa med cing thogs pa med par shes bya'i rnam pa thams cad mngon par rdzogs par</text></item>
<item><p>43a6</p><section>mdo sde</section><text>byang chub pa nyid kyi phyir sangs rgyas kyi sa zhes bya'o/ /bcom ldan 'das sa de dag la kun du rmongs pa ni du mchis/ gnas ngan len mi mthun pa'i phyogs ni du mchis lags/ bcom ldan 'das kyis bka' stsal pa/ spyan ras gzigs dbang</text></item>
<item><p>43a7</p><section>mdo sde</section><text>phyug kun du rmongs pa nyi shu rtsa gnyis dang / gnas ngan len mi mthun pa'i phyogs bcu gcig ste/ sa dang po la ni gang zag dang chos la mngon par zhen pa kun du rmongs pa dang / ngan song ba'i nyon mongs pas kun du nyon mongs pa dang / de'i gnas ngan len</text></item>
<item><p>43a8</p><section>mdo sde</section><text>mi mthun pa'i phyogs so/ /gnyis pa la ni ltung ba phra mo'i 'khrul pa kun du rmongs pa dang / las kyi rnam par smin pa rnam pa sna tshogs la kun du rmongs pa dang / de'i gnas ngan len mi mthun pa'i phyogs so/ /gsum pa la ni 'dod pa'i 'dod chags kyi</text></item>
<item><p>43b1</p><section>mdo sde</section><text>kun du rmongs pa dang / thos pa'i gzungs yongs su rdzogs pa la kun du rmongs pa dang / de'i gnas ngan len mi mthun pa'i phyogs so/ /bzhi pa la ni snyoms par 'jug pa la sred pa kun du rmongs pa dang / chos la sred pa kun du rmongs</text></item>
<item><p>43b2</p><section>mdo sde</section><text>pa dang / de'i gnas ngan len mi mthun pa'i phyogs so/ /lnga pa la ni 'khor ba la gcig tu mi phyogs pa nyid dang / mngon du phyogs pa nyid yid la byed pa kun du rmongs pa dang / mya ngan las 'das pa la gcig tu mi phyogs pa nyid dang /</text></item>
<item><p>43b3</p><section>mdo sde</section><text>mngon du phyogs pa nyid yid la byed pa kun du rmongs pa dang / de'i gnas ngan len mi mthun pa'i phyogs so/ /drug pa la ni 'du byed kyi 'jug pa mngon sum du bya ba nyid la kun du rmongs pa dang / mtshan ma mang po kun du 'byung</text></item>
<item><p>43b4</p><section>mdo sde</section><text>ba kun du rmongs pa dang / de'i gnas ngan len mi mthun pa'i phyogs so/ /bdun pa la ni mtshan ma phra mo kun du 'byung ba kun du rmongs pa dang / mtshan ma med pa gcig tu yid la byed pas thabs la kun du rmongs pa dang /</text></item>
<item><p>43b5</p><section>mdo sde</section><text>de'i gnas ngan len mi mthun pa'i phyogs so/ /brgyad pa la ni mtshan ma med pa la rtsol ba kun du rmongs pa dang / mtshan ma rnams la mi dbang ba kun du rmongs pa dang / de'i gnas ngan len mi mthun pa'i phyogs so/ /dgu</text></item>
<item><p>43b6</p><section>mdo sde</section><text>pa la ni chos bstan pa dpag tu med pa dang / chos kyi tshig dang yi ge dpag tu med pa dang / gong nas gong du shes rab dang spobs pa la gzungs kyi dbang la kun du rmongs pa dang / spobs pa'i dbang la kun du rmongs pa dang / de'i</text></item>
<item><p>43b7</p><section>mdo sde</section><text>gnas ngan len mi mthun pa'i phyogs so/ /bcu pa la ni mngon par shes pa chen po la kun du rmongs pa dang / gsang ba dang phra ba la 'jug pa la kun du rmongs pa dang / de'i gnas ngan len mi mthun pa'i phyogs so/ /sangs</text></item>
<item><p>43b8</p><section>mdo sde</section><text>rgyas kyi sa la ni shes bya thams cad la chags pa shin du phra mo kun du rmongs pa dang / thogs pa kun du rmongs pa dang / de'i gnas ngan len mi mthun pa'i phyogs so/ /spyan ras gzigs dbang phyugs de dag ni kun du rmongs</text></item>
<item><p>44a1</p><section>mdo sde</section><text>pa nyi shu rtsa gnyis dang / gnas ngan len bcu gcig po de dag gis rnam par bzhag ste/ bla na med pa yang dag par rdzogs pa'i byang chub ni mi ldan pa yin no/ /bcom ldan 'das gang la de ltar byang chub sems</text></item>
<item><p>44a2</p><section>mdo sde</section><text>dpa' rnams de ltar kun du rmongs pa'i dra ba chen po rab tu dral zhing de'i gnas ngan len thibs po chen po las yang dag par 'das te/ bla na med pa yang dag par rdzogs pa'i byang chub mngon par rdzogs par 'tshang rgya ba'i bla na</text></item>
<item><p>44a3</p><section>mdo sde</section><text>med pa yang dag par rdzogs pa'i byang chub ji tsam du phan yon che zhing 'bras bu che ba ni ngo mtshar lags so/ /bcom ldan 'das de dag rnam par dag pa du dag gis rnam par bzhag pa lags/ spyan ras gzigs dbang</text></item>
<item><p>44a4</p><section>mdo sde</section><text>phyug brgyad kyis te/ lhag pa'i bsam pa rnam par dag pa dang / sems rnam par dag pa dang / snying rje rnam par dag pa dang / pha rol tu phyin pa rnam par dag pa dang / sangs rgyas mthong zhing bsnyen bkur byed pa rnam par dag pa dang /</text></item>
<item><p>44a5</p><section>mdo sde</section><text>sems can yongs su smin par byed pa rnam par dag pa dang / skye ba rnam par dag pa dang / mthu rnam par dag pas so/ /spyan ras gzigs dbang phyug sa dang po la lhag pa'i bsam pa rnam par dag pa nas mthu rnam par</text></item>
<item><p>44a6</p><section>mdo sde</section><text>dag pa'i bar gang yin pa dang / sa gong ma gong ma rnams dang / sangs rgyas kyi sa'i bar la lhag pa'i bsam pa rnam par dag pa nas mthu rnam par dag pa'i bar gang yin pa de ni ches rnam par dag pa dang / ches shin du rnam</text></item>
<item><p>44a7</p><section>mdo sde</section><text>par dag pa yin par rig par bya'o/ /de la sangs rgyas kyi sa la skye ba rnam par dag pa ma gtogs pa sa dang po'i yon tan gang yin pa de dag gis de'i gong ma'i sa rnams de'i yon tan dang yang mnyam la/ rang gi sa'i yon tan</text></item>
<item><p>44a8</p><section>mdo sde</section><text>gyis khyed par du 'phags pa yang yin par rig par bya'o/ /byang chub sems dpa'i sa bcu po thams cad ni yon tan bla na yod pa dag yin la/ sangs rgyas kyi sa ni yon tan bla na med par yang dag par rig par bya'o/ /bcom ldan</text></item>
<item><p>44b1</p><section>mdo sde</section><text>'das ci'i slad du srid par skye ba thams cad kyi nang na byang chub sems dpa'i skye ba rab tu mchog ces bgyi lags/ spyan ras gzigs dbang phyug rnam pa bzhi'i phyir te/ dge ba'i rtsa ba shin du rnam par dag pa 'grub pa nyid kyi</text></item>
<item><p>44b2</p><section>mdo sde</section><text>phyir dang / so sor brtags te len pa nyid kyi phyir dang / 'gro ba thams cad yongs su bskyab pa'i snying rje dang ldan pa nyid kyi phyir dang / bdag nyid kun nas nyon mongs pa can ma yin pa nyid dang / gzhan gyi kun nas nyon mongs pa</text></item>
<item><p>44b3</p><section>mdo sde</section><text>rnam par zlog par byed pa nyid kyi phyir ro/ /bcom ldan 'das ci'i slad du byang chub sems dpa' rnams smon lam rgya chen pos mchi ba dang / smon lam gya nom pa dang ldan pa dang / smon lam gyi stobs can lags spyan ras</text></item>
<item><p>44b4</p><section>mdo sde</section><text>gzigs dbang phyug rnam pa bzhi'i phyir te/ 'di ltar byang chub sems dpa' rnams ni mya ngan las 'das pa'i bde ba la gnas pa la mkhas pa dang / de myur du 'thob par nus pa dang / myur du thob pa de dang bde bar</text></item>
<item><p>44b5</p><section>mdo sde</section><text>gnas pa de yang spangs te/ sems can gyi don rgyu ba med pa dgos pa med pa sdug bsngal mang po sna tshogs yun ring po 'byung ba la yid kyis smon par byed pas te/ de'i phyir smon lam rgya chen pos 'gro ba dang / smon lam</text></item>
<item><p>44b6</p><section>mdo sde</section><text>gya nom pa dang ldan pa dang / smon lam gyi spobs can rnams shes bya'o/ /bcom ldan 'das byang chub sems dpa' rnams kyi bslab pa'i gzhi du mchis lags/ spyan ras gzigs dbang phyug drug ste/ sbyin pa dang /</text></item>
<item><p>44b7</p><section>mdo sde</section><text>tshul khrims dang / bzod pa dang / brtson 'grus dang / bsam gtan dang / shes rab bo/ /bcom ldan 'das gzhi drug po de dag las du ni lhag pa'i tshul khrims kyi bslab pa lags/ du ni lhag pa'i sems kyi bslab</text></item>
<item><p>44b8</p><section>mdo sde</section><text>pa lags/ du ni lhag pa'i shes rab kyi bslab pa lags/ spyan ras gzigs dbang phyug dang po gsum ni lhag pa'i tshul khrims kyi bslab pa yin par rig par bya'o/ /bsam gtan ni lhag pa'i sems kyi bslab pa yin/</text></item>
<item><p>45a1</p><section>mdo sde</section><text>shes rab ni lhag pa'i shes rab kyi bslab pa yin no/ /brtson 'grus ni kun du 'gro ba yin par nga smra'o/ /bcom ldan 'das bslab pa'i gzhi drug po de dag las du ni bsod nams kyi tshogs lags/ du ni</text></item>
<item><p>45a2</p><section>mdo sde</section><text>ye shes kyi tshogs lags/ spyan ras gzigs dbang phyug lhag pa'i tshul khrims kyi bslab pa gang yin pa de ni bsod nams kyi tshogs yin no/ /lhag pa'i shes rab kyi bslab pa gang yin pa de ni ye shes kyi tshogs</text></item>
<item><p>45a3</p><section>mdo sde</section><text>yin no/ /brtson 'grus dang bsam gtan ni kun du 'gro ba yin par nga smra'o/ /bcom ldan 'das bslab pa'i gzhi drug po de dag la byang chub sems dpas ji ltar bslab par bgyi lags/ spyan ras gzigs dbang phyug rnam</text></item>
<item><p>45a4</p><section>mdo sde</section><text>pa lngas te/ pha rol du phyin pa dang ldan pa'i dam pa'i chos bstan pa/ byang chub sems dpa'i sde snod la thog ma kho nar shin du mos pa dang / de'i 'og tu chos spyad pa bcu po dag gis thos pa dang / bsams pa dang bsgoms</text></item>
<item><p>45a5</p><section>mdo sde</section><text>pa las byung ba'i shes rab bsgrub pa dang / byang chub kyi sems rjes su bsrung ba dang / dge ba'i bshes gnyen la bsten pa dang / rgyun mi 'chad par dge ba'i phyogs la sbyor bas bslab par bya'o/ /bcom ldan 'das</text></item>
<item><p>45a6</p><section>mdo sde</section><text>ci'i slad du bslab pa'i gzhi de dag grangs drug tu gdags par rig par bgyi lags/ spyan ras gzigs dbang phyug rnam pa gnyis kyi phyir te/ sems can la phan gdags pa dang / nyon mongs pa'i gnyen po nyid kyi</text></item>
<item><p>45a7</p><section>mdo sde</section><text>phyir ro/ /de la gsum ni sems can la phan gdags pa yin la/ gsum ni nyon mongs pa'i gnyen po yin par rig par bya ste/ de la byang chub sems dpa' sbyin pas ni sems can rnams la yo byad nye bar bsgrub</text></item>
<item><p>45a8</p><section>mdo sde</section><text>pa'i phan 'dogs pas phan 'dogs so/ /tshul khrims kyis ni phongs pa dang gnod pa dang / rnam par tho 'tsham pa nye bar mi sgrub pa'i phan 'dogs pa'i phan 'dogs so/ /bzod pas ni phongs pa dang gnod pa dang rnam par tho</text></item>
<item><p>45b1</p><section>mdo sde</section><text>'tsham pa la ci mi snyam pas phan 'dogs te/ de gsum gyis ni sems can la phan 'dogs so/ /brtson 'grus kyis ni nyon mongs pa rnam par bcil ba dang / nyon mongs pa yang dag par bcom pa'i dge ba'i phyogs la sbyor bar byed de/</text></item>
<item><p>45b2</p><section>mdo sde</section><text>de ni nyon mongs pas dge ba'i phyogs la sbyor ba las bskyod par mi nus so/ /bsam gtan gyis ni nyon mongs pa rnams rnam par gnon to/ /shes rab kyis ni bag la nyal legs par 'joms par byed de/ de gsum ni nyon</text></item>
<item><p>45b3</p><section>mdo sde</section><text>mongs pa'i gnyen po yin no/ /bcom ldan 'das ci'i slad du pha rol tu phyin pa gzhan dag grangs bzhir gdags par rig par bgyi lags/ spyan ras gzigs dbang phyug pha rol tu phyin pa drug po de dag nyid kyi grogs su gyur</text></item>
<item><p>45b4</p><section>mdo sde</section><text>pa nyid yin pa'i phyir te/ de la pha rol du phyin pa gsum gyis sems can rnams la phan btags nas byang chub sems dpas bsdu ba'i dngos pos zin pa'i thabs la mkhas pas dge ba la 'jog par byed de/ de'i phyir</text></item>
<item><p>45b5</p><section>mdo sde</section><text>ngas thabs mkhas pa'i pha rol tu phyin pa ni gsum po dag gi grogs su gyur pa yin par yongs su bstan to/ /spyan ras gzigs dbang phyug gal te byang chub sems dpa' tshe 'di la nyon mongs pa mang bas rtag tu sgom mi</text></item>
<item><p>45b6</p><section>mdo sde</section><text>nus pa dang / khams dang mos pa dma' ba'i phyir lhag pa'i bsam pa stobs chung bas sems nang du 'jog mi nus pa dang / byang chub sems dpa'i sde snod thos pa'i dmigs pa la bsam gtan yongs su ma bsgoms</text></item>
<item><p>45b7</p><section>mdo sde</section><text>pas 'jig rten las 'das pa'i shes rab mngon par sgrub mi nus pa yin na/ de bsod nams kyi tshogs chung ngu yang yang dag par blangs te gnas shing phyi ma la nyon mongs pa chung ba nyid du yid kyis smon par byed pa de</text></item>
<item><p>45b8</p><section>mdo sde</section><text>ni de'i smon lam gyi pha rol du phyin pa yin te/ des nyon mongs pa chung ba dang / brtson 'grus rtsom nus par 'gyur bas/ de'i phyir smon lam gyi pha rol tu phyin pa ni brtson 'grus kyi pha rol tu phyin pa'i grogs su gyur pa yin no/ /</text></item>
<item><p>46a1</p><section>mdo sde</section><text>des skyes bu dam pa yang dag par bsten pa dang dam pa'i chos mnyan pa la brten nas tshul bzhin yid la byed pa thob cing lhag pa'i bsam pa stobs chung ba nyid rnam par bzlog nas khams gya nom pa las bsam</text></item>
<item><p>46a2</p><section>mdo sde</section><text>pa'i stobs thob par 'gyur ba de ni de'i stobs kyi pha rol tu phyin pa yin te/ des sems nang du 'jog nus pas/ de'i phyir stobs kyi pha rol tu phyin pa'i bsam gtan gyi pha rol du phyin pa'i grogs su gyur pa yin no/ /de la byang</text></item>
<item><p>46a3</p><section>mdo sde</section><text>chub sems dpa'i sde snod thos pa'i dmigs pa yongs su bsgoms pa la bsam gtan byed de/ de ni de'i phyir shes rab kyi pha rol tu phyin pa yin te/ des 'jig rten las 'das pa'i shes rab mngon par sgrub nus par</text></item>
<item><p>46a4</p><section>mdo sde</section><text>'gyur bas de'i phyir ngas ye shes kyi pha rol tu phyin pa ni shes rab kyi pha rol tu phyin pa'i grogs su gyur pa yin par yongs su bstan no/ /bcom ldan 'das ci'i slad du pha rol tu phyin pa drug po de dag gi go rims de ltar</text></item>
<item><p>46a5</p><section>mdo sde</section><text>bstan par rig par bgyi lags/ spyan ras gzigs dbang phyug de dag gong nas gong du 'grub pa'i rten nyid yin pa'i phyir te/ byang chub sems dpa' lus dang longs spyod la mi lta na tshul khrims yang dag par len</text></item>
<item><p>46a6</p><section>mdo sde</section><text>par byed do/ /tshul khrims rjes su srung na bzod pa dang ldan par 'gyur ro/ /bzod pa dang ldan na brtson 'grus rtsom par 'gyur ro/ /brtson 'grus brtsams na bsam gtan sgrub par 'gyur ro/ /bsam gtan grub na</text></item>
<item><p>46a7</p><section>mdo sde</section><text>'jig rten las 'das pa'i shes rab 'thob bo/ /bcom ldan 'das pha rol tu phyin pa de dag rnam pa dur rab tu dbye lags/ spyan ras gzigs dbang phyug rnam pa gsum du ste/ sbyin pa rnam pa gsum ni chos sbyin pa dang /</text></item>
<item><p>46a8</p><section>mdo sde</section><text>zang zing sbyin pa dang / mi 'jigs pa sbyin pa'o/ /tshul khrims rnam pa gsum ni mi dge ba las ldog pa'i tshul khrims dang / dge ba la 'jug pa'i tshul khrims dang / sems can gyi don la 'jug pa'i tshul khrims so/ /</text></item>
<item><p>46b1</p><section>mdo sde</section><text>bzod pa rnam pa gsum ni gnod pa byed pa la mi mjed pa'i bzod pa dang / sdug bsngal la ci mi snyam pa'i bzod pa dang / chos la nges par rtog pa'i bzod pa'o/ /brtson 'grus rnam pa gsum ni go cha'i brtson 'grus dang /</text></item>
<item><p>46b2</p><section>mdo sde</section><text>dge ba la sbyor ba'i brtson 'grus dang / sems can gyi don la sbyor ba'i brtson 'grus so/ /bsam gtan rnam pa gsum ni rnam par mi rtog cing zhi la rab tu zhi bas nyon mongs pa dang / sdug bsngal gyi gnyen po bde bar gnas</text></item>
<item><p>46b3</p><section>mdo sde</section><text>pa'i bsam gtan dang / yon tan mngon par sgrub pa'i bsam gtan dang / sems can gyi don mngon par sgrub pa'i bsam gtan no/ /shes rab rnam pa gsum ni kun rdzob kyi bden pa la dmigs pa dang / don dam pa'i bden pa</text></item>
<item><p>46b4</p><section>mdo sde</section><text>la dmigs pa dang / sems can gyi don la dmigs pa'o/ /bcom ldan 'das ci'i slad du pha rol du phyin pa de dag pha rol tu phyin pa rnams shes bgyi lags/ spyan ras gzigs dbang phyug lnga'i phyir te/ chags pa med pa</text></item>
<item><p>46b5</p><section>mdo sde</section><text>nyid dang / mi lta ba nyid dang / kha na ma tho ba med pa nyid dang / rnam par mi rtog pa nyid dang / yongs su bsngo ba nyid kyi phyir ro/ /de la chags pa med pa nyid ni pha rol tu phyin pa dang mi mthun pa'i dngos po la lhag par chags pa</text></item>
<item><p>46b6</p><section>mdo sde</section><text>med pa gang yin pa'o/ /de la mi lta ba nyid ni pha rol tu phyin pa'i 'bras bu rnam par smin pa dang / lan du phan 'dogs pa dang 'brel ba'i sems med pa gang yin pa'o/ /de la kha na ma tho ba med pa nyid ni pha rol tu phyin pa</text></item>
<item><p>46b7</p><section>mdo sde</section><text>de dag kun nas nyon mongs pa can gyi chos dang ma 'dres shing thabs ma yin pa rnam par spangs pa gang yin pa'o/ /de la rnam par mi rtog pa nyid ni pha rol tu phyin pa de dag gi rang gi mtshan nyid la sgra ji bzhin du mngon par zhen pa med</text></item>
<item><p>46b8</p><section>mdo sde</section><text>pa gang yin pa'o/ /de la yongs su bsngo ba nyid ni pha rol tu phyin pa de dag nyid byas shing bsags pa byang chub sems dpa'i 'bras bur smon pa gang yin pa'o/ /bcom ldan 'das pha rol du phyin pa dang mi mthun pa'i dngos po gang lags/</text></item>
<item><p>47a1</p><section>mdo sde</section><text>spyan ras gzigs dbang phyug de dag ni dngos po drug tu rig par bya ste/ 'dod pa'i dga' ba dang longs spyod dang dbang phyug dang bdag nyid kyi bsod nams la yon tan gyi phan yon du lta ba dang / lus dang ngag dang yid ci</text></item>
<item><p>47a2</p><section>mdo sde</section><text>'dod dgur kun du spyod pa dang / brnyas pa mi bzod pa dang mi brtson pas bsod nams dang 'du 'dzi dang / 'jig rten gyi las sna tshogs dang rnam par g.yeng ba la 'jug pa dang / mthong ba dang thos pa dang / bye brag phyed pa dang /</text></item>
<item><p>47a3</p><section>mdo sde</section><text>rnam par shes pa'i tha snyad kyi spros pa dag la yon tan gyi phan yon du lta ba'o/ /bcom ldan 'das pha rol du phyin pa de dag gi rnam par smin pa'i 'bras bu gang lags/ spyan ras gzigs dbang phyug de yang rnam pa drug</text></item>
<item><p>47a4</p><section>mdo sde</section><text>tu rig par bya ste/ longs spyod chen po nyid dang / bde 'gror 'gro ba dang / khon med cing dbyen med la bde ba dang yid bde ba mang ba dang / sems can gyi bdag po dang / lus la gnod pa med pa dang / dbang che bar grag</text></item>
<item><p>47a5</p><section>mdo sde</section><text>pa'o/ /bcom ldan 'das pha rol tu phyin pa de dag la kun nas nyon mongs pa can gyi chos dang 'dres pa gang lags/ spyan ras gzigs dbang phyug de ni sbyor ba bzhis rig par bya ste/ snying rje med pa'i sbyor ba dang / tshul</text></item>
<item><p>47a6</p><section>mdo sde</section><text>bzhin ma yin pa'i sbyor ba dang / rtag tu mi byed pa'i sbyor ba dang / gus par mi byed pa'i sbyor bas so/ /de la tshul bzhin ma yin pa'i sbyor ba ni 'di yin te/ de las gzhan pa'i pha rol tu phyin pa dag la de las</text></item>
<item><p>47a7</p><section>mdo sde</section><text>gzhan pa'i pha rol du phyin pa'i sgom pa nyams pa gang yin pa'o/ /bcom ldan 'das thabs ma lags pa gang lags/ spyan ras gzigs dbang phyug byang chub sems dpa' pha rol tu phyin pa de dag gis sems can</text></item>
<item><p>47a8</p><section>mdo sde</section><text>rnams la phan 'dogs pa na/ gal te zang zing gis phan 'dogs pa nye bar sgrub pa tsam gyis chog par 'dzin cing mi dge ba'i gnas las bslang ste/ dge ba'i gnas su 'jog par mi byed na/ de ni thabs ma yin pa yin no/ /</text></item>
<item><p>47b1</p><section>mdo sde</section><text>de ci'i phyir zhe na/ spyan ras gzigs dbang phyug de tsam gyis sems can la phan gdags pa ma yin pa'i phyir te/ 'di lta ste dper na/ mi gtsang ba ni che yang rung chung yang rung ste/ rnam grangs gang gis kyang dri zhim por bya bar mi nu</text></item>
<item><p>47b2</p><section>mdo sde</section><text>so/ /de bzhin du 'du byed kyi sdug bsngal nyid kyi rang bzhin gyis sdug bsngal bar gyur pa'i sems can rnams kyang zang zing gis phan gdags pa nye bar sgrub pa tsam gyi rnam grangs gis kyang bde bar byar mi nus kyi/ dge ba la 'jog</text></item>
<item><p>47b3</p><section>mdo sde</section><text>pa gang yin pa de ni de dag la phan 'dogs pa'i mchog kho na yin no/ /bcom ldan 'das pha rol tu phyin pa de dag gi rnam par dag pa du mchis lags/ spyan ras gzigs dbang phyug nga ni rnam pa lnga po de dag ma gtog</text></item>
<item><p>47b4</p><section>mdo sde</section><text>par pha rol tu phyin pa rnams kyi rnam par dag pa gzhan yod par mi smra mod kyi/ 'on kyang de dag nyid la brten nas pha rol tu phyin pa rnams kyi rnam par dag pa bsdus pa dang / so so ba khyod la bshad par bya'o/ /de la</text></item>
<item><p>47b5</p><section>mdo sde</section><text>pha rol tu phyin pa thams cad kyi rnam par dag pa bsdus pa ni rnam pa bdun gyis rig par bya ste/ bdun gang zhe na/ 'di lta ste/ byang chub sems dpa'i chos de dag gis gzhan las shes kyi khe yongs su mi tshol ba</text></item>
<item><p>47b6</p><section>mdo sde</section><text>dang / chos de dag la lta bas mngon par zhen par mi byed pa dang / chos 'di dag byang chub tu nges par 'byin pa yin nam ma yin snyam du yid gnyis dang the tshom skyed par mi byed pa dang / bdag la mi stod gzhan la mi</text></item>
<item><p>47b7</p><section>mdo sde</section><text>smod cing brnyas par mi byed pa dang / dregs par mi byed cing bag med par mi byed pa dang / cung zad tsam dang ngan ngon tsam gyis chog par mi 'dzin pa dang / chos de dag gis ser sna mi byed cing gzhan dag la phrag</text></item>
<item><p>47b8</p><section>mdo sde</section><text>dog mi byed pa yin no/ /pha rol tu phyin pa'i rnam par dag pa so so tha dad pa de yang rnam pa bdun kho nar rig par bya ste/ tha dad pa'i rnam pa bdun gang zhe na/ 'di lta ste sbyin pa rnam par dag pa rnam pa bdun po sbyin par</text></item>
<item><p>48a1</p><section>mdo sde</section><text>bya ba'i dngos po rnam par dag pas sbyin pa rnam par dag pa sbyin par byed pa dang / tshul khrims rnam par dag pa dang / lta ba rnam par dag pa dang / sems rnam par dag pa dang / ngag rnam par dag pa dang / shes</text></item>
<item><p>48a2</p><section>mdo sde</section><text>pa rnam par dag pa dang / dri ma rnam par dag pas sbyin pa rnam par dag pa sbyin par byed do zhes ngas bstan pa gang yin pa de dag byang chub sems dpas yang dag par blangs te gnas pa de ni sbyin pa rnam par dag pa bdun yin no/ /</text></item>
<item><p>48a3</p><section>mdo sde</section><text>'di lta ste/ byang chub sems dpa' sdom pa bcas pa la bslab pa'i gzhi rnam pa thams cad la mkhas pa dang / ltung ba las bslang ba la mkhas pa dang / de la nges pa'i tshul khrims can dang / brtan pa'i tshul khrims</text></item>
<item><p>48a4</p><section>mdo sde</section><text>can dang / rtag tu byed pa dang / rtag tu 'jug pa dang / bslab pa'i gzhi rnams yang dag par blangs te slob par byed pa de ni tshul khrims rnam par dag pa rnam pa bdun yin no/ /'di lta ste/ thams cad las gnod pa</text></item>
<item><p>48a5</p><section>mdo sde</section><text>thams cad nye bar gnas pa na/ bdag nyid kyi las kyi rnam par smin pa la rton pas mi 'khrug pa dang / lan bya ba'i phyir slar spyo ba dang / gshe ba dang / brdeg pa dang / bsdigs pa dang / mtshang 'dru ba'i gnod pa dag gis sbyor</text></item>
<item><p>48a6</p><section>mdo sde</section><text>bar mi byed pa dang / khon gyi bsam pa mi 'dzin pa dang / shad kyis chags pa na yongs su nyon mongs par mi byed pa dang / shad kyis 'chags pa la mi sdod pa dang / 'jigs pa dang zang zing gi sems kyis</text></item>
<item><p>48a7</p><section>mdo sde</section><text>bzod par byed pa ma yin pa dang / phan gdags par bya ba la yal bar mi 'dor ba de ni bzod pa rnam par dag pa rnam pa bdun no/ /'di lta ste/ brtson 'grus kyi mnyam pa nyid rab tu shes pa dang / brtson 'grus brtsam</text></item>
<item><p>48a8</p><section>mdo sde</section><text>pa des bdag la mi stod cing gzhan la mi smod pa dang / mthu dang ldan pa dang / brtson 'grus dang ldan pa dang / spro ba dang ldan pa dang / rtul ba brtan pa dang / dge ba'i chos rnams la brtson pa ma gtang ba de ni brtson 'grus</text></item>
<item><p>48b1</p><section>mdo sde</section><text>rnam par dag pa bdun yin no/ /'di lta ste/ mtshan ma legs par rtogs pa'i ting nge 'dzin la bsam gtan pa dang / yongs su rdzogs pa'i ting nge 'dzin la bsam gtan pa dang / gnyi ga'i cha'i ting nge 'dzin la bsam gtan pa</text></item>
<item><p>48b2</p><section>mdo sde</section><text>dang / shugs kyis 'byung ba'i ting nge 'dzin la bsam gtan pa dang / mi gnas pa'i ting nge 'dzin la bsam gtan pa dang / shin du sbyang ba byas pa'i ting nge 'dzin la bsam gtan pa dang / byang chub sems dpa'i sde snod kyi</text></item>
<item><p>48b3</p><section>mdo sde</section><text>dmigs pa yongs su bsgoms pa dpag tu med pa'i ting nge 'dzin la bsam gtan pa de ni bsam gtan rnam par dag pa rnam pa bdun yin no/ /'di lta ste/ de'i shes rab de sgro 'dogs pa'i mtha' dang skur ba 'debs pa'i</text></item>
<item><p>48b4</p><section>mdo sde</section><text>mtha' rnam par spangs te dbu ma'i lam gyis nges par 'byung ba dang / shes rab des stong pa nyid dang / smon pa med pa dang / mtshan ma med pa'i rnam par thar pa'i sgo gsum po dag la rnam par thar pa'i sgo'i don kyang</text></item>
<item><p>48b5</p><section>mdo sde</section><text>yang dag pa ji lta ba bzhin du rab tu shes pa dang / kun brtags pa dang / gzhan gyi dbang dang / yongs su grub pa'i ngo bo nyid gsum po dag la ngo bo nyid kyi don yang dag pa ji lta ba bzhin du rab tu shes pa dang / mtshan nyid dang /</text></item>
<item><p>48b6</p><section>mdo sde</section><text>skye ba dang / don dam pa ngo bo nyid med pa gsum po dag la ngo bo nyid med pa'i don kyang yang dag pa ji lta ba bzhin du rab tu shes pa dang / rig pa'i gnas lnga po dag la kun rdzob kyi bden pa'i don kyang yang dag pa ji</text></item>
<item><p>48b7</p><section>mdo sde</section><text>lta ba bzhin du rab tu shes pa dang / de bzhin nyid rnam pa bdun la don dam pa'i bden pa'i don kyang yang dag pa ji lta ba bzhin du rab tu shes pa dang / rnam par mi rtog cing spros pa med la tshul gcig tu de la mang</text></item>
<item><p>48b8</p><section>mdo sde</section><text>du gnas pa dang / 'dres pa tshad med pa'i chos la dmigs pa'i lhag mthong gis chos kyi rjes su mthun pa'i chos sgrub pa yang dag par sgrub par byed pa de ni shes rab rnam par dag pa rnam pa bdun yin par rig</text></item>
<item><p>49a1</p><section>mdo sde</section><text>par bya'o/ /bcom ldan 'das rnam pa lnga po de dag gi so so'i las gang lags/ spyan ras gzigs dbang phyug de dag gi las kyang rnam pa lngar rig par bya ste/ chags pa med pa nyid kyis ni byang chub sems dpa'</text></item>
<item><p>49a2</p><section>mdo sde</section><text>tshe 'di la pha rol tu phyin pa rnams la rtag tu byed pa dang / gus par byed pa'i sbyor bas bag yod par byed do/ /mi lta ba nyid kyis ni phyi mar de dag la bag yod pa'i rgyu yongs su 'dzin par byed do/ /kha na ma tho ba med pa nyid kyis</text></item>
<item><p>49a3</p><section>mdo sde</section><text>ni pha rol tu phyin pa shin du yongs su rdzogs pa dang / yongs su dag pa dang / yongs su byang ba dag sgom par byed do/ /rnam par mi rtogs pa nyid kyis n-i thabs la mkhas pa des myur du pha rol du phyin pa yongs su</text></item>
<item><p>49a4</p><section>mdo sde</section><text>rdzogs par byed do/ /yongs su bsngo ba nyid kyis ni bla na med pa yang dag par rdzogs pa'i byang chub kyi bar du tshe rabs thams cad du rnam par smin pa'i 'bras bu 'dod pa dang bcas pa'i pha rol tu phyin pa mi zad pa</text></item>
<item><p>49a5</p><section>mdo sde</section><text>nyid 'thob par byed do/ /bcom ldan 'das pha rol tu phyin pa de dag gi rgya che ba nyid gang lags/ spyan ras gzigs dbang phyug chags pa med pa nyid dang / mi lta ba nyid dang / yongs su bsngo ba nyid gang yin pa'o/ /</text></item>
<item><p>49a6</p><section>mdo sde</section><text>kun nas nyon mongs pa ma mchis pa gang lags/ kha na ma tho ba med pa nyid dang / rnam par mi rtog pa nyid gang yin pa'o/ /sbyangs pa nyid gang lags/ so sor brtag cing bya ba nyid gang yin pa'o/ /mi g.yo ba</text></item>
<item><p>49a7</p><section>mdo sde</section><text>nyid gang lags/ sar chud pa rnams kyi yongs su mi nyam pa'i chos nyid gang yin pa'o/ /shin du rnam par dag pa nyid gang lags/ spyan ras gzigs dbang phyug sa bcu par gtogs pa nyid dang / sangs rgyas</text></item>
<item><p>49a8</p><section>mdo sde</section><text>kyi sar gtogs pa nyid gang yin pa'o/ /bcom ldan 'das ci'i slad du byang chub sems dpa' rtag tu pha rol tu phyin pa'i rnam par smin pa'i 'bras bu 'dod pa bas ma 'tshal ba dang / pha rol tu phyin pa bas ma 'tshal ba dang</text></item>
<item><p>49b1</p><section>mdo sde</section><text>ldan pa lags/ spyan ras gzigs dbang phyug gcig la gcig brten na sar grub pa bsgom pa nyid kyi phyir ro/ /bcom ldan 'das ci'i slad du byang chub sems dpa' rnams pha rol tu phyin pa rnams la ji ltar de ltar pha</text></item>
<item><p>49b2</p><section>mdo sde</section><text>rol tu phyin pa'i rnam par smin pa'i 'bras bu 'dod pa la dad pas gnas pa ma lags/ spyan ras gzigs dbang phyug rgyu lnga'i phyir te/ pha rol tu phyin pa rnams ni ches lhag par bde ba dang / yid bde ba'i rgyu yin pa'i phyir dang /</text></item>
<item><p>49b3</p><section>mdo sde</section><text>bdag dang gzhan la phan 'dogs pa'i rgyu yin pa'i phyir dang / phyi ma la de'i rnam par smin pa'i 'bras bu 'dod pa'i rgyu yin pa'i phyir dang / kun nas nyon mongs pa med pa'i gzhi yin pa'i phyir dang / mi 'gyur ba'i</text></item>
<item><p>49b4</p><section>mdo sde</section><text>chos nyid yin pa'i phyir ro/ /bcom ldan 'das pha rol du phyin pa de dag gi so so'i mthu gang lags/ spyan ras gzigs dbang phyug de dag gi so so'i mthu ni rnam pa bzhir rig par bya ste/ pha rol du phyin pa bsgom</text></item>
<item><p>49b5</p><section>mdo sde</section><text>pa na mi mthun pa'i phyogs ser sna dang / 'chal pa'i tshul khrims dang / sems 'khrug pa dang / le lo dang / rnam par g.yeng ba dang / lta ba'i rnam pa rab tu spong ba dang / bla na med pa yang dag par rdzogs pa'i byang chub tu</text></item>
<item><p>49b6</p><section>mdo sde</section><text>'gyur ba dang / tshe 'di la bdag dang sems can rnams la phan 'dogs par 'gyur ba dang / phyi ma la rnam par smin pa'i 'bras bu 'dod pa rgya chen po zad mi shes pa 'thob par 'gyur ba'o/ /bcom ldan 'das pha rol du</text></item>
<item><p>49b7</p><section>mdo sde</section><text>phyin pa de dag rgyu gang las byung ba dang / 'bras bu gang dang ldan pa dang / don gang dang ldan pa lags/ bcom ldan 'das kyis bka' stsal pa/ spyan ras gzigs dbang phyug pha rol tu phyin pa rnams ni snying rje'i rgyu las</text></item>
<item><p>49b8</p><section>mdo sde</section><text>byung ba dang / rnam par smin pa'i 'bras bu 'dod pa dang / sems can la phan 'dogs pa'i 'bras bu dang ldan pa dang / byang chub chen po yongs su rdzogs par byed pa'i don chen po dang ldan pa yin no/ /bcom ldan 'das</text></item>
<item><p>50a1</p><section>mdo sde</section><text>gal te byang chub sems dpa' rnams longs spyod pas ma 'tshal ba dang ldan pa dang / snying rje can lags na ci'i slad du 'jig rten na dbul po gda' lags/ spyan ras gzigs dbang phyug de ni sems can rnams</text></item>
<item><p>50a2</p><section>mdo sde</section><text>kyi rang gi las kyi nyes pa kho na yin no/ /de lta ma yin te sems can rnams kyi rang gi nyes byas de'i gags su gyur pa ma yin du zin na/ de dag la rtag tu bya ba nyid la zhugs pa dang / longs spyod mi zad pa nyid yod bzhin</text></item>
<item><p>50a3</p><section>mdo sde</section><text>du 'jig rten sdug bsngal ba lta snang bar ga la 'gyur/ spyan ras gzigs dbang phyug 'di lta ste dper na/ yi dgas lus skom pas gdungs pa rnams kyis rgya mtsho'i chu skams par mthong ba de ni rgya mtsho dag gis nyes</text></item>
<item><p>50a4</p><section>mdo sde</section><text>pa ma yin gyi yi dgas de dag nyid kyi rang gi las kyi 'bras bu'i nyes pa yin no/ /de bzhin du 'bras bu med par gyur pa gang yin pa de ni byang chub sems dpa'i sbyin pa dag gis rgya mtsho lta bur gyur pa rnams kyi nyes pa</text></item>
<item><p>50a5</p><section>mdo sde</section><text>ma yin gyi sems can rang gi nyes pa byas pa yi dgas lta bu rnams kyi rang gi las kyi nyes pa yin no/ /bcom ldan 'das byang chub sems dpa' chos rnams kyi ngo bo nyid ma mchis pa nyid pha rol tu phyin pa gang gis</text></item>
<item><p>50a6</p><section>mdo sde</section><text>'dzin lags/ spyan ras gzigs dbang phyug shes rab kyi pha rol tu phyin pas 'dzin no/ /bcom ldan 'das gal te shes rab kyi pha rol tu phyin pas ngo bo nyid ma mchis pa nyid 'dzin na/ ngo bo nyid dang bcas pa nyid</text></item>
<item><p>50a7</p><section>mdo sde</section><text>kyang ci'i slad du mi 'dzin lags/ spyan ras gzigs dbang phyug nga ni ngo bo nyid kyis ngo bo nyid med pa nyid 'dzin par mi smra mod kyi/ 'on kyang yi ges bstan pa med par ngo bo nyid med pa yi ge med pa so so rang rig pa</text></item>
<item><p>50a8</p><section>mdo sde</section><text>de bstan par mi nus pas de'i phyir ngo bo nyid med pa nyid 'dzin no zhes de skad brjod do/ /bcom ldan 'das pha rol tu phyin pa zhes kyang bgyi/ nye ba'i pha rol tu phyin pa zhes kyang bgyi/ pha rol du phyin pa chen po zhes kyang bgyi</text></item>
<item><p>50b1</p><section>mdo sde</section><text>lags na/ bcom ldan 'das pha rol tu phyin pa gang lags/ nye ba'i pha rol tu phyin pa ni gang lags/ pha rol tu phyin pa chen po ni gang lags/ spyan ras gzigs dbang phyug 'di la byang chub sems dpa' dus dpag tu</text></item>
<item><p>50b2</p><section>mdo sde</section><text>med pa nas yongs su bsgoms pa'i sbyin pa la sogs pa dge ba'i chos rnams dang ldan pa yang yin la/ de la nyon mongs pa yang kun 'byung zhing de zil gyis gnon par ni mi nus kyi/ des zil gyis gnon par 'gyur ba</text></item>
<item><p>50b3</p><section>mdo sde</section><text>'di lta ste/ mos pas spyod pa'i sa la mos pa chung ngu dang 'bring la zhugs pa de ni pha rol du phyin pa zhes bya'o/ /yang dus dpag tu med pa nas ches yongs su bsgoms pa'i dge ba'i chos de dag nyid dang ldan zhing de la</text></item>
<item><p>50b4</p><section>mdo sde</section><text>nyon mongs pa yang kun du 'byung la/ de zil gyis gnon cing des zil gyis gnon par mi 'gyur ba 'di lta ste/ sa dang po nas bzung ba de ni nye ba'i pha rol du phyin pa zhes bya'o/ /yang dus dpag tu med pa nas ches shin</text></item>
<item><p>50b5</p><section>mdo sde</section><text>du yongs su bsgoms pa'i dge ba'i chos de dag nyid dang ldan zhing de la thams cad kyi thams cad du nyon mongs pa kun du mi 'byung ba'i chos can du gyur pa 'di lta ste/ sa brgyad pa nas bzung ba de ni pha rol du phyin pa chen po</text></item>
<item><p>50b6</p><section>mdo sde</section><text>zhes bya'o/ /bcom ldan 'das sa de dag la nyon mongs pa'i bag la nyal rnam pa du mchis lags/ spyan ras gzigs dbang phyug rnam pa gsum ste/ spyan ras gzigs dbang phyug grogs yang dag par bcom</text></item>
<item><p>50b7</p><section>mdo sde</section><text>pa ni 'di lta ste/ sa lnga po dag na nyon mongs pa lhan cig skyes pa/ kun du 'byung ba'i grogs nyon mongs pa lhan cig skyes pa ma yin pa kun du 'byung ba de de'i tshe de la med pas de'i phyir grogs yang dag par bcom pa</text></item>
<item><p>50b8</p><section>mdo sde</section><text>zhes bya'o/ /bag la nyal stobs chung ba ni 'di lta ste/ sa drug pa dang bdun pa la cha phra mo kun du 'byung ba nyid dang / bsgoms pas mnan pas kun du 'byung ba nyid kyi phyir ro/ /bag la nyal phra mo ni 'di lta ste/ sa brgyad pa</text></item>
<item><p>51a1</p><section>mdo sde</section><text>dang de'i gong ma rnams la nyon mongs pa thams cad kyi thams cad du kun du mi 'byung ba dang / shes bya'i sgrib pa tsam la gnas pa nyid kyi phyir ro/ /bcom ldan 'das bag la nyal de dag gnas ngan len spangs pa</text></item>
<item><p>51a2</p><section>mdo sde</section><text>rnam pa dus rab tu phye ba lags/ spyan ras gzigs dbang phyug rnam pa gnyis kyis te/ gnas ngan len lpags shun la yod pa lta bu spangs pas ni dang po dang gnyis pa rab tu phye ba yin no/ /bri la yod pa lta bu spangs pa ni gsum</text></item>
<item><p>51a3</p><section>mdo sde</section><text>pa'o/ /gnas ngan len snying po la yod pa lta bu spangs pa gang yin pa de ni thams cad kyi thams cad du bag la nyal med pa'i gnas skabs yin te/ sangs rgyas kyi sa yin par ngas yongs su bstan no/ /bcom ldan 'das</text></item>
<item><p>51a4</p><section>mdo sde</section><text>gnas ngan len de dag bskal pa grangs ma mchis pa du dag gis spong bar 'gyur lags/ spyan ras gzigs dbang phyug grangs med pa gsum gyis sam dus tshigs dang / zla ba dang / zla ba phyed dang / zhag dang nyi ma dang /</text></item>
<item><p>51a5</p><section>mdo sde</section><text>thun dang thun phyed dang / skad cig dang / thang cig dang / yud tsam dang / bskal pa dpag tu med pa dag gis spong ngo / /bcom ldan 'das sa de dag la byang chub sems dpa' rnams kyi nyon mongs pa skye ba'i mtshan nyid ni</text></item>
<item><p>51a6</p><section>mdo sde</section><text>gang lags/ skyon ni gang lags/ yon tan ni gang lags par rig par bgyi/ spyan ras gzigs dbang phyug byang chub sems dpa' rnams kyi nyon mongs pa skye ba ni kun nas nyon mongs pa med pa'i mtshan nyid yin no/ /</text></item>
<item><p>51a7</p><section>mdo sde</section><text>de ci'i phyir zhe na/ byang chub sems dpa' sa dang po la so sor nges pa kho nar chos kyi dbyings thams cad rab tu rtogs pa'i phyir te/ des na byang chub sems dpa'i nyon mongs pa ni shes bzhin kho nar skye ba yin gyi/ mi</text></item>
<item><p>51a8</p><section>mdo sde</section><text>shes par ma yin pas de'i phyir kun nas nyon mongs pa med pa'i mtshan nyid yin no/ /rang gi rgyud la sdug bsngal skyed par mi nus pa nyid kyi phyir skyon med pa yin no/ /sems can gyi khams kyi sdug bsngal rnam par</text></item>
<item><p>51b1</p><section>mdo sde</section><text>bzlog pa'i rgyu nyid yin pa'i phyir yon tan dpag tu med pa yin no/ /bcom ldan 'das gang la da ltar byang chub sems dpa' rnams kyi nyon mongs skye ba dag gis kyang sems can dang / nyan thos dang / rang sangs rgyas thams cad</text></item>
<item><p>51b2</p><section>mdo sde</section><text>kyi dge ba'i rtsa ba rnams de tsam du zil gyis gnon par bgyid na/ de las gzhan pa'i yon tan rnams kyis lta smos kyang ci 'tshal te/ byang chub ji tsam du don che ba ni ngo mtshar lags so/ /bcom ldan 'das bcom ldan</text></item>
<item><p>51b3</p><section>mdo sde</section><text>'das kyis nyan thos kyi theg pa gang yin pa dang / theg pa chen po gang yin pa de ni theg pa gcig go zhes bka' stsal pa de la dgongs pa gang lags/ spyan ras gzigs dbang phyug ngas nyan thos kyi theg par chos sna</text></item>
<item><p>51b4</p><section>mdo sde</section><text>tshogs kyi ngo bo nyid 'di lta ste/ phung po lnga dang nang gi skye mched drug dang / phyi rol gyi skye mched drug dang / de dag la sogs pa gang dag bstan pa de dag nyid ngas theg pa chen por chos kyi dbyings tshul gcig par bstan</text></item>
<item><p>51b5</p><section>mdo sde</section><text>pas bshad de/ de'i phyir nga ni theg pa tha dad par mi smra'o/ /de la gang dag don la sgra ji bzhin kho nar rnam par rtogs pa kha cig ni sgro 'dogs par byed/ kha cig ni skur pa 'debs par byed cing theg pa tha dad pa nyid du</text></item>
<item><p>51b6</p><section>mdo sde</section><text>rnam par rtog par yang byed de/ de gnyis ni mi mthun par sems shing phan tshun rtsod par zad de/ de las dgongs pa ni de yin no/ /de nas bcom ldan 'das kyis de'i tshe tshigs su bcad pa 'di dag bka'</text></item>
<item><p>51b7</p><section>mdo sde</section><text>stsal to/ /theg pa che dang theg pa dman pa la/ /rang bzhin sna tshogs chos rnams gang bstan pa/ /de dag nyid ni tshul gcig yang bstan te/ /de phyir theg pa tha dad nga mi smra/ /don la smra bzhin rnam par rtog byed pa/ /</text></item>
<item><p>51b8</p><section>mdo sde</section><text>sgro btags byas shing skur pa btab byas nas/ /de dag 'gal ba snyam du sems pa na/ /rnam par rmongs nas blo gros sna tshogs 'gyur/ /sa rnams bsdus dang ming dang mi mthun phyogs/ /khyad par skye dang smon dang</text></item>
<item><p>52a1</p><section>mdo sde</section><text>bslab pa rnams/ /de ni sangs rgyas rnams kyis theg chen bshad/ /'di la gang brtson de dag sangs rgyas 'gyur/ /de nas bcom ldan 'das la byang chub sems dpa' spyan ras gzigs dbang phyug gis 'di</text></item>
<item><p>52a2</p><section>mdo sde</section><text>skad ces gsol to/ /bcom ldan 'das dgongs pa nges par 'grel pa'i chos kyi rnam grangs 'dir bstan pa 'di'i ming ci lags/ 'di ji ltar gzung bar bgyi/ bcom ldan 'das kyis de la bka' stsal pa/ spyan ras</text></item>
<item><p>52a3</p><section>mdo sde</section><text>gzigs dbang phyug 'di ni sa dang pha rol tu phyin pa'i nges pa'i don bstan pa yin te/ 'di sa dang pha rol tu phyin pa'i nges pa'i don bstan pa zhes bya bar zung shig /sa dang pha rol du phyin pa'i nges pa'i don bstan pa 'di</text></item>
<item><p>52a4</p><section>mdo sde</section><text>bshad pa na/ byang chub sems dpa' bdun khri lnga stong gis byang chub sems dpa'i ting nge 'dzin theg pa chen po snang ba thob par gyur to/ /spyan ras gzigs dbang phyug gi le'u ste dgu pa'o// //</text></item>
<item><p>52a5</p><section>mdo sde</section><text>de nas bcom ldan 'das la byang chub sems dpa' 'jam dpal gyis zhu ba zhus pa/ bcom ldan 'das de bzhin gshegs pa rnams kyi chos sku zhes bgyi na/ bcom ldan 'das de bzhin gshegs pa rnams</text></item>
<item><p>52a6</p><section>mdo sde</section><text>kyi chos kyi sku'i mtshan nyid ji lta bu lags/ bcom ldan 'das kyis bka' stsal pa/ 'jam dpal de bzhin gshegs pa rnams kyi chos kyi sku'i mtshan nyid ni sa dang pha rol du phyin pa shin du bsgoms pa'i</text></item>
<item><p>52a7</p><section>mdo sde</section><text>nges par 'byung ba'i gnas gyur pa yang dag par grub pa yin no/ /de yang rgyu gnyis kyis bsam gyis mi khyab pa'i mtshan nyid du rig par bya ste/ de ni spros pa med cing mngon par 'du bya ba med pa nyid kyi phyir dang /</text></item>
<item><p>52a8</p><section>mdo sde</section><text>sems can rnams ni spros pa dang mngon par 'du bya ba la mngon par zhen pa nyid kyi phyir ro/ /bcom ldan 'das ci lags/ nyan thos dang / rang sangs rgyas rnams kyi gnas gyur pa gang lags pa de yang chos</text></item>
<item><p>52b1</p><section>mdo sde</section><text>kyi sku lags par brjod par bgyi'am/ 'jam dpal brjod par mi bya'o/ /bcom ldan 'das 'o na ci lags par brjod par bgyi/ 'jam dpal rnam par grol ba'i lus yin te/ 'jam dpal rnam par grol ba'i lus</text></item>
<item><p>52b2</p><section>mdo sde</section><text>kyis ni de bzhin gshegs pa rnams dang / nyan thos dang / rang sangs rgyas rnams kyang mtshungs shing mnyam mo/ /chos kyi skus ni khyad par du 'phags te/ chos kyi sku khyad par du 'phags na yon tan gyi khyad par dpag</text></item>
<item><p>52b3</p><section>mdo sde</section><text>tu med pas kyang khyad par 'phags pa yin te/ de la ni dpe bya bar yang sla ba ma yin no/ /bcom ldan 'das de bzhin gshegs pa rnams kyi skye ba 'byung ba'i mtshan nyid ji lta bur rig par bgyi lags/ 'jam dpal</text></item>
<item><p>52b4</p><section>mdo sde</section><text>sprul pa'i sku'i mtshan nyid 'jig rten gyi khams 'byung ba dang 'dra'o/ /sprul pa'i sku'i mtshan nyid 'byung ba'i de bzhin gshegs pa'i yon tan bkod pa'i rgyan gyi rnam pa thams cad kyis byin gyis brlabs pa'i mtshan</text></item>
<item><p>52b5</p><section>mdo sde</section><text>nyid du blta bar bya'o/ /chos kyi sku la ni skye ba 'byung ba med do/ /bcom ldan 'das sprul pa'i sku ston pa'i thabs la mkhas pa ni stong gsum gyi stong chen po'i sangs rgyas kyi zhing thams cad du bdag por grags pa</text></item>
<item><p>52b6</p><section>mdo sde</section><text>'am/ sbyin gnas su grags pa'-i khyim du mngal du 'jug pa dang / btsas pa dang / skye ba dang 'dod pa la longs spyod pa dang / mngon par 'byung ba dang / dka' ba spyad pa cig char kun du ston pa dang / de gtong ba dang /</text></item>
<item><p>52b7</p><section>mdo sde</section><text>mngon par rdzogs par byang chub pa'i rim pa kun du ston pa yin par blta bar bya'o/ /bcom ldan 'das de bzhin gshegs pa de bzhin gshegs pa'i byin gyi brlabs kyi skus gsung gang dag brjod pas 'dul</text></item>
<item><p>52b8</p><section>mdo sde</section><text>ba'i khams yongs su ma smin pa ni yongs su smin par mdzad la/ yongs su smin pa ni dmigs pa de nyid kyis rnam par grol bar mdzad pa'i gsung brjod pa du zhig rjod par mdzad lags/ 'jam dpal de bzhin</text></item>
<item><p>53a1</p><section>mdo sde</section><text>gshegs pa'i gsung brjod pa ni gsum po 'di dag yin te/ mdo sde rjod pa dang / 'dul ba rjod pa dang / ma mo rjod pa'o/ /bcom ldan 'das mdo sde ni gang lags/ 'dul ba ni gang lags/ ma mo ni gang lags/</text></item>
<item><p>53a2</p><section>mdo sde</section><text>'jam dpal 'di lta ste/ dngos po bzhi'am/ dgu'am/ nyi shu rtsa dgu'i dbang du byas nas chos rnams kyi dngos po bsdus pa tsam ngas gang du bstan pa de ni mdo sde yin no/ /dngos po bzhi gang zhe na/ 'di lta ste/ thos pa'i dngos</text></item>
<item><p>53a3</p><section>mdo sde</section><text>po dang / skyabs su 'gro ba'i dngos po dang / bslab pa'i dngos po dang / byang chub kyi dngos po'o/ /dngos po dgu gang zhe na/ sems can du gdags pa'i dngos po dang / de'i longs spyod kyi dngos po dang / de 'byung ba'i dngos</text></item>
<item><p>53a4</p><section>mdo sde</section><text>po dang / de 'byung ba gnas pa'i dngos po dang / de'i kun nas nyon mongs pa dang / rnam par byang ba'i dngos po dang / de'i sna tshogs kyi dngos po dang / ston pa'i dngos po dang / bstan par bya ba'i dngos po dang / 'khor gyi</text></item>
<item><p>53a5</p><section>mdo sde</section><text>dngos po'o/ /dngos po nyi shu rtsa dgu gang zhe na/ kun nas nyon mongs pa'i phyogs las brtsams te/ 'du byed bsdu ba'i dngos po dang / de'i go rims rjes su 'jug pa'i dngos po dang / de dag nyid la gang zag gi ming du byas</text></item>
<item><p>53a6</p><section>mdo sde</section><text>nas phyi mar 'byung ba'i rgyu'i dngos po dang / chos kyi ming du byas nas phyi mar 'byung ba'i rgyu'i dngos po dang / rnam par byang ba'i phyogs las brtsams te/ dmigs pa la nye bar gtod pa'i dngos po dang / de nyid la</text></item>
<item><p>53a7</p><section>mdo sde</section><text>rtsol ba'i dngos po dang / sems can gnas pa'i dngos po dang / tshe 'di la bde bar gnas pa'i dngos po dang / sdug bsngal thams cad las yang dag par 'da' ba'i thabs kyi dmigs pa'i dngos po dang / de yongs su</text></item>
<item><p>53a8</p><section>mdo sde</section><text>shes pa'i dngos po ni phyin ci log gi gnas yongs su shes pa dang / sems can du 'du shes pa las brtsams te phyi rol gyi sems can rnams la log par sgrub pa'i gnas yongs su</text></item>
<item><p>53b1</p><section>mdo sde</section><text>shes pa dang / nang la mngon pa'i nga rgyal med pa'i gnas yongs su shes pas de yang rnam pa gsum dang / bsgom pa'i gnas kyi dngos po dang / mngon du bya ba'i dngos po dang / bsgom pa'i dngos po dang / de snying por bya ba'i dngos po</text></item>
<item><p>53b2</p><section>mdo sde</section><text>dang / de'i rnam pa'i dngos po dang / de'i dmigs pa'i dngos po dang / spangs pa dang / ma spangs pa la dpyod pa la mkhas pa'i dngos po dang / de las rnam par g.yeng ba'i dngos po dang / de las rnam par mi g.yeng ba'i dngos po dang /</text></item>
<item><p>53b3</p><section>mdo sde</section><text>rnam par mi g.yeng ba gnas kyi dngos po dang / bsgom pa las yongs su skyob pa'i sbyor ba gsal ba'i dngos po dang / bsgom pa'i phan yon gyi dngos po dang / de brtan pa'i dngos po dang / 'phags pa'i dbang phyug bsdu ba'i</text></item>
<item><p>53b4</p><section>mdo sde</section><text>dngos po dang / 'phags pa'i phyogs dang 'khor bsdu ba'i dngos po dang / de kho na rab tu rtogs pa'i dngos po dang / mya ngan las 'das pa yang dag par 'thob pa'i dngos po dang / legs par gsungs pa'i chos 'dul ba la 'jig rten</text></item>
<item><p>53b5</p><section>mdo sde</section><text>pa'i yang dag pa'i lta ba 'di las phyi rol pa thams cad kyi yang dag pa'i lta ba las spyi bor gyur pa nyid kyi dngos po dang / de mi bsgom pas yongs su nyams pas dngos po ste/ 'jam dpal 'di ltar legs par</text></item>
<item><p>53b6</p><section>mdo sde</section><text>gsungs pa'i chos 'dul ba la ni mi sgom pas yongs su nyams par 'gyur gyi/ lta ba'i nyes pas ni ma yin no/ /'jam dpal ngas gang du nyan thos rnams dang / byang chub sems dpa' rnams kyi so sor thar pa'am/ so sor</text></item>
<item><p>53b7</p><section>mdo sde</section><text>thar pa dang ldan pa yongs su bstan pa gang yin pa de ni 'dul ba'i dngos po yin no/ /bcom ldan 'das byang chub sems dpa' rnams kyi so sor thar pa rnam pa dus bsdus par rig par bgyi lags/ 'jam dpal</text></item>
<item><p>53b8</p><section>mdo sde</section><text>rnam pa bdun gyis te/ yang dag par blang ba'i cho ga bstan pa dang / pham pa'i gnas lta bu'i dngos po bstan pa dang / ltung ba'i gnas lta bu'i dngos po bstan pa dang / ltung ba'i ngo bo nyid bstan pa dang / ltung ba ma yin</text></item>
<item><p>54a1</p><section>mdo sde</section><text>pa'i ngo bo nyid bstan pa dang / ltung ba las dbyung ba bstan pa dang / sdom pa gtong ba bstan pas so/ /'jam dpal ngas gang du mtshan nyid rnam pa bcu gcig bshad pa dang / rnam par phye ba dang / bstan pa gang yin pa de ni</text></item>
<item><p>54a2</p><section>mdo sde</section><text>ma mo zhes bya'o/ /de la mtshan nyid rnam pa bcu gcig gang zhe na/ kun rdzob kyi mtshan nyid dang / don dam pa'i mtshan nyid dang / byang chub kyi phyogs dang 'thun pa'i chos rnams kyi dmigs pa'i mtshan nyid dang / rnam pa'i</text></item>
<item><p>54a3</p><section>mdo sde</section><text>mtshan nyid dang / ngo bo nyid kyi mtshan nyid dang / de'i 'bras bu'i mtshan nyid dang / de myong ba rnam par bsnyad pa'i mtshan nyid dang / de'i bar du gcod pa'i chos kyi mtshan nyid dang / de dang rjes su 'thun pa'i chos kyi mtshan nyid</text></item>
<item><p>54a4</p><section>mdo sde</section><text>dang / de'i nyes dmigs kyi mtshan nyid dang / de'i phan yon gyi mtshan nyid do/ /'jam dpal de la kun rdzob kyi mtshan nyid ni rnam pa gsum ste/ gang zag bstan pa dang / kun brtags pa'i ngo bo nyid bstan pa dang / chos rnams</text></item>
<item><p>54a5</p><section>mdo sde</section><text>kyi byed pa dang / g.yo ba dang / las byed pa bstan par blta bar bya'o/ /de la don dam pa'i mtshan nyid ni de bzhin nyid rnam pa bdun bstan pa yin par blta bar bya'o/ /dmigs pa'i mtshan nyid ni shes bya'i dngos</text></item>
<item><p>54a6</p><section>mdo sde</section><text>po rnam pa thams cad bstan pa yin par blta bar bya'o/ /rnam pa'i mtshan nyid ni brtag pa rnam pa brgyad bstan pa yin par blta bar bya ste/ rtag pa rnam pa brgyad gang zhe na/ bden pa dang / gnas pa dang /</text></item>
<item><p>54a7</p><section>mdo sde</section><text>skyon dang / yon tan dang / tshul dang / 'jug pa dang rigs pa dang / bsdus pa dang rgyas pas so/ /de la bden pa ni de bzhin nyid gang yin pa'o/ /gnas pa ni gang zag rnam par gzhag pa'am/ kun brtags pa'i ngo</text></item>
<item><p>54a8</p><section>mdo sde</section><text>bo nyid rnam par gzhag pa'am/ mgo gcig dang / rnam par dbye ba dang / dris te lan gdab pa rnam par gzhag pa'am/ gzhag pa rnam par gzhag pa'am/ gsang ba dang rnam par dbye ba la lan gdab pa rnam par</text></item>
<item><p>54b1</p><section>mdo sde</section><text>gzhag pa gang yin pa'o/ /skyon rnams ni ngas kun nas nyon mongs pa'i chos rnams kyi nyes dmigs rnams grangs du mar bstan pa gang yin pa dag go/ /yon tan rnams ni ngas rnam par byang ba'i chos rnams kyi phan</text></item>
<item><p>54b2</p><section>mdo sde</section><text>yon rnam grangs du mar bstan pa gang yin pa dag go/ /tshul ni rnam pa drug tu rig par bya ste/ de kho na'i don gyi tshul dang / 'thob pa'i tshul dang / bshad pa'i tshul dang / mtha' gnyis rnam par spangs pa'i tshul dang /</text></item>
<item><p>54b3</p><section>mdo sde</section><text>bsam gyis mi khyab pa'i tshul dang / dgongs pa'i tshul lo/ /'jug pa ni dus gsum dang 'dus byas kyi mtshan nyid gsum dang / rkyen bzhi po dag go/ /rigs pa ni rnam pa bzhir rig par bya ste/ ltos pa'i rigs pa</text></item>
<item><p>54b4</p><section>mdo sde</section><text>dang / bya ba byed pa'i rigs pa dang / 'thad pas sgrub pa'i rigs pa dang / chos nyid kyi rigs pa'o/ /de la ltos pa'i rigs pa ni 'du byed rnams 'byung ba dang / rjes su tha snyad gdags pa'i rgyu gang dag yin pa dang / rkyen</text></item>
<item><p>54b5</p><section>mdo sde</section><text>gang dag yin pa ste/ de ni ltos pa'i rigs pa yin no/ /chos rnams 'thob pa'am/ 'grub pa'am/ skyes pa rnams las byed par 'gyur ba'i rgyu gang dag yin pa dang / rkyen gang dag yin pa de ni bya ba byed pa'i rigs pa</text></item>
<item><p>54b6</p><section>mdo sde</section><text>yin no/ /so so'i shes pa dang / bshad pa dang / smras pa'i don sgrub pa dang / legs par khong du chud par bya ba'i rgyu gang dag yin pa dang / rkyen gang dag yin pa de ni 'thad pas sgrub pa'i rigs pa yin no/ /de yang</text></item>
<item><p>54b7</p><section>mdo sde</section><text>mdor bsdu na rnam pa gnyis te/ yongs su dag pa dang / yongs su ma dag pa'o/ /de la yongs su dag pa'i mtshan nyid ni lnga'o/ /yongs su ma dag pa'i mtshan nyid ni bdun no/ /de la yongs su dag pa'i mtshan nyid lnga</text></item>
<item><p>54b8</p><section>mdo sde</section><text>po dag gang zhe na/ de mngon sum du dmigs pa'i mtshan nyid dang / de la gnas pa mngon sum du dmigs pa'i mtshan nyid dang / rang gi rigs kyi dpe nye bar sbyar ba'i mtshan nyid dang / yongs su grub pa'i mtshan nyid dang /</text></item>
<item><p>55a1</p><section>mdo sde</section><text>lung shin du rnam par dag pa gtan la phab par bstan pa'i mtshan nyid do/ /de la 'du byed thams cad mi rtag pa nyid dang / 'du byed thams cad sdug bsngal ba nyid dang / chos thams cad bdag med pa nyid 'jig</text></item>
<item><p>55a2</p><section>mdo sde</section><text>rten na mngon sum du dmigs pa dang / de lta bu dang 'thun pa gang yin pa de ni mngon sum du dmigs pa'i mtshan nyid yin no/ /'du byed thams cad skad cig pa nyid dang / 'jig rten pha rol yod pa nyid dang / las dge ba dang /</text></item>
<item><p>55a3</p><section>mdo sde</section><text>mi dge ba chud mi za ba de la gnas pa'i mi rtag par rigs pa nyid mngon sum du dmigs pa gang yin pa dang / sems can sna tshogs las sna tshogs la gnas pa mngon sum du dmigs pa gang yin pa dang / sems</text></item>
<item><p>55a4</p><section>mdo sde</section><text>can bde ba dang sdug bsngal ba las dge ba dang mi dge ba la gnas pa mngon sum du dmigs pa gang yin pa dang / gang gis mngon sum du ma gyur pa la rjes su dpag par bya ba dang / de lta bu dang 'thun pa gang yin pa de ni</text></item>
<item><p>55a5</p><section>mdo sde</section><text>de la gnas pa mngon sum du dmigs pa'i mtshan nyid yin no/ /nang dang phyi rol gyi 'du byed rnams la 'jig rten thams cad la grags pa'i 'chi 'pho dang skye ba dmigs pa nye bar sbyar ba dang / skye ba la sogs pa'i</text></item>
<item><p>55a6</p><section>mdo sde</section><text>sdug bsngal dmigs pa nye bar sbyar ba dang / rang dbang med pa'i dmigs pa nye bar sbyar ba dang / pha rol dag na yang 'jig rten thams cad la grags pa'i 'byor pa dang / rgud pa dmigs pa nye bar sbyar ba dang / de lta bu dang</text></item>
<item><p>55a7</p><section>mdo sde</section><text>'thun pa gang yin pa de ni rang gi rigs kyi dpe nye bar sbyar ba'i mtshan nyid yin par rig par bya'o/ /de ltar de mngon sum du dmigs pa'i mtshan nyid dang / de la gnas pa mngon sum du dmigs pa'i mtshan nyid dang /</text></item>
<item><p>55a8</p><section>mdo sde</section><text>rang gi rigs kyi dpe nye bar sbyar ba'i mtshan nyid gang yin pa de ni grub par bya ba la gcig tu nges pa'i phyir yongs su grub pa'i mtshan nyid yin par rig par bya'o/ /'jam dpal gtan la bab par bstan pa thams cad</text></item>
<item><p>55b1</p><section>mdo sde</section><text>mkhyen pas gsungs pa 'di lta ste/ mya ngan las 'das pa ni zhi ba'o zhes bya ba dang / de lta bu dang 'thun pa gang yin pa de ni lung shin du rnam par dag pa gtan la bab par bstan pa'i mtshan nyid yin par rig par bya'o/ /de lta bas na</text></item>
<item><p>55b2</p><section>mdo sde</section><text>mtshan nyid rnam pa lnga po de dag gis rigs pa brtag pa yongs su dag pa ste/ yongs su dag pa'i phyir bsten par bya'o/ /bcom ldan 'das thams cad mkhyen pa'i mtshan nyid rnam pa dus rtogs par bgyi lags/ 'jam</text></item>
<item><p>55b3</p><section>mdo sde</section><text>dpal lngas te/ gang su yang rung ba zhig byung na/ 'jig rten du thams cad mkhyen pa nyid du sgra rnam par grags pa dang / skyes bu chen po'i mtshan sum bcu rtsa gnyis dang ldan pa dang / stobs bcus sems can thams cad</text></item>
<item><p>55b4</p><section>mdo sde</section><text>kyi the tsom thams cad gcod pa dang / mi 'jigs pa bzhis chos ston pa'i de'i tshig la phas kyi rgol ba thams cad kyis brgal du med cing brtsad du med pa gang yin pa dang / su'i chos 'dul ba la 'phags pa'i</text></item>
<item><p>55b5</p><section>mdo sde</section><text>lam yan lag brgyad pa snang zhing dge sbyong bzhi snang ba yin te/ de ltar na 'byung ba dang / mtshan dang / the tsom gcod pa dang / brgal du med cing brtsad du med pa dang / dge sbyong dmigs pas thams cad mkhyen pa'i</text></item>
<item><p>55b6</p><section>mdo sde</section><text>mtshan nyid lngar rig par bya'o/ /de ltar 'thad pa'i sgrub pa'i rigs pa de ni mngon sum gyi tshad ma dang / rjes su dpag pa'i tshad ma dang / yid ches pa'i lung gi tshad mas mtshan nyid lnga po dag gis yongs su dag</text></item>
<item><p>55b7</p><section>mdo sde</section><text>pa yin no/ /yongs su ma dag pa'i mtshan nyid rnam pa bdun gang zhe na/ de las gzhan dang 'thun par dmigs pa'i mtshan nyid dang / de la gzhan dang mi mthun par dmigs pa'i mtshan nyid dang / thams</text></item>
<item><p>55b8</p><section>mdo sde</section><text>cad 'thun par dmigs pa'i mtshan nyid dang / thams cad mi mthun par dmigs pa'i mtshan nyid dang / gzhan gyi rigs kyi dpe nye bar sbyar ba'i mtshan nyid dang / yongs su ma grub pa'i mtshan nyid dang /</text></item>
<item><p>56a1</p><section>mdo sde</section><text>lung shin du rnam par ma dag pa bstan pa'i mtshan nyid do/ /de la chos thams cad yid kyi rnam par shes pas rnam par shes par bya ba nyid gang yin pa de ni thams cad 'thun par dmigs pa'i mtshan</text></item>
<item><p>56a2</p><section>mdo sde</section><text>nyid yin no/ /rtags dang ngo bo nyid dang / las dang chos dang rgyu dang 'bras bu mtshan nyid mi mthun pa rnams kyi mtshan nyid mi mthun pa gang yang rung bas phan tshun mtshan nyid mi mthun par nges pa nyid gang yin pa de ni</text></item>
<item><p>56a3</p><section>mdo sde</section><text>thams cad mi mthun par dmigs pa'i mtshan nyid yin no/ /'jam dpal de la de las gzhan dang 'thun par dmigs pa'i mtshan nyid dpe dang bcas pa la thams cad mi mthun par dmigs pa'i mtshan</text></item>
<item><p>56a4</p><section>mdo sde</section><text>nyid yod pas des na de grub par bya ba la gcig tu ma nges pa'i phyir de ni yongs su ma grub pa'i mtshan nyid ces bya'o/ /de las gzhan dang mi mthun par dmigs pa'i mtshan nyid dpe dang bcas pa la yang thams</text></item>
<item><p>56a5</p><section>mdo sde</section><text>cad 'thun par dmigs pa'i mtshan nyid yod pas des na de grub par bya ba la gcig tu ma nges pa'i phyir de yang yongs su ma grub pa'i mtshan nyid ces bya'o/ /yongs su ma grub pa'i phyir rigs pas brtag pa</text></item>
<item><p>56a6</p><section>mdo sde</section><text>yongs su ma dag pa yin te/ yongs su ma dag pa'i phyir bstan par mi bya'o/ /de lung shin du rnam par ma dag pa bstan pa'i mtshan nyid ni rang bzhin nyid kyi yongs su dag pa yin par rig par bya'o/ /de la de bzhin</text></item>
<item><p>56a7</p><section>mdo sde</section><text>gshegs pa rnams byung yang rung / ma byung yang rung ste/ chos gnas par bya ba'i phyir chos nyid dbyings gnas pa nyid gang yin pa de ni chos nyid kyi rigs pa yin no/ /de la bsdus pa dang rgyas pa ni mdor bsdu ste/</text></item>
<item><p>56a8</p><section>mdo sde</section><text>tshig gcig gis bstan pa'i chos tshig phyi ma phyi ma dag gis rab tu phye ste/ mthar thug par byed pa gang yin pa'o/ /ngas rnam pa dang bcas pa'i dmigs pa 'dzin pa byang chub kyi phyogs dang 'thun pa'i chos dran pa</text></item>
<item><p>56b1</p><section>mdo sde</section><text>nye bar gzhag pa la sogs pa gang dag bstan pa ni de dag gi ngo bo nyid kyi mtshan nyid yin no/ /'jig rten pa dang 'jig rten las 'das par bcas pa'i nyon mongs pa spong bas de'i 'bras bu 'jig rten dang 'jig rten las</text></item>
<item><p>56b2</p><section>mdo sde</section><text>'das pa'i yon tan mngon par sgrub pa gang dag yin pa de ni de'i 'bras bu 'thob pa'i mtshan nyid yin no/ /de nyid rnam par grol ba'i shes pa'i so so yang dag par rig pa gang yin pa gzhan dag la yang rgya cher sgrogs</text></item>
<item><p>56b3</p><section>mdo sde</section><text>pa dang / 'chad pa dang / yang dag par ston pa de ni de myong ba rnam par bsnyad pa'i mtshan nyid yin no/ /byang chub kyi phyogs dang 'thun pa'i chos de dag nyid sgom pa la bar chad byed pa'i gnas lta bu nyon mongs pa can gyi chos</text></item>
<item><p>56b4</p><section>mdo sde</section><text>gang dag yin pa de ni de'i bar du gcod pa'i chos kyi mtshan nyid yin no/ /de dag nyid la gces spras byed pa'i chos gang dag yin pa de ni de dang rjes su 'thun pa'i chos kyi mtshan nyid yin no/ /bar du gcod pa rnams</text></item>
<item><p>56b5</p><section>mdo sde</section><text>kyi skyon gang yin pa de ni de'i nyes dmigs kyi mtshan nyid yin no/ /'jam dpal rjes su 'thun pa rnams kyi yon tan gang yin pa de ni de'i phan yon gyi mtshan nyid yin par rig par bya'o/ /de nas bcom</text></item>
<item><p>56b6</p><section>mdo sde</section><text>ldan 'das la byang chub sems dpa' 'jam dpal gyis yang 'di skad ces gsol to/ /bcom ldan 'das gzungs kyi don gang gis byang chub sems dpa' rnams de bzhin gshegs pas gsungs</text></item>
<item><p>56b7</p><section>mdo sde</section><text>pa'i chos zab mo rnams kyi ldem por dgongs pa'i rjes su 'jug par 'gyur ba byang chub sems dpa' rnams kyi mdo sde dang / 'dul ba dang / ma mo de dag gi gzungs kyi don ma lus pa 'di las slad rol</text></item>
<item><p>56b8</p><section>mdo sde</section><text>pa rnams dang / thun mong ma lags pa bshad du gsol/ 'jam dpal de'i phyir nyon cig dang / 'di ltar byang chub sems dpa' rnams nga'i ldem po dag la 'jug par bya ba'i phyir gzungs kyi don ma lus pa</text></item>
<item><p>57a1</p><section>mdo sde</section><text>khyod la bshad par bya'o/ /'jam dpal kun nas nyon mongs pa'i chos gang dag yin pa dang / rnam par byang ba'i chos gang dag yin pa de dag thams cad ni g.yo ba med pa gang zag med pa yin te/ de'i phyir</text></item>
<item><p>57a2</p><section>mdo sde</section><text>ngas chos rnams rnam pa thams cad du byed pa med par bstan to/ /kun nas nyon mongs pa'i chos rnams kyang sngon kun nas nyon mongs pa can du gyur la phyis rnam par byang bar 'gyur ba ma yin/ rnam par byang ba'i</text></item>
<item><p>57a3</p><section>mdo sde</section><text>chos rnams kyang phyis rnam par byang ba la sngon kun nas nyon mongs pa can du gyur pa ma yin na/ de la byis pa so so'i skye bo rnams gnas ngan len gyi lus la chos dang gang zag gi ngo bo nyid du mngon par zhen pa'i</text></item>
<item><p>57a4</p><section>mdo sde</section><text>bag la nyal ba'i lta ba la brten nas bdag gam bdag gir 'dzin cing / des na mthong ngo / /thos so/ /snom mo/ /myong ngo / /reg go/ /rnam par shes so/ /za'o byed do/ /kun nas nyon mongs so/ /rnam par byang ngo</text></item>
<item><p>57a5</p><section>mdo sde</section><text>zhes log par mngon par 'du byed pa 'byung ngo / /gang la la de ltar yang dag pa ji lta ba bzhin du rab tu shes pa de ni gnas ngan len gyi lus rab tu spong zhing / nyon mongs pa thams cad kyi gnas ma yin pa/</text></item>
<item><p>57a6</p><section>mdo sde</section><text>shin du rnam par dag pa/ spros pa med pa / 'dus ma byas pa/ mngon par 'du bya ba med pa'i lus 'thob par 'gyur te/ 'jam dpal de ni gzungs kyi don ma lus pa yin par rig par bya'o/ /de nas bcom</text></item>
<item><p>57a7</p><section>mdo sde</section><text>ldan 'das kyis de'i tshe tshigs su bcad pa 'di dag bka' stsal to/ /kun nas nyon mongs chos dang rnam par byang ba'i chos/ /thams cad byed pa med cing gang zag med pa yin/ /de phyir de dag byed pa</text></item>
<item><p>57a8</p><section>mdo sde</section><text>med par ngas bshad do/ /de dag snga phyir rnam par dag dang nyon mongs min/ /gnas ngan len gyi lus la bag la nyal ba yi/ /lta la brten nas bdag dang bdag gir 'dzin byed de/ /des na mthong ngo za'o</text></item>
<item><p>57b1</p><section>mdo sde</section><text>byed ces bya ba dang / /nyon mongs rnam par byang bar 'gyur ro snyam pa'ang 'byung / /gang gis da ltar yang dag ji bzhin rab shes pa/ /de ni gnas ngan len lus rab tu spong byed cing / /nyon mongs gnas</text></item>
<item><p>57b2</p><section>mdo sde</section><text>min shin du dag pa'i lus/ /spros pa med cing 'dus ma byas pa 'thob par 'gyur/ /bcom ldan 'das de bzhin gshegs pa'i sems 'byung ba'i mtshan nyid ji lta bur rig par bgyi lags/ 'jam</text></item>
<item><p>57b3</p><section>mdo sde</section><text>dpal de bzhin gshegs pa rnams ni sems dang / yid dang / rnam par shes pas rab du phye ba ma yin mod kyi/ 'on kyang de bzhin gshegs pa'i sems ni mngon par 'du byed pa med par 'byung</text></item>
<item><p>57b4</p><section>mdo sde</section><text>ste/ sprul pa lta bur rig par bya'o/ /bcom ldan 'das gal te de bzhin gshegs pa rnams kyi chos kyi sku mngon par 'du bgyi ba thams cad dang bral ba lags na/ 'o na ji ltar mngon par 'du bgyi ba</text></item>
<item><p>57b5</p><section>mdo sde</section><text>ma mchis par sems 'byung bar 'gyur lags/ 'jam dpal sngon thabs dang shes rab bsgom pa mngon par 'dus byas pa'i phyir te/ 'jam dpal 'di lta ste dper na gnyid log pa sems med pa</text></item>
<item><p>57b6</p><section>mdo sde</section><text>la phyir sad par mngon par 'du bya ba med kyang sngon mngon par 'dus byas pa'i dbang gis sad par 'gyur ba dang / 'gog pa la snyoms par zhugs pa la ldang bar mngon par 'du bya ba med kyang sngon</text></item>
<item><p>57b7</p><section>mdo sde</section><text>mngon par 'dus byas pa'i dbang kho nas ldang bar 'gyur te/ gnyid log pa dang / 'gog pa la snyoms par zhugs pa dag gi sems 'byung ba ji lta ba de bzhin du/ de bzhin gshegs pa'i sems</text></item>
<item><p>57b8</p><section>mdo sde</section><text>'byung ba yang sngon thabs dang shes rab bsgom pa mngon par 'du byas pa las rig par bya'o/ /bcom ldan 'das ci lags/ de bzhin gshegs pas sprul pa'i sems mchis sam/ ma mchis shes bgyi/</text></item>
<item><p>58a1</p><section>mdo sde</section><text>'jam dpal sems yod pa yang ma yin/ sems med pa yang ma yin te/ sems rang dbang med pa nyid dang / sems kyi dbang nyid yin pa'i phyir ro/ /bcom ldan 'das de bzhin gshegs pa'i</text></item>
<item><p>58a2</p><section>mdo sde</section><text>spyod yul gang lags pa dang / de bzhin gshegs pa'i yul gang lags pa de gnyis la tha dad tu bgyi ba ci mchis lags/ 'jam dpal de bzhin gshegs pa'i spyod yul ni de bzhin gshegs pa thams cad thun</text></item>
<item><p>58a3</p><section>mdo sde</section><text>mong ba/ yon tan bsam gyis mi khyab pa dang / tshad med pa'i rgyan bkod pa'i sangs rgyas kyi zhing yongs su dag pa gang yin pa'o/ /de bzhin gshegs pa'i yul ni khams lnga po sems can gyi khams dang / 'jig</text></item>
<item><p>58a4</p><section>mdo sde</section><text>rten gyi khams dang / chos kyi khams dang / 'dul ba'i khams dang / 'dul ba'i thabs kyi khams rnam pa thams cad de/ de gnyis la tha dad du bya ba ni de yod do/ /bcom ldan 'das de bzhin gshegs pa'i mngon</text></item>
<item><p>58a5</p><section>mdo sde</section><text>par rdzogs par byang chub pa gang lags pa dang / chos kyi 'khor lo bskor ba gang lags pa dang / yongs su mya ngan las 'das pa chen po gang lags pa de dag gi mtshan nyid ni ji lta bur rig par bgyi lags/</text></item>
<item><p>58a6</p><section>mdo sde</section><text>'jam dpal gnyis su med pa'i mtshan nyid yin te/ mngon par rdzogs par byang chub pa yang ma yin/ mngon par rdzogs par byang ma chub pa yang ma yin/ chos kyi 'khor lo bskor ba yang ma yin/ chos kyi</text></item>
<item><p>58a7</p><section>mdo sde</section><text>'khor lo mi bskor ba yang ma yin/ yongs su mya ngan las 'das pa chen po yang ma yin/ yongs su mya ngan las 'das pa chen po med pa yang ma yin te/ chos kyi sku shin du rnam par dag pa nyid kyi phyir dang / sprul</text></item>
<item><p>58a8</p><section>mdo sde</section><text>pa'i sku kun du ston pa nyid kyi phyir ro/ /bcom ldan 'das sprul pa'i sku la blta ba dang / nyan pa dang / bsnyen bkur bgyid pa dag gis sems can rnams bsod nams skyed pa de ci'i slad du de bzhin gshegs pa las</text></item>
<item><p>58b1</p><section>mdo sde</section><text>byung bar rig par bgyi lags/ 'jam dpal de bzhin gshegs pa la lhag par dmigs pa'i bya ba nyid yin pa'i phyir dang / sprul pa'i sku yang de bzhin gshegs pa'i byin gyi rlabs nyid yin pa'i phyir ro/ /bcom ldan</text></item>
<item><p>58b2</p><section>mdo sde</section><text>'das mngon par 'du bgyi ba ma mchis par 'dra ba lags na/ ci'i slad du de bzhin gshegs pa'i chos kyi sku kho na las sems can rnams la ye shes kyi snang ba chen po 'di 'byung zhing / sprul pa'i gzugs brnyan</text></item>
<item><p>58b3</p><section>mdo sde</section><text>dpag tu ma mchis pa dag kyang 'byung la/ nyan thos dang / rang sangs rgyas kyi rnam par grol ba'i lus las ni mi 'byung lags/ 'jam dpal 'di lta ste/ dper na mngon par 'du byed pa med par 'dra yang 'di lta</text></item>
<item><p>58b4</p><section>mdo sde</section><text>ste/ sems can mthu chen po'i byin gyi brlabs nyid dang / sems can gyi las kyi dbang nyid kyi phyir zla ba dang / nyi ma'i dkyil 'khor gyi chu shel dang / me shel kho na las sems can rnams la snang ba chen po</text></item>
<item><p>58b5</p><section>mdo sde</section><text>'byung la/ de las gzhan pa'i chu shel dang / me shel dag las ni mi 'byung ba dang / nor bu rin po che rigs dang ldan pa dang / las kyi byi dor legs par byas pa las rgya'i gzugs brnyan 'byung la/</text></item>
<item><p>58b6</p><section>mdo sde</section><text>de las gzhan pa'i byi dor ma byas pa dag las ni mi 'byung ba de bzhin du de bzhin gshegs pa'i chos kyi sku yang chos kyi dbyings dpag tu med pa la dmigs pa'i thabs dang shes rab bsgom pas shin du</text></item>
<item><p>58b7</p><section>mdo sde</section><text>sbyangs pa byas pa las yang dag par grub pa yin pa'i phyir/ de la sems can rnams la ye shes kyi snang ba chen po dang / sprul pa'i gzugs brnyan dpag tu med pa dag 'byung gi/ rnam par grol ba'i lus</text></item>
<item><p>58b8</p><section>mdo sde</section><text>'ba' zhig dag las ni mi 'byung ngo / /bcom ldan 'das de bzhin gshegs pa dang / byang chub sems dpa'i byin gyi brlabs kyi mthus 'dod pa'i khams kyi mi'i lus phun sum tshogs pa rgyal rigs dang /</text></item>
<item><p>59a1</p><section>mdo sde</section><text>bram ze'i rigs shing sA la chen po lta bu rnams dang / 'dod pa na spyod pa'i lus phun sum tshogs pa thams cad dang / gzugs na spyod pa'i lha'i lus phun sum tshogs pa thams cad dang / gzugs</text></item>
<item><p>59a2</p><section>mdo sde</section><text>ma mchis pa na spyod pa'i lha'i lus phun sum tshogs pa thams cad gda'o zhes bgyi ba de la bcom ldan 'das dgongs pa gang lags/ 'jam dpal 'di la de bzhin gshegs pa rnams de bzhin gshegs pa'i</text></item>
<item><p>59a3</p><section>mdo sde</section><text>byin gyis brlabs nas/ lam gang dang sgrub pa gang gis thams cad du lus phun sum tshogs pa thams cad 'thob par 'gyur ba'i lam de dang / sgrub pa de ji lta ba bzhin du ston te/ gang dag lam de dang / sgrub pa de sgrub par</text></item>
<item><p>59a4</p><section>mdo sde</section><text>byed pa de dag ni thams cad du lus phun sum tshogs pa thams cad 'thob par 'gyur la/ gang dag lam de dang / sgrub pa de'i phyir spong zhing mi snyan par brjod la/ de la yang kun nas mnar sems kyi sems dang /</text></item>
<item><p>59a5</p><section>mdo sde</section><text>khong khro ba'i sems dang ldan zhing 'chi bas dus byed pa de dag ni thams cad du lus ngan pa thams cad thob par 'gyur te/ 'jam dpal rnam grangs des na khyod kyis 'di ltar lus phun sum tshogs pa 'ba' zhig de</text></item>
<item><p>59a6</p><section>mdo sde</section><text>bzhin gshegs pa'i byin gyi brlabs kyi mthu las 'byung ba ma yin gyi/ lus ngan par skye ba yang de bzhin gshegs pa'i byin gyi brlabs kyi mthu las 'byung bar rig par bya'o/ /bcom ldan 'das 'jig</text></item>
<item><p>59a7</p><section>mdo sde</section><text>rten gyi khams yongs su ma dag pa dag na gang ni mod pa lags/ gang ni dkon pa lags/ yongs su dag pa dag na gang ni mod pa lags/ gang ni dkon pa lags/ 'jam dpal 'jig rten gyi khams yongs</text></item>
<item><p>59a8</p><section>mdo sde</section><text>su ma dag pa dag na dngos po brgyad ni mod la gnyis ni dkon te/ 'di lta ste mu stegs can gzhan dang / sems can sdug bsngal ba rnams dang / rigs dang / rus dang / cho rigs 'byor ba dang / rgud pa tha</text></item>
<item><p>59b1</p><section>mdo sde</section><text>dad pa rnams dang / nyes pa spyad pa spyod pa rnams dang / tshul khrims ral ba rnams dang / ngan song rnams dang / theg pa dman pa rnams dang / byang chub sems dpa' bsam pa dang sbyor ba dman pa rnams ni mod pa yin</text></item>
<item><p>59b2</p><section>mdo sde</section><text>la/ byang chub sems dpa' bsam pa dang sbyor ba mchog dang ldan pa rnams kyi spyod pa dang / de bzhin gshegs pa rnams 'byung ba ni dkon pa yin no/ /'jam dpal 'jig rten gyi khams yongs su dag pa</text></item>
<item><p>59b3</p><section>mdo sde</section><text>dag na ni de las bzlog pas dngos po brgyad ni dkon la/ gnyis ni mod par rig par bya'o/ /de nas bcom ldan 'das la byang chub sems dpa' 'jam dpal gyis 'di skad ces gsol to/ /bcom</text></item>
<item><p>59b4</p><section>mdo sde</section><text>ldan 'das dgongs pa nges par 'grel pa'i chos kyi rnam grangs 'dir bstan pa 'di'i ming ci lags/ 'di ji ltar gzung bar bgyi/ bcom ldan 'das kyis de la bka' stsal pa/ 'jam dpal 'di de bzhin gshegs</text></item>
<item><p>59b5</p><section>mdo sde</section><text>pa'i bya ba sgrub pa nges pa'i don bstan pa 'di de bzhin gshegs pa'i bya ba sgrub pa nges pa'i don bstan pa zhes bya bar zung shig /de bzhin gshegs pa'i bya ba sgrub pa nges pa'i don bstan pa 'di bshad pa na/ byang chub</text></item>
<item><p>59b6</p><section>mdo sde</section><text>sems dpa' bdun khri lnga stong gis chos kyi sku yongs su rdzogs pa so so yang dag par rig par gyur to/ /bcom ldan 'das kyis de skad ces bka' stsal nas/ 'jam dpal gzhon nur gyur pa dang /</text></item>
<item><p>59b7</p><section>mdo sde</section><text>thams cad dang ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //</text></item>
<item><p>59b8</p><section>mdo sde</section><text>'phags pa dgongs pa nges par 'grel pa zhes bya ba theg pa chen po'i yon tan gyi tshogs rnam par nges pa'i le'u zhes bya ba rdzogs so/ // //</text></item>
<item><p>60a1</p><section>mdo sde</section><text>@##/ /rgya gar skad du/ Ar+ya lang ka a ba tA ra ma hA yA na sU tra/ bod skad du/ 'phags pa lang kar gshegs pa'i theg pa chen po'i mdo/ / bam po dang po/ sangs rgyas dang byang chub sems dpa' thams</text></item>
<item><p>60a2</p><section>mdo sde</section><text>cad la phyag 'tshal lo/ /'di skad bdag gis thos pa dus gcig na/ bcom ldan 'das lang ka'i grong rdal na/ rgya mtsho'i ri ma la ya'i rtse mo rin po che'i rigs dang / me tog sna tshogs kyis brgyan pa la dge slong gi</text></item>
<item><p>60a3</p><section>mdo sde</section><text>dge 'dun chen po dang / byang chub sems dpa' sems dpa' chen po dang / sangs rgyas kyi zhing sna tshogs pa nas 'dus pa ting nge 'dzin dang / dbang dang stobs dang / mngon par shes pa du mas rnam par rol pa/ byang chub sems dpa'</text></item>
<item><p>60a4</p><section>mdo sde</section><text>blo gros chen po la sogs pa dag sangs rgyas thams cad kyi phyag gi dbang bskur bas dbang bskur ba bdag gi sems snang ba'i spyod yul yongs su shes pa'i don la mkhas pa/ sems can gyi sems sna tshogs dang / gzugs dang</text></item>
<item><p>60a5</p><section>mdo sde</section><text>tshul dang / 'dul ba rnam pa tha dad pa'i cha byad 'chang ba/ chos lnga dang rang bzhin dang / rnam par shes pa dang / bdag med pa gnyis khong du chud par rtogs pa'i byang chub sems dpa' dag gi tshogs chen po dang thabs gcig tu</text></item>
<item><p>60a6</p><section>mdo sde</section><text>bzhugs te/ yang de na bcom ldan 'das rgya mtsho'i klu'i rgyal po'i gnas nas zhag bdun lon te byung nas brgya byin dang / tshangs pa dang / klu'i bu mo bye ba du mas bsu ba dang lang ka'i ri ma la ya la gzigs te/ lang ka'i grong rdal</text></item>
<item><p>60a7</p><section>mdo sde</section><text>gyi ri ma la ya'i rtse mo 'dir sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis kyang 'phags pa so so rang gis rig pa'i ye shes/ rtog ge'i lta ba mu stegs can dang / nyan thos dang rang sangs rgyas</text></item>
<item><p>60a8</p><section>mdo sde</section><text>dang / 'phags pa'i yul ma yin pa de dag gis bsgoms pa'i chos bstan te/ ngas kyang de nyid du gnod sbyin gyi bdag po 'bod 'grogs kyi phyir de nyid bsnyad cing chos bstan to snyam nas 'dzum pa mdzad do/ /de nas gnod sbyin gyi bdag po</text></item>
<item><p>60b1</p><section>mdo sde</section><text>'bod 'grogs de bzhin gshegs pa'i byin gyi brlabs kyis bcom ldan 'das rgya mtsho'i klu'i rgyal po'i gnas nas byung ste/ brgya byin dang tshangs pa dang / klu'i bu mo brgya stong du mas bskor cing mdun du bdar nas rgya mtsho'i rlabs la</text></item>
<item><p>60b2</p><section>mdo sde</section><text>gzigs te/ kun gzhi rnam par shes pa'i rgya mtsho la 'jug pa'i rnam par shes pa yul gyi rlung gis bskyod cing de dag gi sems 'byung bar gzigs te/ ched du brjod pa ched du brjod pa mdzad do zhes thos nas/ bdag song la bcom ldan</text></item>
<item><p>60b3</p><section>mdo sde</section><text>'das la gsol ba btab ste lang kar gshegs par bya'o/ /de ni bdag dang lha dang mi rnams la yun ring po'i don dang / phan pa dang bde bar 'gyur ro snyam ste/ de nas gnod sbyin gyi bdag po 'bod 'grogs 'khor dang bcas pa me tog</text></item>
<item><p>60b4</p><section>mdo sde</section><text>gi gzhal med khang du zhugs nas/ bcom ldan 'das ga la ba der song ste phyin pa dang / 'khor dang bcas te gzhal med khang nas babs nas rnga dang sil snyan rnams rab tu sgrags te/ bcom ldan 'das la lan gsum bskor</text></item>
<item><p>60b5</p><section>mdo sde</section><text>ba byas nas pi bang gi khog pa in dra nI la la bai dUr+ya dang / mu sa ras spras pa/ gos ngur ka pri yang ku 'dra ba rin thang med pas tshar du spyangs te/ 'khor rnams rab tu dga' bar byas nas/ glu'i dbyangs/ brjod dang / ri Sha b+ha dang / gAn</text></item>
<item><p>60b6</p><section>mdo sde</section><text>d+ha ra dang / d+hai ba ta dang / ni ShA da dang / ma d+h+ya ma dang / kau shi ka dang / glu'i dbyangs mang por sbyar ba la sogs pa dang ldan zhing / rgyud rjes su 'thun pa dang pi bang gi nang du chud par byas te tshigs su bcad pa'i dbyangs kyis glu</text></item>
<item><p>60b7</p><section>mdo sde</section><text>blangs pa/ sems kyi rang bzhin tshul nyid chos kyi gter/ /bdag med lta dang rnam bral dri ma med/ /so so rang rig shes pa ston pa yi/ /chos tshul mgon po 'dir yang bshad tu gsol/ /dge ba'i chos kyis yang</text></item>
<item><p>60b8</p><section>mdo sde</section><text>dag bsags pa'i sku/ /bde gshegs 'phrul pas sprul pa ston pa ste/ /so so rang rig rtogs pa'i chos dgyes pa/ /thub pa deng ni lang kar gshegs pa'i dus/ /lang ka 'di na sngon gyi rgyal ba dang / /de yi sras rnams</text></item>
<item><p>61a1</p><section>mdo sde</section><text>gzugs mang 'chang ba bzhugs/ /mgon po 'dir ni chos rab bshad tu gsol/ /gzugs mang ldan pa'i gnod sbyin kun kyang nyan/ /de ltar lang ka'i bdag po 'bod 'grogs kyis to Ta ka'i rgyud tu glu blangs nas yang</text></item>
<item><p>61a2</p><section>mdo sde</section><text>tshigs su bcad pa'i dbyangs kyis glu blangs pa/ /bcom ldan 'das ni dgung bdun te/ /chu srin gnas kyi rgya mtsho yi/ /rgya mtsho'i dbang po'i gnas nas ni/ /slad du byung ste 'gram na bzhugs/ /sangs rgyas bzhugs ma thag tu</text></item>
<item><p>61a3</p><section>mdo sde</section><text>yang / /ne tso sa ra nas brgyan pa'i/ /gnod sbyin rnam pa mang po dang / /'bod 'grogs lha mo lhan cig tu/ /mgon po gang na bzhugs pa yi/ /lam der 'phrul gyis song nas ni/ /me tog bzhon las babs nas kyang / /</text></item>
<item><p>61a4</p><section>mdo sde</section><text>de bzhin gshegs la mchod phyag 'tshal/ /rgyal ba'i dbang pos byin brlabs nas/ /de la mngon par mi bsnyad pa/ /bdag ni 'bod 'grogs mgrin bcu ste/ /srin po'i dbang po 'dir mchis so/ /grong rdal 'di na su gnas dang / /</text></item>
<item><p>61a5</p><section>mdo sde</section><text>bdag gi lang ka rjes su zung / /rdzogs pa'i sangs rgyas snga mas kyang / /so so rang rig spyod yul ni/ /rtse mo rin chen brgyan pa yi/ /grong rdal dbus su rab tu bshad/ /bcom ldan gyis kyang de nyid kyi/ /rtse mo rin chen brgyan pa la/ /</text></item>
<item><p>61a6</p><section>mdo sde</section><text>rgyal ba'i sras kyis yongs bskor cing / /rdul med chos ni bshad du gsol/ /gang rnams lang kar gnas pa dang / /bdag cag de ring nyan par 'tshal/ /bshad pa'i tshul las rnam grol ba/ /so so rang rig spyod yul</text></item>
<item><p>61a7</p><section>mdo sde</section><text>te/ /lang kar gshegs pa'i mdo sde ni/ /sangs rgyas snga mas gsungs pa'o/ /rgyal ba'i sras kyis yongs bskor cing / /sngon gyi sangs rgyas dag gis kyang / /mdo sde 'di ni bshad par dran/ /bcom ldan 'das</text></item>
<item><p>61a8</p><section>mdo sde</section><text>kyis bshad du gsol/ /ma 'ongs dus na 'byung ba yi/ /sangs rgyas sangs rgyas sras dag kyang / /'phrul gyi tshul te 'di nyid ni/ /rtse mo rin chen brgyan pa la/ /gnod sbyin rnams la thugs brtse phyir/ /'dren pa rnams ni</text></item>
<item><p>61b1</p><section>mdo sde</section><text>ston par 'gyur/ /'phrul gyi lang ka'i grong rdal ni/ /mdangs dga' rin chen sna tshogs dang / /thel sdings rdo stengs dga' ba dang / /rin chen dra ba'i bla res brgyan/ /rnal 'byor nyes dang rnam bral ba/ /so so rang rig sems pa yi/ /</text></item>
<item><p>61b2</p><section>mdo sde</section><text>bcom ldan 'di na gnod sbyin dag /sangs rgyas snga mas mdzad srung ba/ /theg chen tshul la dad pa yi/ /mngon par zhen cing gzhan 'dzud pa/ /gnod sbyin mo dang gnod sbyin bu/ /theg chen rtogs par 'tshal ba mchis/ /lang</text></item>
<item><p>61b3</p><section>mdo sde</section><text>ka ma la ya yi rir/ /ston pa sangs rgyas gshegs su gsol/ /bum pa rna la sogs pa rnams/ /srin po grong rdal gnas pa dag /theg pa che la rton pa rnams/ /so so rang rig nyan par 'tshal/ /sangs rgyas</text></item>
<item><p>61b4</p><section>mdo sde</section><text>rnams la bgyi ba bgyis/ /da ltar na yang shin du bgyid/ /bdag la rjes su thugs brtse'i phyir/ /lang kar sras dang bcas te gshegs/ /khyim dang lha mo tshogs rnams dang / /se mo do yang sna tshogs dang / /mdangs</text></item>
<item><p>61b5</p><section>mdo sde</section><text>dga' a sho ka'i tshal/ /thub pa chen po bzhes su gsol/ /bdag ni rgyal sras de dag dang / /sangs rgyas rnams kyi bka' bzhin bgyid/ /bdag gis mi dbul gcig ma mchis/ /thub pa chen po thugs brtser</text></item>
<item><p>61b6</p><section>mdo sde</section><text>dgongs/ /de yi tshig de gsan pa na/ /srid gsum dbang pos gsungs pa ni/ /gnod sbyin dbang po 'das pa yi/ /mgon po rin chen ri bo la/ /so so rang rig chos rnams bstan/ /khyod nyid la yang thugs brtser dgongs/ /</text></item>
<item><p>61b7</p><section>mdo sde</section><text>rin chen rnam brgyan ri bo la/ /ma 'ongs rnams kyang gsung bar 'gyur/ /'di ni rnal 'byor ldan pa dag /mthong ba'i chos la spyod pa'i gnas/ /nga dang sras rnams dag gis kyang / /gnod sbyin dbang po brtser dgongs rigs/ /</text></item>
<item><p>61b8</p><section>mdo sde</section><text>bcom ldan gnang nas mi gsung bar/ /zhi ba'i blo yis rnam par bzhugs/ /'bod 'grogs kyis ni phul ba yi/ /me tog gzhon par bzhugs par gyur/ /de nyid du ni 'bod 'grogs dang / /'jigs med rgyal</text></item>
<item><p>62a1</p><section>mdo sde</section><text>sras gzhan yang ste/ /lha mos gzhan dag rol mo yis/ /rab tu mchod cing grong du gshegs/ /dga' ba'i grong rdal der gshegs nas/ /mchod pa rab tu yang brnyes so/ /'bod 'grogs la sogs</text></item>
<item><p>62a2</p><section>mdo sde</section><text>gnod sbyin gyi/ /sde dang gnod sbyin mos kyang mchod/ /gnod sbyin bu mo gnod sbyin bus/ /rin po che yi dra bas mchod/ /'bod 'grogs kyis kyang sangs rgyas kyi/ /rin chen brgyan pa'i se mo do/ /rgyal ba'i sras</text></item>
<item><p>62a3</p><section>mdo sde</section><text>dang rgyal ba yi/ /stod kyi yan lag rnams la btags/ /bcom ldan rgyal sras mkhas bcas pa/ /mchod pa phul ba bzhes nas ni/ /so so rang rig spyod yul gyi/ /chos ni rnam par bstan pa mdzad/ /</text></item>
<item><p>62a4</p><section>mdo sde</section><text>gnod sbyin sde dang 'bod 'grogs kyis/ /smra ba rnams kyi mchog mchod de/ /blo gros chen po rab mchod cing / /gsol ba yang dang yang 'debs pa/ /khyod ni sangs rgyas thams cad la/ /rang rig spyod yul 'dri ba</text></item>
<item><p>62a5</p><section>mdo sde</section><text>yin/ /'di na bdag dang gnod sbyin dang / /rgyal ba'i sras rnams nyan pa mchis/ /khyod la rgyal sras mkhas pa dang / /gnod sbyin rnams kyang gsol ba 'debs/ /smra ba'i nang na smra chen khyod/ /rnal 'byor can gyi</text></item>
<item><p>62a6</p><section>mdo sde</section><text>'ang rnal 'byor zhugs/ /khyod la gus par gsol 'debs kyis/ /'jigs pa med pas tshul dris shig /rang rgyal nyan thos rnams dang ni/ /mu stegs nyes las rnam par grol/ /so so rang rig chos nyid</text></item>
<item><p>62a7</p><section>mdo sde</section><text>gtsang / /sangs rgyas sa ni thob byed pa'o/ /rtse mo rin chen brgyan pa dang / /gzhan yang lha rdzas rnams kyi ni/ /rin chen bye bas brgyan pa dag /bcom ldan 'das kyis der sprul te/ /mgon po ri bo re re la/ /</text></item>
<item><p>62a8</p><section>mdo sde</section><text>nyid kyi sku ni rab tu bstan/ /'bod 'grogs gnod sbyin de dag na/ /re re la ni rnam par gnas/ /thams cad 'khor ni ma bri bar/ /re re na yang shin du snang / /de na zhing rnams thams cad dang / /gang yang de</text></item>
<item><p>62b1</p><section>mdo sde</section><text>na 'dren pa dang / /de na srin po'i dbang po rnams/ /gang dag lang kar gnas pa'ang snang / /de dang 'gran pa'i lang ka dang / /a sho ka'i tshal gzhan dang / /nags tshal bzang po de dag kyang / /rgyal ba yis ni mngon par sprul/ /</text></item>
<item><p>62b2</p><section>mdo sde</section><text>mgon po ri rnams re re la/ /blo gros chen pos bskul ba dang / /so so rang rig rjod pa yis/ /chos ni gnod sbyin rnams la bstan/ /stong phrag brgya pa'i mdo sde dag /ri bo la ni ma lus bshad/ /ston pa dang ni rgyal</text></item>
<item><p>62b3</p><section>mdo sde</section><text>sras rnams/ /de nyid du yang mi snang gyur/ /gnod sbyin 'bod 'grogs bdag gis lus/ /khyim na gnas par mthong ba dang / /bsams pa 'di go ji zhig snyam/ /gang gis bshad de su yis thos/ /ci zhig mthong ge</text></item>
<item><p>62b4</p><section>mdo sde</section><text>gang gis mthong / /grong khyer de dag gang du song / /sangs rgyas de dag zhing de rnams/ /rin chen nags bzangs de ga re/ /'di na sgyu ma'am rmi lam rong / /dri za'i grong zhes bsgrags pa 'am/ /rab rib yin nam smig sgyu</text></item>
<item><p>62b5</p><section>mdo sde</section><text>'am/ /rmi lam mo sham bu byung ngam/ /bdag gis 'dir ni gang mthong ba/ /mgal me bskor tam du ba 'am/ /'on te sems kyi spyod yul la/ /chos rnams kyi ni chos nyid dam/ /lta ba med cing blta ba'ang med/ /smra med</text></item>
<item><p>62b6</p><section>mdo sde</section><text>smra bar bya med na/ /rang gi rtog pas myos pa yi/ /byis pa rnams kyis mi shes so/ /gzhan du rnam par rtog pa 'di/ /sangs rgyas dang ni chos ltar gnas/ /ji ltar mthong bzhin su lta ba/ /de dag 'dren pa mi mthong ngo / /</text></item>
<item><p>62b7</p><section>mdo sde</section><text>rnam par rtog pa mi 'jug cing / /gang tshe sangs rgyas mi mthong la/ /'jug med sangs rgyas yin par ni/ /gal te mthong na de sangs rgyas/ /lang ka'i bdag po gnas shin du gyur pa dang / rang gi sems snang ba</text></item>
<item><p>62b8</p><section>mdo sde</section><text>tsam du khong du chud pa rab tu rtogs ma thag tu rnam par rtog pa'i rgyu ba la gnas pa/ sngon gyi dge ba'i rtsa ba'i bskul ba/ gtsug lag thams cad la mkhas pa'i blo de bzhin nyid ji lta ba bzhin du mthong ba/ gzhan gyi dring</text></item>
<item><p>63a1</p><section>mdo sde</section><text>mi 'jog pa/ bdag gi blo rnam par dpyod pa la mkhas pa/ rtog ge ba'i lta ba dang bral bar lta ba/ gzhan gyi dring la mi 'jog pa/ rnal 'byor chen po'i rnal 'byor can/ gzugs sna tshogs 'chang ba</text></item>
<item><p>63a2</p><section>mdo sde</section><text>chen po thabs la mkhas pa khong du chud par rtogs pa/ gong nas gong du sa thams cad kyi rang gi mtshan nyid rtogs par bya ba la mkhas pa/ sems dang yid dang rnam par shes pa'i rang bzhin dben pa la dga' ba/ rgyud gsum chad</text></item>
<item><p>63a3</p><section>mdo sde</section><text>par lta ba rgyu dang mu stegs can thams cad kyi rgyu dang bral ba'i blor gyur pas de bzhin gshegs pa'i snying po/ sangs rgyas kyi sa la nang du snyoms par zhugs pa la gnas shing sangs rgyas kyi blos nam mkha' dang nang nas sgra thos pa</text></item>
<item><p>63a4</p><section>mdo sde</section><text>lang ka'i bdag po legs so legs so/ /yang lang ka'i bdag po khyod ni legs so/ /de ltar rnal 'byor can rnams kyi bslab par bya'o/ /ji ltar khyod kyis mthong ba de bzhin nyid du de bzhin gshegs pa rnams dang / chos rnams</text></item>
<item><p>63a5</p><section>mdo sde</section><text>lta bar bya'o/ /rnam pa gzhan du bltas na chad pa la gnas par 'gyur ro/ /khyod kyi sems dang yid dang / yid kyi rnam par shes pa dang bral zhing nang du spyod pas/ chos thams cad rnam par bsgom par bya ste/ phyi rol gyi don du</text></item>
<item><p>63a6</p><section>mdo sde</section><text>lta ba la mngon par chags pas ni ma yin no/ /khyod kyis nyan thos dang rang sangs rgyas dang / mu stegs can gyi mngon par rtogs pa dang / tshig gi don gyi spyod yul du lhung ba'i lta ba dang / ting nge 'dzin du ma yin/ gtam</text></item>
<item><p>63a7</p><section>mdo sde</section><text>dang srung la dga' bar ma yin/ rig byed kyi rang bzhin du lta bar ma yin/ rgyal po'i dbang gis dregs pa la lhung bar ma yin/ bsam gtan drug la sogs pa la bsam gtan bar ma yin te/ lang ka'i bdag po 'di ni</text></item>
<item><p>63a8</p><section>mdo sde</section><text>rgyal ba'i sras rnal 'byor chen po'i rnal 'byor dang ldan pa/ pha rol rgol ba rab tu 'jom pa/ lta ba ngan pa sel ba/ bdag tu lta ba rnam par bzlog pa la mkhas pa/ blo zhib cing rnam par shes pa/ shin du 'gyur ba la mkhas pa/</text></item>
<item><p>63b1</p><section>mdo sde</section><text>theg pa chen po la spyod pa rnams kyi dam tshig go/ /de bzhin gshegs pa'i bdag gi so so rang gi sa la 'jug pa khong du chud par bya ba'i phyir khyod kyis brtson par gyis shig /de ltar byas na lang ka'i bdag po gang khyod kyis ting nge 'dzin</text></item>
<item><p>63b2</p><section>mdo sde</section><text>la mkhas pa'i snyoms par 'jug pas yongs su bzung ba'i lam 'di ni phyir zhing gong nas gong du rnam par spyod pa yin te/ ji ltar byis pa mu stegs can gyi rnal 'byor la rnal 'byor can bdag tu 'dzin par snang ba'i mtshan</text></item>
<item><p>63b3</p><section>mdo sde</section><text>nyid la mngon par chags pa 'byung ba dang / yon tan dang rdzas kyi rjes su spyod pa/ ma rig pa'i rkyen du lta ba la mngon par zhen pa/ stong pa dang / skye bas g.yengs pa dang / rnam par rtog pa la mngon par chags pa/ mtshan nyid</text></item>
<item><p>63b4</p><section>mdo sde</section><text>du lhung ba'i bsam pas brtags pa/ nyan thos dang / rang sangs rgyas dang / mu stegs can rjes su 'jug pa'i sgo'i spyod yul ni ma yin no/ /lang ka'i bdag po bdag gi so so rang gis rig pa rtogs par byed pa'i theg pa</text></item>
<item><p>63b5</p><section>mdo sde</section><text>chen po khong du chud pa 'di ni gzugs sna tshogs rab tu 'thob par byed pa'o/ /bye brag gi srid par skye ba yongs su 'thob par yang 'gyur ro/ /lang ka'i bdag po theg pa chen po'i rnal 'byor la 'jug pa 'di ni</text></item>
<item><p>63b6</p><section>mdo sde</section><text>khebs pa'i g.yogs ma rnam par shes pa sna tshogs kyi rlabs zlog par byed pa yin te/ mu stegs can gyi rnal 'byor gyi gnas su lhung ba ni ma yin no/ /lang ka'i bdag po mu stegs can gyi rnal 'byor ni</text></item>
<item><p>63b7</p><section>mdo sde</section><text>mu stegs can rnams kyi bdag tu mngon par zhen pa las byung ba'o/ /rnam par shes pa'i rang bzhin gnyis kyi don la chags par lta bas mu stegs can rnams kyi 'di yang rnal 'byor ma yin no/ /lang ka'i</text></item>
<item><p>63b8</p><section>mdo sde</section><text>bdag po de legs so/ /de bzhin gshegs pa mthong zhing ji ltar rjes su bsams pa'i don de nyid rjes su soms shig dang de nyid ni de bzhin gshegs pa mthong ba yin no/ /de nas de'i skabs su 'bod 'grogs 'di snyam du sems te/</text></item>
<item><p>64a1</p><section>mdo sde</section><text>yang 'di ltar bdag gis bcom ldan 'das rnal 'byor thams cad la mnga' mdzad pa/ mu stegs can gyi rnal 'byor rnam par zlog pa/ so so rang gis rig pa'i spyod yul ston pa/ 'phrul pas sprul pa dang bral ba'i thugs su</text></item>
<item><p>64a2</p><section>mdo sde</section><text>chud pa'i blo la gang gi phyir rnal 'byor can rnams rnal 'byor mngon par rtogs pa'i dus na/ ting nge 'dzin gyi bde ba dang / snyoms par 'jug pa rnams khong du chud par 'gyur te/ de khong du chud pa'i phyir 'dis khong du chud do zhes rnal</text></item>
<item><p>64a3</p><section>mdo sde</section><text>'byor can rnams kyi rnal 'byor gyi sgrar gdags te/ de'i phyir bdag gis thugs rje can nyon mongs pa 'bar ba'i rgyu dang / rnam par rtog pa zad par byed pa/ rgyal ba'i sras rnams kyis yongs su bskor ba/ sems can thams cad</text></item>
<item><p>64a4</p><section>mdo sde</section><text>kyi sems dang bsam pa'i rjes su zhugs pa/ thams cad du khyab pa/ thams cad mkhyen pa la byed pa'i mtshan nyid rnam par log pa'i rdzu 'phrul gyis de ltar blta'o/ /de mthong bas ni khong du ma chud pa khong du chud par bya'o/ /</text></item>
<item><p>64a5</p><section>mdo sde</section><text>rnam par mi rtog pa la spyod pa bde ba'i ting nge 'dzin dang / snyoms par 'jug pas gnas pa de bzhin gshegs pa'i thugs su chud pa'i sa thob par byed pa bdag gis khong du chud par yang rnam par 'phel bar 'gyur</text></item>
<item><p>64a6</p><section>mdo sde</section><text>ro snyam mo/ /de nas bcom ldan 'das kyis de'i tshe lang ka'i bdag po ma skyes pa'i chos la bzod pa thob par thugs su chud nas mgrin bcu la thugs brtse ba'i phyir rin po che mang pos brgyan pa/ rin po che'i dra bas</text></item>
<item><p>64a7</p><section>mdo sde</section><text>bres pa'i bdag gi ri'i rtse mo la mdzes pa de lta bu nyid du bdag nyid bstan nas/ yang lang ka'i bdag po mgrin bcus mthong ba dang / myong ba'i mdzes pa dang / rtse mo la de bzhin gshegs pa dgra bcom pa yang dag par rdzogs</text></item>
<item><p>64a8</p><section>mdo sde</section><text>pa'i sangs rgyas mtshan rab sum bcu rtsa gnyis kyis brgyan pa'i sku dang / ri bo re re la bdag gi lus kyang de bzhin gshegs pa dgra bcom pa yang dag par rdzogs pa'i sangs rgyas rnams kyi spyan snga na 'dug pa dang / de bzhin gshegs</text></item>
<item><p>64b1</p><section>mdo sde</section><text>pa blo gros chen po dang thabs gcig tu/ so so rang gis rig pa'i spyod yul gyi gtam mdzad pa dang / gnod sbyin gyis bskor cing bshad pa brjod pa'i gtam gsung ba dang / mgon po dang bcas pa'i zhing de dag kyang mthong bar gyur to/ /</text></item>
<item><p>64b2</p><section>mdo sde</section><text>de nas bcom ldan 'das kyis de'i tshe sangs rgyas kyi sha'i spyan gyis 'khor la gzigs nas/ seng ge'i rgyal po ltar rnam par bsgyings te/ bzhad mo cher bzhad nas/ mdzod spu dang / rtsib logs dang / brla dang / sked pa'i phyogs dang /</text></item>
<item><p>64b3</p><section>mdo sde</section><text>dpal gyi be'u dang / spu'i khung bu thams cad nas ni 'od zer rab tu 'byin/ dus kyi mtha'i me bzhin du ni 'bar/ gzi brjid ni 'ja' lta bu/ 'od kyi dkyil 'khor ni nyi ma shar ba 'dra bar shin du 'bar/ brgya byin dang / tshangs</text></item>
<item><p>64b4</p><section>mdo sde</section><text>pa dang / 'jig rten skyong ba rnams kyis ni nam mkha'i dbyings nas lta zhing ri rab rtse mo la 'gran pa'i zom la bzhugs nas bzhad mo cher bzhad do/ /de nas byang chub sems dpa'i 'khor de dang / brgya byin dang / tshangs</text></item>
<item><p>64b5</p><section>mdo sde</section><text>pa la sogs pa de dag 'di snyam du sems te/ rgyu gang dang rkyen gang gis de ltar bcom ldan 'das chos thams cad la mnga' mdzad pa sngon du 'dzum pas bzhad mo cher bzhad cing rang gi sku las 'od zer rab tu 'byin/</text></item>
<item><p>64b6</p><section>mdo sde</section><text>phyung nas kyang bdag gi so so rang gis rig pa'i 'phags pa'i ye shes mthong ba'i spyod yul ting nge 'dzin gyi bde ba la dgongs pa la rab tu bzhag ste/ gzigs mo med par seng ge'i lta bas phyogs su gzigs nas 'bod 'grogs</text></item>
<item><p>64b7</p><section>mdo sde</section><text>kyi rnal 'byor rtogs pa rgyu ba la rjes su dgongs shing cang mi gsung bar gyur snyam mo/ /de nas byang chub sems dpa' sems dpa' chen po blo gros chen po sngar gsol ba btab pas 'bod 'grogs la snying brtse ba dang /</text></item>
<item><p>64b8</p><section>mdo sde</section><text>byang chub sems dpa'i 'khor de dag gi sems dang / bsam pa dang / rnam par spyod pa yang shes shing ma 'ongs pa'i skye bo'i tshogs la'ang bltas nas bshad pa brjod pa la mngon par dga' ba'i sems can rnams dang / sgra ji bzhin du</text></item>
<item><p>65a1</p><section>mdo sde</section><text>mngon par zhen pa rnams dang / nyan thos dang / rang sangs rgyas dang / mu stegs can gyi rnal 'byor gyi stobs la mngon par zhen pa thams cad 'di ltar bcom ldan 'das de bzhin gshegs pa rnam par shes pa'i</text></item>
<item><p>65a2</p><section>mdo sde</section><text>yul las phyir log pa rnams kyang bzhad mo cher bzhad do snyam du sems shing sems rnam par myos par gyur na mi rung ngo snyam nas/ de dag gi ngo mtshar rnam par bzlog pa'i phyir/ bcom ldan 'das la zhus pa/ bcom ldan</text></item>
<item><p>65a3</p><section>mdo sde</section><text>'das rgyu gang dang rkyen gang gis 'di ltar 'dzum pa mdzad/ bcom ldan 'das kyis bka' stsal pa/ blo gros chen po legs so legs so/ /yang blo gros chen po gang khyod kyis 'jig rten gyi rang bzhin dang / 'jig rten rnams</text></item>
<item><p>65a4</p><section>mdo sde</section><text>kyi lta ba ngan pa la bltas te/ dus gsum gyi sems khong du chud pas/ nga la dri bar brtsams pa ni blo gros chen po khyod legs so/ /de ltar mkhas pa rnams kyi bdag dang gzhan gyi don dang / gnyis ka'i don du yongs su 'dri</text></item>
<item><p>65a5</p><section>mdo sde</section><text>ba'i rang bzhin du bya'o/ /blo gros chen po lang ka'i bdag po 'bod 'grogs 'dis ni sngon gyi de bzhin gshegs pa dgra bcom pa yang dag par rdzogs pa'i sangs rgyas rnams la dri ba gnyis dris so/ /de nga la yang gang</text></item>
<item><p>65a6</p><section>mdo sde</section><text>nyan thos dang / rang sangs rgyas dang / mu stegs can gyi rnal 'byor la rnal 'byor pa rnams kyis ma myong ba'i dri ba gnyis kyi bye brag khong du chud pa'i mtshan nyid rnam par bsgom pa'i phyir dri bar 'dod do/ /'di ltar 'dri bar</text></item>
<item><p>65a7</p><section>mdo sde</section><text>'dod pa'i 'grin bcu 'di ni ma 'ongs pa'i rgyal ba rnams la'ang 'dri bar 'gyur ro/ /de nas bcom ldan 'das kyis mkhyen bzhin du/ lang ka'i bdag po la 'di skad ces bka' stsal to/ /lang ka'i bdag po khyod la</text></item>
<item><p>65a8</p><section>mdo sde</section><text>de bzhin gshegs pa'i skabs phyes cod pan rab tu g.yo ba ma sdod par ci dang ci 'dod pa nga la dris shig dang / ngas dri ba de dang de'i lung bstan pas ji ltar khyod rnam par rtog pa'i gnas shin du gyur nas/ sa'i mi mthun pa'i</text></item>
<item><p>65b1</p><section>mdo sde</section><text>phyogs la mkhas shing rab tu 'byed pa'i blos so so rang gi rig pa'i tshul gyis mtshan nyid kyi ting nge 'dzin gyi bde bar gnas pa la rnam par dpyod cing ting nge 'dzin gyi sangs rgyas rnams kyis ni yongs su bzung / zhi ba'i bde</text></item>
<item><p>65b2</p><section>mdo sde</section><text>ba la ni rnam par gnas te/ nyan thos dang rang sangs rgyas kyi ting nge 'dzin gyi nyes pa las 'das nas mi g.yo ba dang / dge ba'i blo gros dang / chos kyi sprin gyi sa la ni rnam par gnas/ chos la bdag med pa'i yang dag pa ji</text></item>
<item><p>65b3</p><section>mdo sde</section><text>lta ba bzhin la ni rab tu mkhas pas rin po che'i pad mo chen po bting ba la ting nge 'dzin gyi rgyal bas dbang bskur ba thob par 'gyur zhing / de dang rjes su 'thun pa'i pad mo dag la bdag gi lus rnam pa sna tshogs su byin gyi</text></item>
<item><p>65b4</p><section>mdo sde</section><text>brlabs kyis byin du brlab ste/ pad mo de dag la bdag gi lus 'dug pa mthong bar 'gyur ba dang / gcig gis gdong la gcig lta bar yang byed par 'gyur ba dang / de ltar gang gi phyir bsam gyis mi khyab pa'i yul</text></item>
<item><p>65b5</p><section>mdo sde</section><text>de ni mngon par sgrub pa la mkhas pa/ gcig gis mngon par bsgrubs pa yin te/ spyod pa'i sa la gnas shing thabs mkhas pas yongs su bzung ba'i mngon par bsgrub pa mngon par bsgrubs pas/ bsam gyis mi khyab</text></item>
<item><p>65b6</p><section>mdo sde</section><text>pa'i yul de'ang rjes su 'thob par 'gyur ba dang / de bzhin gshegs pa'i sa gzugs rnam pa mang por rnam par 'gyur ba/ nyan thos dang / rang sangs rgyas dang / mu stegs can dang / tshangs pa dang / dbang po dang /</text></item>
<item><p>65b7</p><section>mdo sde</section><text>nye ba'i dbang po rnams kyis sngon ma mthong ba de'ang thob par 'gyur bar khyod kyi sems rangs par bya'o/ /de nas lang ka'i bdag po lha mo dang bcas pa'i tshogs kyis yongs su bskor ba/ bcom ldan 'das kyis skabs</text></item>
<item><p>65b8</p><section>mdo sde</section><text>phye bas rin po che'i pad mo'i 'od zer gyis dri ma med pa'i 'od rin po che'i pad mo dang 'dra ba'i rin po che'i rtse mo de nas langs nas me tog dang / phreng ba dang / spos dang bdug pa dang / byug pa dang gdugs dang / rgyal mtshan dang /</text></item>
<item><p>66a1</p><section>mdo sde</section><text>lha'i ba dan dang / se mo do dang / do shal dang / cod pan dang / thor tshugs rnam pa du ma rnam pa tha dad pa sna tshogs dang / sngon ma mthong ma thos pa'i rgyan gyi khyad par rnam par 'phags pa gzhan dag dang / lha dang klu dang /</text></item>
<item><p>66a2</p><section>mdo sde</section><text>gnod sbyin dang / srin po dang / dri za dang mi 'am ci dang / lto 'phye chen po dang / mi las lhag pa las kyang 'das pa'i rnga dang / sil snyan rnams dang / 'dod pa'i khams su gtogs pa'i rol mo'i cha byad thams cad kyang rnam par</text></item>
<item><p>66a3</p><section>mdo sde</section><text>sprul/ gang yang sangs rgyas kyi zhing gzhan gyi rol mo'i khyad par mthong ba de dag kyang mngon par sprul/ bcom ldan 'das dang byang chub sems dpa' rnams la rin po che'i dra bas ni mngon par bkab/ gos sna tshogs</text></item>
<item><p>66a4</p><section>mdo sde</section><text>kyi lha'i ba dan ni rab tu bsgreng / ta la bdun tsam du ni nam mkha' la ni mngon par 'phags/ mchod pa'i sprin chen po'i char ni mngon par phab/ rnga dang sil snyan rnams kyi sgra ni rab tu phyung ste/ nam mkha' de las babs</text></item>
<item><p>66a5</p><section>mdo sde</section><text>nas nyi ma dang / glog gi 'od lta bu rin po che'i pad ma chen pos brgyan pa'i rin po che'i rtse mo gnyis pa la 'dug go/ /'dug nas zhe sar 'dzum pa sngon du byas te/ bcom ldan 'das kyis go skabs phye bas/</text></item>
<item><p>66a6</p><section>mdo sde</section><text>bcom ldan 'das la dri ba gnyis dris so/ /sngon gyi de bzhin gshegs pa dgra bcom pa yang dag par rdzogs pa'i sangs rgyas rnams la'ang bdag gis zhus nas/ de rnams kyis kyang lan blan te/ bcom ldan 'das la'ang</text></item>
<item><p>66a7</p><section>mdo sde</section><text>nga zhu'o/ /bstan pa brjod pa las kyang 'di ni sangs rgyas rnams dang khyod kyis kyang gdon mi 'tshal bar bshad par 'gyur te/ bcom ldan 'das chos gnyis po 'di ni 'phrul bas sprul pa rnams kyis bstan pa lags te/</text></item>
<item><p>66a8</p><section>mdo sde</section><text>ngo bo'i de bzhin gshegs pa rnams kyis ni ma gsungs so/ /bcom ldan 'das ngo bo'i de bzhin gshegs pa rnams ni ting nge 'dzin gyi sgo'i spyod yul ston te/ tshig gi spyod yul gyi rnam par rtog par lhung ba ni mi ston na/</text></item>
<item><p>66b1</p><section>mdo sde</section><text>bcom ldan 'das chos la mnga' mdzad pa de bzhin gshegs pa dgra bcom pa yang dag par rdzogs pa'i sangs rgyas nyid kyis chos gnyis po de legs par bdag la bshad du gsol/ bcom ldan 'das rgyal ba'i sras 'di</text></item>
<item><p>66b2</p><section>mdo sde</section><text>rnams kyang nyan/ bdag kyang 'tshal bar 'gyur ro/ /bcom ldan 'das kyis bka' stsal pa/ lang ka'i bdag po chos gnyis po de smros shig /srin po'i dbang po lus la cod pan dang / dpung rgyan dang / se mo do dang / rdo rje mchog</text></item>
<item><p>66b3</p><section>mdo sde</section><text>gi phreng ba thogs shing rgyan bzang pos lus brgyan pas gsol pa/ chos nyid kyang spang bar bgyi na/ chos ma mchis par lta ci smos/ bcom ldan 'das chos gnyis po de ji ltar spang bar 'gyur/ chos sam chos ma mchis pa</text></item>
<item><p>66b4</p><section>mdo sde</section><text>rnams ni gang lags/ ji ltar na gnyis spang ba'i chos can rnam par rtog pa'i mtshan nyid du lhung ba rnam par rtog pa'i rang bzhin 'byung ba dang / 'byung ba las gyur pa ma lags pa/ kun gzhi rnam par shes pa</text></item>
<item><p>66b5</p><section>mdo sde</section><text>yongs su ma rig pas khyad par gyi mtshan nyid ma mchis pa/ skra shad 'dzings pa'i rang bzhin du gnas pa/ shes pa ma dag cing zad par 'gyur ba'i yul can/ de lta bu'i rang bzhin de dag ji ltar spang bar 'gyur/</text></item>
<item><p>66b6</p><section>mdo sde</section><text>bcom ldan 'das kyis bka' stsal pa/ lang ka'i bdag po 'di ltar bum pa la sogs pa 'chag pa'i rang bzhin 'jig pa'i chos can rnams byis pa rnams kyi rnam par rtog pa'i spyod yul la tha dad pa'i bye brag tu snang ba/ de bzhin du</text></item>
<item><p>66b7</p><section>mdo sde</section><text>'di la yang ci phyir mi gzung / byis pa rnams kyi so so'i rnam par rtog pa nye bar bzung na/ chos dang chos med pa tha dad pa'i bye brag kyang yod do/ /'phags pa'i ye shes khong du chud par bya ba'i phyir mthong bas ni ma</text></item>
<item><p>66b8</p><section>mdo sde</section><text>yin no/ /lang ka'i bdag po bum pa la sogs pa'i dngos po mtshan nyid sna tshogs su lhung ba'i rnams byis pa dag gi yin te/ 'phags pa rnams kyi ma yin pa lta zhog la/ rang bzhin gcig cing 'bar ba gcig las</text></item>
<item><p>67a1</p><section>mdo sde</section><text>byung ba'i rab tu 'bar ba khyim dang gnas dang bskyed mos tshal dang / khang pa la 'dug pa shing gi dbang gis 'od ring ba dang thung ba'i khyad par dang tha dad pa'i bye brag tu snang ba de bzhin du 'di la yang chos dang / chos med pa tha dad</text></item>
<item><p>67a2</p><section>mdo sde</section><text>pa'i bye brag yod par ci'i phyir mi gzung / me lce'i rgyud gcig tu gyur pa'i 'od 'phro ba tha dad pa'i bye brag tu snang ba 'ba' zhig tu'ang ma zad de/ lang ka'i bdag po sa bon las byung yang myu gu dang / ljang bu dang / sog ma dang /</text></item>
<item><p>67a3</p><section>mdo sde</section><text>tshigs dang / lo ma dang / yal ga dang / me tog dang / 'bras bu dang / gra ma'i bye brag yod pa de bzhin du phyi nang gi chos skye ba'i chos can/ ma rig pa las rab tu byung ba/ phung po dang / khams dang / skye mched du gtogs pa</text></item>
<item><p>67a4</p><section>mdo sde</section><text>thams cad dang / khams gsum du skyes pa'i chos thams cad la bde ba'i dbyibs dang / brjod pa dang 'gro ba'i khyad par dag kyang snang ste/ mtshan nyid gcig pa'i rnam par shes pa yul la mngon par 'dzin par</text></item>
<item><p>67a5</p><section>mdo sde</section><text>rab tu 'jug pa'i khyad par rab dang 'bring dang tha ma'i bye brag dang / rnam par byang ba dang / dge ba dang / mi dge bar yang snang ngo / /lang ka'i bdag po chos de dag gi tha dad du bye brag tu'ang ma zad de/ rnal 'byor can rnal 'byor</text></item>
<item><p>67a6</p><section>mdo sde</section><text>bsgom pa rnams kyi rnal 'byor gyi lam la yang so so rang gis rig pa'i mtshan nyid kyi khyad par snang na/ so so'i rnam par rtog pa las byung ba'i chos dang / chos med pa'i khyad par lta phyir med de yod do/ /lang ka'i bdag</text></item>
<item><p>67a7</p><section>mdo sde</section><text>po rnam par rtog pa'i mtshan nyid kyi phyir chos dang / chos med pa tha dad pa'i bye brag yod do/ /lang ka'i bdag po de la chos rnams gang zhe na/ 'di lta ste/ mu stegs can dang / nyan thos dang / rang sangs rgyas dang / byis pa</text></item>
<item><p>67a8</p><section>mdo sde</section><text>rnams kyi rnam par rtog pas rnam par brtags pa rgyu las yon tan dang rdzas kyis gzhi btsugs pa ni chos rnams shes bya'o/ /de dag ni spang bar bya ba btang bar bya ba ste/ mtshan nyid du so sor rnam par brtag par mi bya'o/ /rang</text></item>
<item><p>67b1</p><section>mdo sde</section><text>gi sems snang ba'i chos rnams la mngon par zhen pa'i phyir rdza ma la sogs pa'i chos byis pas kun brtags pa lus su ma red pa'i rnams ni med pa yin te/ de lta bur lhag mthong gis rab tu mthong na spangs par 'gyur ro/ /de</text></item>
<item><p>67b2</p><section>mdo sde</section><text>la chos med pa rnams gang zhe na/ gang de dag bdag nyid du ma red pa yin te/ mtshan nyid kyi rnam par rtog pa rgyu ba med pa'i chos don gyi rgyu las byung ba de dag yang dag pa dang / yang dag pa ma yin par 'jug pa med par mthong nas/</text></item>
<item><p>67b3</p><section>mdo sde</section><text>de'i phyir chos med pa spong bar 'gyur ro/ /yang bdag nyid du ma red pa'i chos rnams gang zhe na/ 'di lta ste/ ri bong dang / rnga mo dang / bong bu dang / rta'i rwa dang mo sham gyi bu la sogs pa'i chos rnams te/ bdag nyid du ma red pa'i phyir</text></item>
<item><p>67b4</p><section>mdo sde</section><text>de dag ni mtshan nyid du brtag par mi bya'o/ gzhan du na tha snyad kyi don du brjod de/ bum pa la sogs pa ltar mngon par chags pas ni ma yin no/ /ji ltar de dag rnam par shes pas gzung du med pa'i phyir spang bar bya ba</text></item>
<item><p>67b5</p><section>mdo sde</section><text>de bzhin du rnam par rtog pa'i dngos po rnams kyang spang bar bya ba yin te/ de'i phyir chos dang / chos med pa spang ba yin no/ /lang ka'i bdag po khyod kyis chos dang / chos med pa gnyis ji lta bur spang bar bya zhes</text></item>
<item><p>67b6</p><section>mdo sde</section><text>smras pa de ni 'di ltar bshad do/ /gang yang lang ka'i bdag po khyod kyis sngon gyi de bzhin gshegs pa dgra bcom pa yang dag par rdzogs pa'i sangs rgyas rnams la'ang bdag gis dris te/ de dag gis kyang lan blan</text></item>
<item><p>67b7</p><section>mdo sde</section><text>no zhes smras pa yang / lang ka'i bdag po sngon zhes bya ba 'di ni rnam par rtog pa'i tshig bla dgas te/ 'das pa la'ang 'di ltar 'das pa zhes rnam par rtog go/ /de bzhin du ma 'ongs pa dang / da ltar yang rtog ste/ de</text></item>
<item><p>67b8</p><section>mdo sde</section><text>bzhin gshegs pa rnams ni de'i chos nyid kyis rnam par mi rtog pa rnam par rtog pa'i spros pa thams cad las 'das pa ste/ gzugs kyi ngo bo nyid la brtags pa ltar ni ma yin gyi/ gzhan du na ye shes thugs su</text></item>
<item><p>68a1</p><section>mdo sde</section><text>chud pa bde ba'i don du mtshan ma med pa la spyod pa'i shes rab kyis rnam par sgom mo/ /de'i phyir de bzhin gshegs pa rnams ni ye shes kyi bdag nyid ye shes kyi sku ste/ rtag par mi bya'o/ /gang gis</text></item>
<item><p>68a2</p><section>mdo sde</section><text>mi rtag ce na/ yid kyis bdag dang / srog dang / gang zag tu mi rtag /ji ltar mi rtag ce na/ yul gyi don gyi rgyu las byung ba yid kyi rnam par shes pas ji ltar gzugs kyi mtshan nyid dang / dbyibs dang rnam pa bzhin du mi</text></item>
<item><p>68a3</p><section>mdo sde</section><text>rtag go/ /de bas na khyod kyis brtag par bya ba dang / rnam par rtog pa dang bral bar bya'o/ /lang ka'i bdag po 'di ltar yang sems can gyi spyod pa rnams ni brtsig pa'i ri mo'i gzugs dang 'dra ste/ lang ka'i bdag po</text></item>
<item><p>68a4</p><section>mdo sde</section><text>chos thams cad yod pa ma yin pa'i phyir 'jig rten gnas pa ni g.yo ba med pa ste/ las dang byed pa dang bral ba'o/ /'di la gang yang nyan pa'am/ mnyan par bya ba med do/ /lang ka'i bdag po 'jig rten gnas pa ni</text></item>
<item><p>68a5</p><section>mdo sde</section><text>sprul pa dang mtshungs na/ mu stegs can byis pa'i rnal 'byor pa rnams rnam par mi sgom mo/ /lang ka'i bdag po gang gis de ltar mthong ba des ni yang dag par mthong ba ste/ rnam pa gzhan du mthong na rnam par</text></item>
<item><p>68a6</p><section>mdo sde</section><text>rtog pa la spyod pa'o/ /de ltar rnam par rtog pa dang bcas pa rnams ni rnam pa gnyis su 'dzin te/ 'di lta ste me long gi nang na yod pa'i bdag gi gzugs kyi gzugs brnyan dang / chu la bdag gi gzugs kyi</text></item>
<item><p>68a7</p><section>mdo sde</section><text>grib ma dang / zla ba'i 'od dang khyim na me mar 'bar ba la bdag gi lus kyi grib ma dang / brag cha'am/ gzhan yang bdag gi rnam par rtog pa'i gzung ba rab tu bzung ste/ chos dang chos med par rnam par rtog</text></item>
<item><p>68a8</p><section>mdo sde</section><text>cing / chos dang chos med pa spong ba la mi spyod de spyod do/ /rnam par rtog go/ /rgyas par byed do/ /rab tu zhi ba mi 'thob bo/ /'di ni rtse gcig pa'i tshig bla dgas te/ 'di ni de bzhin gshegs pa'i snying po bdag gi</text></item>
<item><p>68b1</p><section>mdo sde</section><text>'phags pa so so rang gi ye shes kyi spyod yul du 'jug pa'i phyir mchog gi ting nge 'dzin skye ba'o/ /'bod 'grogs kyis gsol ba btab pa'i le'u ste dang po'o// // de nas sangs rgyas kyi zhing thams</text></item>
<item><p>68b2</p><section>mdo sde</section><text>cad du rgyu ba'i byang chub sems dpa' sems dpa' chen po blo gros chen po byang chub sems dpa' blo gros dang lhan cig tu sangs rgyas kyi mthus stan las langs te/ bla gos phrag pa gcig la gzar nas pus mo g.yas pa'i</text></item>
<item><p>68b3</p><section>mdo sde</section><text>lha nga sa la btsugs te/ bcom ldan 'das ga la ba de logs su thal mo sbyar te phyag 'tshal nas/ bcom ldan 'das la tshigs su bcad pa 'di dag gis mngon par bstod do/ /'jig rten skye 'jig ma mchis te/ /</text></item>
<item><p>68b4</p><section>mdo sde</section><text>nam mkha'i me tog rab tu 'dra/ /khyod kyi shes rab thugs rje yi/ /khyod kyis yod dang med ma dmigs/ /chos rnams thams cad sgyu ma bzhin/ /sems dang rnam par shes pa spangs/ /khyod kyi shes rab thugs rje yi/ /</text></item>
<item><p>68b5</p><section>mdo sde</section><text>khyod kyis yod dang med ma dmigs/ /'jig rten rtag dang chad spangs pa/ /khor zug rmi lam 'dra ba ste/ /khyod kyi shes rab thugs rje yis/ /khyod kyis yod dang med ma dmigs/ /chos dang gang zag bdag med</text></item>
<item><p>68b6</p><section>mdo sde</section><text>dang / /khyod kyi nyon mongs shes bya rnams/ /khyod kyi shes rab thugs rje dang / /mtshan ma med pas rtag du dag /sgyu ma rmi lam rang bzhin gyi/ /chos kyi sku la ji skad bstod/ /dngos po rang bzhin med rnams kyi/ /ma</text></item>
<item><p>68b7</p><section>mdo sde</section><text>skyes de ni bstod pa lags/ /dbang po don dang rnam bral zhing / /snang med de yi gzigs pa bas/ /gal te bstod dam smad kyang rung / /thub pa de la ji skad brjod/ /mya ngan mi 'da' 'da' la min/ /khyod la</text></item>
<item><p>68b8</p><section>mdo sde</section><text>mya ngan 'da' mi gnas/ /blo dang rig par bgyi dang bral/ /yod dang med pa'i phyogs kyang spangs/ /de ltar skye 'jig spangs pa yi/ /thub pa zhi ba sus mthong ba/ /de dang 'di dang slad mar yang / /chags med nyer len</text></item>
<item><p>69a1</p><section>mdo sde</section><text>ma mchis 'gyur/ /de nas byang chub sems dpa' sems dpa' chen po blo gros chen pos bcom ldan 'das la tshul dang 'dra ba'i tshigs su bcad pa 'di dag gis mngon par bstod do/ /bdag gi ming dang</text></item>
<item><p>69a2</p><section>mdo sde</section><text>rigs bcom ldan 'das la gsol pa/ bcom ldan bdag ni blo chen te/ /theg chen khong du chud par rtogs/ /dri ba brgya po rtsa brgyad pa/ /gsung ba'i mchog la zhu bar bgyi/ /de yi tshig de gsan pa dang / /sangs rgyas</text></item>
<item><p>69a3</p><section>mdo sde</section><text>'jig rten mkhyen pa'i mchog /thams cad 'khor la rnam gzigs nas/ /bde gshegs sras la gsungs pa ni/ /nga la dris shig rgyal sras rnams/ /blo gros chen po khyod kyang dris/ /so so rang rig spyod yul ni/ /</text></item>
<item><p>69a4</p><section>mdo sde</section><text>nga yis khyod la bshad par bya/ /de nas bcom ldan 'das kyis skabs phye bas byang chub sems dpa' sems dpa' chen po blo gros chen pos bcom ldan 'das kyi zhabs gnyis la gtugs te/ bcom ldan 'das la zhu ba</text></item>
<item><p>69a5</p><section>mdo sde</section><text>zhus pa/ ji ltar rtog ge rnam dag 'gyur/ /rtog ge ci'i slad du 'byung / /ji lta bu na nor ba gda'/ /ci yi slad du nor ba 'byung / /ci yi slad du sprul dang zhing / /khyod kyi mtshan dang mu stegs kyang / /snang med rim pa ci</text></item>
<item><p>69a6</p><section>mdo sde</section><text>slad du/ /khyod kyi rgyal sras gang nas lhags/ /grol ba gang du mchi bar 'gyur/ /bcings pa su lags gang gis 'grol/ /bsam gtan pa yi yul de gang / /ji ltar theg pa gsum po lags/ /rkyen gyis skye</text></item>
<item><p>69a7</p><section>mdo sde</section><text>ba de dag ci/ /'bras bu ci zhig rgyu ni gang / /gnyis kyis mtha' brjod ci slad du/ /ji lta bu yang 'byung ba lags/ /gzugs med snyoms par 'jug pa dang / /'gog pa de yang ji lta bu/ /'du shes 'gog pa ji lta bu/ /</text></item>
<item><p>69a8</p><section>mdo sde</section><text>ci slad ji ltar sad par 'gyur/ /'gro ba dang ni lus 'dzin kyang / /ci'i slad du bya ba 'byung / /ji ltar snang ba rnam par sgom/ /ji ltar sa la 'jug par 'gyur/ /srid gsum choms gnas pa de su/ /gnas ni</text></item>
<item><p>69b1</p><section>mdo sde</section><text>gang lags lus ni ci/ /gnas shing 'gro ba gang zhig tu/ /rgyal ba'i sras su ji ltar 'gyur/ /dbang dang ting nge 'dzin rnams dang / /mngon par shes pa ji ltar 'thob/ /ji ltar sems ni mnyam par 'jog /rgyal ba khyu mchog bdag</text></item>
<item><p>69b2</p><section>mdo sde</section><text>la gsungs/ /yid dang rnam par shes pa dang / /kun gzhi de'ang ji lta bur/ /snang la ji ltar 'jug pa lags/ /ji ltar snang las slad du ldog /rigs dang rigs med ji ltar cis/ /sems tsam du'ang ji ltar 'gyur/ /</text></item>
<item><p>69b3</p><section>mdo sde</section><text>mtshan rnams rnam par dgod pa dang / /bdag med pa'ang ji ltar 'gyur/ /sems can ma mchis ji lta bu/ /kun rdzob bshad pa ji lta bu/ /ji ltar rtag dang chad pa yis/ /lta ba rab tu 'byung mi 'gyur/ /ji ltar khyod dang mu</text></item>
<item><p>69b4</p><section>mdo sde</section><text>stegs su/ /mtshan nyid rnams kyis 'gal mi 'gyur/ /sde pa rnams kyang ji lta bur/ /ma 'ongs dus na 'byung ba gsungs/ /ci slad ji ltar stong pa nyid/ /ji ltar khyod kyis skad cig 'jig /snying po ji ltar 'byung ba</text></item>
<item><p>69b5</p><section>mdo sde</section><text>lags/ /ji ltar 'jig rten byed ma mchis/ /ci slad 'jig rten smig sgyu 'dra/ /dri za 'dra dang smig sgyu dang / /chu yi zla ba 'dra ba yang / /ci yi slad du bdag la gsungs/ /byang chub yan lag ji ltar mchis/ /byang</text></item>
<item><p>69b6</p><section>mdo sde</section><text>chub phyogs rnams ci las 'byung / /yul 'khrug pa dang khrag khrug dang / /ji ltar 'byung bar lta bar 'gyur/ /ma skyes pa dang ma 'gags pa/ /ji ltar nam mkha'i me tog 'dra/ /'jig rten ji ltar thugs su chud/ /</text></item>
<item><p>69b7</p><section>mdo sde</section><text>yi ge med par ji ltar gsung / /ci yis rnam par mi rtog 'gyur/ /ji ltar nam mkha' 'dra ba lags/ /de bzhin nyid ni rnam pa du/ /sems dang pha rol phyin pa du/ /gang gis sa yi rim par gyur/ /snang</text></item>
<item><p>69b8</p><section>mdo sde</section><text>med rgyu ba gang zhig lags/ /gang gis bdag med rnam pa gnyis/ /shes bya ji ltar rnam par bdag /mgon po ye shes rnam pa dang / /tshul khrims sems can 'byung gnas du/ /nor bu mu tig gser</text></item>
<item><p>70a1</p><section>mdo sde</section><text>'byung ba'i/ /rigs rnams su yis rab tu phyung / /sems can dngos po'i sna grangs dang / /mngon par brjod pa su yis bskyed/ /rig pa'i gnas dang bzo yi rnams/ /gang gis ji ltar rab tu bshad/ /</text></item>
<item><p>70a2</p><section>mdo sde</section><text>tshigs su bcad pa rnam pa du/ /tshigs bcad rkyang pa ji lta bu/ /rigs pa rnam pa du zhig mchis/ /bshad pa dag kyang ji ltar 'gyur/ /skom dang kha zas sna tshogs dang / /ji ltar 'khrig pa 'byung bar 'gyur/ /</text></item>
<item><p>70a3</p><section>mdo sde</section><text>rgyal po 'khor los sgyur ba dang / /khams kyi bdag po ji ltar lags/ /ji ltar rgyal srid srung bar 'gyur/ /lha yi ris la rnam pa du/ /sa dang skar tshogs ci las gyur/ /nyi zla gnyis kyang ji lta bu/ /thar pa</text></item>
<item><p>70a4</p><section>mdo sde</section><text>rnam pa du zhig mchis/ /rnal 'byor ldan pa rnam pa du/ /slob ma rnam pa du zhig mchis/ /slob dpon du yang ji ltar 'gyur/ /sangs rgyas rnam pa du zhig lags/ /skyes pa'i rabs la rnam pa du/ /bdud la</text></item>
<item><p>70a5</p><section>mdo sde</section><text>rnam pa du zhig mchis/ /ya mtshan can yang rnam pa du/ /khyod kyi rang bzhin rnam pa du/ /sems la rnam pa du zhig mchis/ /btags pa tsam yang ji lta bu/ /smra ba'i mchog gis bdag la gsungs/ /nam</text></item>
<item><p>70a6</p><section>mdo sde</section><text>mkha'i sprin rlung ci las gyur/ /dran dang yid gzhungs ji ltar 'byung / /shing gi 'khri shing ji ltar mchis/ /srid gsum dbang po bdag la gsungs/ /glang po ri dgas rta blun rnams/ /gzung du rung ba ci slad du/ /ngan</text></item>
<item><p>70a7</p><section>mdo sde</section><text>pa'i mi rnams ci las gyur/ /bdag la sems lung sgyur bas gsungs/ /khams drug 'dzin pa ci slad du/ /'dod chen par yang ji ltar 'gyur/ /skyes pa bud med ma ning rnams/ /ji ltar skye 'gyur bdag la</text></item>
<item><p>70a8</p><section>mdo sde</section><text>gsungs/ /rnal 'byor las ni ji ltar ldog /rnal 'byor la yang ji ltar 'jug /ci 'dra'i skyes bu ji lta bur/ /rnal 'byor gzhag pa bdag la gsungs/ /'gro bar phyin pa'i sems can gyi/ /mtshan nyid mtshan ma</text></item>
<item><p>70b1</p><section>mdo sde</section><text>ji lta bu/ /gang gis ji ltar phyug por 'gyur/ /mkha' 'dras bdag la bka' stsol cig /ji ltar ci'i shAkya'i rigs/ /bu ram shing skyes ji ltar byung / /yun rings drang srong dka' thub gang / /khyod kyi des ni ji ltar</text></item>
<item><p>70b2</p><section>mdo sde</section><text>bslabs/ /khyod nyid zhing rnams thams cad du/ /mtshan dang de bzhin gzugs sna tshogs/ /rgyal ba'i sras kyis bskor ba yang / /ci yi slad du kun na gda'/ /ji ltar sha rnams bzar mi rung / /ji ltar sha ni bkag pa lags/</text></item>
<item><p>70b3</p><section>mdo sde</section><text>sha za'i rigs su skyes pa'i rnams/ /sha 'tshal bar yang ji ltar 'gyur/ /ji ltar zhing rnams nyi zla'i dbyibs/ /ri rab pad mo 'dra ba dang / /dpal be'u seng ge'i dbyibs 'dra ba/ /ci yi slad pa bdag la gsungs/ /</text></item>
<item><p>70b4</p><section>mdo sde</section><text>go 'dun dag dang spyi tshugs dang / /mig 'phrul 'dra ba ji lta bu/ /rin chen kun gyi zhing rnams kyang / /ji ltar ci slad bdag la gsungs/ /pi bang rnga yi dbyibs 'dra dang / /'bras bu me tog sna tshogs 'dra/ /nyi zla dag dang</text></item>
<item><p>70b5</p><section>mdo sde</section><text>rnam bral ba/ /ji ltar ci slad bdag la gsungs/ /la la sprul pa'i sangs rgyas dang / /sangs rgyas la la rnam smin 'byung / /yang dag ye shes sangs rgyas rnams/ /ji ltar ci slad bdag la gsungs/ /ci slad ji ltar</text></item>
<item><p>70b6</p><section>mdo sde</section><text>'dod khams su/ /rnam sangs ma rgyas bdag la gsungs/ /ci yi don du 'og min du/ /chags bral khrod du mngon sangs rgyas/ /bde gshegs mya ngan 'das nas go/ /bstan pa su zhig 'dzin par 'gyur/ /ston pa ji</text></item>
<item><p>70b7</p><section>mdo sde</section><text>srid bar du bzhugs/ /tshul yang ji srid gnas par 'gyur/ /khyod kyi grub mtha' rnam pa du/ /lta ba dag kyang rnam pa du/ /dge slong dngos dang 'dul ba yang / /ci slad ji ltar bdag la gsungs/ /rang rgyal</text></item>
<item><p>70b8</p><section>mdo sde</section><text>rgyal sras nyan thos kyi/ /ci slad 'gyur ba rgyal po dang / /snang ba med pa rgyal po yang / /ci yi slad pa bdag la gsungs/ /'jig rten mngon shes gang gis 'byung / /'jig rten 'das kyi'ang ji lta bur/ /sems</text></item>
<item><p>71a1</p><section>mdo sde</section><text>dang sa rnams bdun po yang / /ji ltar ci slad bdag la gsungs/ /khyod kyi dge 'dun rnam pa du/ /ji ltar dge 'dun dbyen du 'gyur/ /sems can gso ba'i gtsug lag kyang / /ji lta ci slad bdag la gsungs/ /</text></item>
<item><p>71a2</p><section>mdo sde</section><text>'od srung log par dad sel dang / /gser thub kyang ni nga yin zhes/ /rgyal ba'i sras la gsung ba de/ /thub pa chen po ci slad gsung / /bdag dang sems can cis med brjod/ /rtag dang 'jig gtam ji lta bur/ /ci slad</text></item>
<item><p>71a3</p><section>mdo sde</section><text>sems tsam yang dag nyid/ /thams cad du na bshad mi mdzad/ /ji srid skyes bu na chung tshal/ /a ru ra dang skyu ru tshal/ /ti se'i gangs dang khor yug ri/ /rdo rje sra ba'ang ji lta bu/ /de yi nang na du ma'i ri/ /rin chen sna</text></item>
<item><p>71a4</p><section>mdo sde</section><text>tshogs rab brgyan cing / /drang srong dri zas kun gang ba/ /ji ltar ci slad bdag la gsungs/ /theg pa che tshul sna tshogs pa/ /sangs rgyas rnams kyi thugs mchog 'di/ /sangs rgyas 'jig rten mkhyen pa'i phul/ /</text></item>
<item><p>71a5</p><section>mdo sde</section><text>lha chen gyis ni gsan pa dang / /shes rab chen po legs so legs/ /khyod kyis yongs su gang dris pa/ /de ni rim gyis ngas bshad kyis/ /blo chen nga la shes par byos/ /skye dang skye ba med pa dang / /ji ltar mya ngan</text></item>
<item><p>71a6</p><section>mdo sde</section><text>'das dang stong / /'pho dang rang bzhin med pa dang / /sangs rgyas pha rol phyin dang sras/ /nyan thos rgyal ba'i sras rnams dang / /gzugs med spyod pa'i mu stegs dang / /ri rab rgya mtsho ri rnams dang / /gling dang</text></item>
<item><p>71a7</p><section>mdo sde</section><text>sa dang zhing rnams dang / /skar ma nyi ma zla ba dang / /mu stegs lha dang lha ma yin/ /rnam thar dbang dang mngon shes dang / /stobs dang bsam gtan ting nge 'dzin/ /'gog dang rdzu 'phrul rkang pa dang / /byang chub yan</text></item>
<item><p>71a8</p><section>mdo sde</section><text>lag lam rnams dang / /tshad med rnams dang bsam gtan dang / /phung po rnams dang 'gro 'ong dang / /snyoms par 'jug dang 'gog pa dang / /ldang dang sna tshogs bshad pa dang / /sems dang yid dang rnam shes dang / /bdag med pa dang</text></item>
<item><p>71b1</p><section>mdo sde</section><text>chos lnga dang / /rang bzhin rtog dang brtags pa dang / /snang dang lta gnyis ji lta bu/ /theg pa rnams kyi 'byung gnas dang / /gser nor mu tig 'byung ba'i rigs/ /'dod chen pa dang 'byung chen dang / /sangs rgyas gcig dang dkrugs</text></item>
<item><p>71b2</p><section>mdo sde</section><text>ma dang / /shes dang shes bya 'byung 'thob dang / /sems can srid dang mi srid dang / /ci phyir glang po ri dgas rta/ /ji ltar gzung rung bdag la gsungs/ /dpe dang rgyu rnams ldan pa yi/ /grub pa'i mtha' bshad ji lta bur/ /rgyu dang 'bras</text></item>
<item><p>71b3</p><section>mdo sde</section><text>bu ci'i phyir/ /tshul dang nor ba sna tshogs dang / /sems tsam ste ni snang ba med/ /sa rnams la'ang rim pa med/ /snang ba med dang 'gyur ba rnams/ /brgya po ci phyir bdag la gsungs/ /gso ba'i gtsug lag bzo rnams dang / /</text></item>
<item><p>71b4</p><section>mdo sde</section><text>sgyu rtsal rig lung de bzhin te/ /ri bo de bzhin ri rab dang / /sa yi tshad kyang ji lta bur/ /nyi ma zla ba rgya mtsho yi/ /tshad ni ji tsam bdag la gsungs/ /sems can lus la rdul gyi rnams/ /rab dang 'bring dang tha ma du/ /zhing</text></item>
<item><p>71b5</p><section>mdo sde</section><text>dang zhing la rdul rnams du/ /mdom dang mdom la ji snyed mchis/ /khru mdom gom pa rgyang grags dang / /dpag tshad phyed dang dpag tshad la/ /ri bong nyi zer sro ma dang / /lug gi dang ni nas kyang du/ /bre gang la ni</text></item>
<item><p>71b6</p><section>mdo sde</section><text>nas 'bru du/ /bre phyed la yang nas 'bru du/ /de bzhin bre bo khal cig la/ /'bum dang bye ba shu rdog du/ /yungs kar la ni rdul phran du/ /'ol ma se la yungs kar du/ /ri gcig la ni 'ol se du/ /nam gcig la ni ri du yod/ /zho gcig</text></item>
<item><p>71b7</p><section>mdo sde</section><text>la ni nam du yod/ /srang gcig la'ang zho du yod/ /rtsis kyi rtsis mgo 'di lta bur/ /ri rab la ni srang du yod/ /de skad bu yis nga la dris/ /rnam pa gzhan du ci phyir 'dri/ /rang rgyal dag dang nyan thos dang / /sangs</text></item>
<item><p>71b8</p><section>mdo sde</section><text>rgyas rnams dang rgyal sras kyi/ /sku la rdul phran du yod ces/ /de skad ci phyir 'dri mi byed/ /me lce la ni rdul phran du/ /rlung la yang ni rdul phran du/ /dbang po gcig cing rdul phran du/ /smin ma'i spu yi khung bu du/ /phyug po'i</text></item>
<item><p>72a1</p><section>mdo sde</section><text>mi rnams ci las 'gyur/ /'khor lo sgyur ba'i rgyal po yang / /rgyal srid cis bsrung de dag gis/ /de dag ji ltar thar bar 'gyur/ /tshigs bcad rkyang ba ji ltar smra/ /'khrig pa 'gro ba sna tshogs dang / /zas skom</text></item>
<item><p>72a2</p><section>mdo sde</section><text>rnam pa mang po dang / /ji ltar skyes bu na chung tshul/ /ji ltar ci slad ri bo rnams/ /rdo rje ltar sra bdag la smros/ /sgyu ma rmi 'dra ci phyir na/ /smig rgyu mtshungs pa ji lta bur/ /gang du sprin rnams 'byung bar 'gyur/ /dus kyi rnams</text></item>
<item><p>72a3</p><section>mdo sde</section><text>kyang ci las 'byung / /ro yi bro ba ci las gyur/ /ci las pho mos ma ning rnams/ /rgyal ba'i sras kyi mdzes pa dag /bu khyod nga la ci phyir 'dri/ /ji ltar lha yi ri bo rnams/ /drang srong dri zas brgyan pa dag /grol ba gang</text></item>
<item><p>72a4</p><section>mdo sde</section><text>du 'gro bar 'gyur/ /bcings pa su zhig gang gis 'grol/ /bsam gtan pa yi yul de gang / /sprul pa dang ni mu stegs kyang / /yod med byed med ci yi phyir/ /snang ba las ni ji ltar ldog /rtog ge dag kyang ji ltar</text></item>
<item><p>72a5</p><section>mdo sde</section><text>'dag /rtog ge ci phyir 'byung bar 'gyur/ /byed pa ci yis 'byung bar 'gyur/ /'gro ba'ang ci phyir bdag la gsungs/ /gang gis 'du shes gcad par bgyi/ /ci yis ting 'dzin rtogs par 'gyur/ /srid gsum choms</text></item>
<item><p>72a6</p><section>mdo sde</section><text>gnas pa de su/ /gnas ni gang lags lus kyang ci/ /bdag dang sems can med cing brjod/ /kun rdzob bstan pa ji lta bur/ /bdag mtshan nyid 'dri ba ci'i phyir/ /bdag med 'dri ba ji lta bu/ /snying po sde pa ci yi phyir/ /</text></item>
<item><p>72a7</p><section>mdo sde</section><text>nga la 'drir byed rgyal ba'i bu/ /rtag dang chad par lta ba dang / /gang gis sems kyang mnyam par 'jog /brjod dang de bzhin ye shes dang / /tshul khrims rigs dang rgyal ba'i bu/ /bla ma slob ma rigs pa ston/ /sems</text></item>
<item><p>72a8</p><section>mdo sde</section><text>can sna tshogs ji lta bur/ /zas skom nam mkha' yid gzhungs dang / /bdud rnams dang ni btags pa tsam/ /shing dang 'khri shing ci phyir zhes/ /ci phyir rgyal sras nga la 'dri/ /zhing rnams sna tshogs ci yi phyir/ /yun rings drang</text></item>
<item><p>72b1</p><section>mdo sde</section><text>srong dka' thub dang / /khyod kyi rigs dang bla ma gang / /ci phyir nga la rgyal sras 'dri/ /ci yi phyir na mi gang ngan/ /'dod pa'i khams su 'tshang mi rgya/ /'og min du ni grub pa'i mtha'/ /ji ltar rigs pa nga la 'dri/ /ci phyir</text></item>
<item><p>72b2</p><section>mdo sde</section><text>mngon shes 'jig rten pa/ /ji ltar dge slong dngos su 'gyur/ /sprul dang rnam smin gnas pa yi/ /sangs rgyas nga la ji ltar 'dri/ /yang dag ye shes sangs rgyas dang / /dge 'dun rnams kyang ji ltar 'gyur/ /pi wang me tog</text></item>
<item><p>72b3</p><section>mdo sde</section><text>rnga 'dra dang / /snang ba spangs pa'i zhing rnams dang / /sems dang sa rnams bdun po dag /nga la rgyal ba'i bu yang 'dri/ /'di dang gzhan yang rab mang ba'i/ /'dri ba nga la bus dris pa/ /re rer mtshan dang rab ldan zhing / /lta ba'i</text></item>
<item><p>72b4</p><section>mdo sde</section><text>nyes pas rnam spangs te/ /bshad pa'i phyogs kyi grub pa'i mtha'/ /ngas bshad nga las mnyan par gyis/ /tshig rnams dgod pa ngas bya yis/ /tshig ni brgya yi rtsa brgyad po/ /ji ltar sangs rgyas bshad pa'i rnams/ /</text></item>
<item><p>72b5</p><section>mdo sde</section><text>nga la bu yis mnyan par gyis/ /de nas byang chub sems dpa' sems dpa' chen po blo gros chen pos bcom ldan 'das la 'di skad ces gsol to/ /bcom ldan 'das tshig brgya rtsa brgyad po gang lags/ bcom</text></item>
<item><p>72b6</p><section>mdo sde</section><text>ldan 'das kyis bka' stsal pa/ skye ba'i tshig dang mi skye ba'i tshig dang / rtag pa'i tshig dang mi rtag pa'i tshig dang / mtshan nyid kyi tshig dang / mtshan nyid med pa'i tshig dang / gnas gzhan du 'gyur ba'i tshig dang / gnas</text></item>
<item><p>72b7</p><section>mdo sde</section><text>gzhan du 'gyur ba ma yin pa'i tshig dang / skad cig pa'i tshig dang / skad cig pa med pa'i tshigs dang / rang bzhin yod pa'i tshig dang / rang bzhin med pa'i tshig dang / stong pa nyid kyi tshig dang / stong pa nyid ma</text></item>
<item><p>72b8</p><section>mdo sde</section><text>yin pa'i tshig dang / chad pa'i tshig dang / chad pa ma yin pa'i tshig dang / sems kyi tshig dang / sems med pa'i tshig dang / dbu ma'i tshig dang / dbu ma ma yin pa'i tshig dang / ther zug pa'i tshig dang / ther zug</text></item>
<item><p>73a1</p><section>mdo sde</section><text>ma yin pa'i tshig dang / rkyen gyi tshig dang / rkyen ma yin pa'i tshig dang / rgyu'i tshig dang / rgyu med pa'i tshig dang / nyon mongs pa'i tshig dang / nyon mongs pa med pa'i tshig dang / sred pa'i tshig dang / sred pa med</text></item>
<item><p>73a2</p><section>mdo sde</section><text>pa'i tshig dang / thabs kyi tshig dang / thabs ma yin pa'i tshig dang / mkhas pa'i tshig dang / mkhas pa ma yin pa'i tshig dang / dag pa'i tshig dang / dag pa ma yin pa'i tshig dang / rigs pa'i tshig dang / rigs pa ma yin</text></item>
<item><p>73a3</p><section>mdo sde</section><text>pa'i tshig dang / dpe'i tshig dang / dpe med pa'i tshig dang / slob ma'i tshig dang / slob ma ma yin pa'i tshig dang / bla ma'i tshig dang / bla ma ma yin pa'i tshig dang / rigs kyi tshig dang / rigs med pa'i tshig dang / theg pa</text></item>
<item><p>73a4</p><section>mdo sde</section><text>gsum gyi tshig dang / theg pa med pa'i tshig dang / snang ba'i tshig dang / snang ba med pa'i tshig dang / smon pa'i tshig dang / smon pa med pa'i tshig dang / 'khor gsum gyi tshig dang / 'khor gsum med pa'i tshig dang /</text></item>
<item><p>73a5</p><section>mdo sde</section><text>mtshan ma'i tshig dang / mtshan ma med pa'i tshig dang / yod med kyi phyogs kyi tshig dang / yod med kyi phyogs ma yin pa'i tshig dang / gnyis ka'i tshig dang / gnyis ka ma yin pa'i tshig dang / so so rang gi 'phags</text></item>
<item><p>73a6</p><section>mdo sde</section><text>pa'i ye shes kyi tshig dang / so so rang gi 'phags pa'i ye shes med pa'i tshig dang / mthong ba'i chos la bde ba'i tshig dang / mthong ba'i chos la bde ba med pa'i tshig dang / zhing gi tshig dang / zhing med pa'i tshig dang /</text></item>
<item><p>73a7</p><section>mdo sde</section><text>rdul gyi tshig dang / rdul med pa'i tshig dang / chu'i tshig dang / chu med pa'i tshig dang / rmongs pa'i tshig dang / rmongs pa ma yin pa'i tshig dang / yang dag pa'i tshig dang / yang dag pa ma yin pa'i tshig dang / grangs</text></item>
<item><p>73a8</p><section>mdo sde</section><text>dang rtsis kyi tshig dang / grangs dang rtsis med pa'i tshig dang / mngon par shes pa'i tshig dang / mngon par shes pa med pa'i tshig dang / skyo ba'i tshig dang / skyo ba med pa'i tshig dang / stug po'i tshig dang / stug po ma</text></item>
<item><p>73b1</p><section>mdo sde</section><text>yin pa'i tshig dang / sgyu rtsal dang rig pa dang bzo'i tshig dang / sgyu rtsal dang rig pa dang bzo med pa'i tshig dang / rlung gi tshig dang / rlung med pa'i tshig dang / sa'i tshig dang / sa med pa'i tshig dang / sems kyi tshig dang / sems</text></item>
<item><p>73b2</p><section>mdo sde</section><text>med pa'i tshig dang / gdags pa'i tshig dang / gdags pa med pa'i tshig dang / rang bzhin gyi tshig dang / rang bzhin med pa'i tshig dang / phung po'i tshig dang / phung po med pa'i tshig dang / sems can gyi tshig dang /</text></item>
<item><p>73b3</p><section>mdo sde</section><text>sems can med pa'i tshig dang / blo'i tshig dang / blo med pa'i tshig dang / mya ngan las 'das pa'i tshig dang / mya ngan las 'das pa med pa'i tshig dang / shes bya'i tshig dang / shes bya med pa'i tshig dang / mu stegs</text></item>
<item><p>73b4</p><section>mdo sde</section><text>can gyi tshig dang / mu stegs can med pa'i tshig dang / khrag khrug gi tshig dang / khrag khrug ma yin pa'i tshig dang / sgyu ma'i tshig dang / sgyu ma med pa'i tshig dang / rmi lam gyi tshig dang / rmi lam med pa'i tshig dang / smig</text></item>
<item><p>73b5</p><section>mdo sde</section><text>rgyu'i tshig dang / smig rgyu med pa'i tshig dang / gzugs brnyan gyi tshig dang / gzugs brnyan med pa'i tshig dang / 'khor lo'i tshig dang / 'khor lo med pa'i tshig dang / dri za'i tshig dang / dri za ma yin pa'i tshig dang /</text></item>
<item><p>73b6</p><section>mdo sde</section><text>lha'i tshig dang / lha ma yin pa'i tshig dang / zas skom gyi tshig dang / zas skom med pa'i tshig dang / 'khrig pa'i tshig dang / 'khrig pa med pa'i tshig dang / lta ba'i tshig dang / lta ba med pa'i tshig dang / pha rol du</text></item>
<item><p>73b7</p><section>mdo sde</section><text>phyin pa'i tshig dang / pha rol tu phyin pa med pa'i tshig dang / tshul khrims kyi tshig dang / tshul khrims med pa'i tshig dang / nyi zla dang skar ma'i tshig dang / nyi zla dang skar ma med pa'i tshig dang / bden pa'i tshig dang bden pa</text></item>
<item><p>73b8</p><section>mdo sde</section><text>med pa'i tshig dang / 'bras bu'i tshig dang / 'bras bu med pa'i tshig dang / 'gog pa'i tshig dang / 'gog pa med pa'i tshig dang / 'gog pa las ldang ba'i tshig dang / 'gog pa las ldang ba med pa'i tshig dang / gso ba'i tshig dang / gso ba</text></item>
<item><p>74a1</p><section>mdo sde</section><text>med pa'i tshig dang / mtshan gyi tshig dang / mtshan med pa'i tshig dang / yan lag gi tshig dang / yan lag med pa'i tshig dang / sgyu rtsal rig pa'i tshig dang / sgyu rtsal rig pa med pa'i tshig dang / bsam gtan gyi tshig dang /</text></item>
<item><p>74a2</p><section>mdo sde</section><text>bsam gtan med pa'i tshig dang / nor ba'i tshig dang / nor ba med pa'i tshig dang / snang ba'i tshig dang / snang ba med pa'i tshig dang / bsrung ba'i tshig dang / bsrung ba med pa'i tshig dang / rus kyi tshig dang / rus med pa'i tshig dang / drang srong</text></item>
<item><p>74a3</p><section>mdo sde</section><text>gi tshig dang / drang srong ma yin pa'i tshig dang / rgyal po'i srid kyi tshig dang / rgyal po'i srid ma yin pa'i tshig dang / gzung ba'i tshig dang / gzung ba med pa'i tshig dang / rin po che'i tshig dang / rin po che med pa'i tshig dang / lung bstan</text></item>
<item><p>74a4</p><section>mdo sde</section><text>pa'i tshig dang / lung bstan pa med pa'i tshig dang / 'dod chen pa'i tshig dang / 'dod chen pa med pa'i tshig dang / pho mos dang ma ning gi tshig dang / pho mos dang ma ning med pa'i tshig dang / bro ba'i tshig dang / bro ba med pa'i tshig dang / byed</text></item>
<item><p>74a5</p><section>mdo sde</section><text>pa'i tshig dang / byed pa med pa'i tshig dang / lus kyi tshig dang / lus med pa'i tshig dang / rtog ge'i tshig dang / rtog ge med pa'i tshig dang / g.yo ba'i tshig dang / g.yo ba med pa'i tshig dang / dbang po'i tshig dang / dbang po</text></item>
<item><p>74a6</p><section>mdo sde</section><text>med pa'i tshig dang / 'dus byas kyi tshig dang / 'dus byas med pa'i tshig dang / rgyu dang 'bras bu'i tshig dang / rgyu dang 'bras bu med pa'i tshig dang / 'og ma'i tshig dang / 'og min gyi tshig dang / dus kyi tshig dang / dus med pa'i</text></item>
<item><p>74a7</p><section>mdo sde</section><text>tshig dang / shing dang shing gel ba dang lcug ma gyes pa'i tshig dang / shing dang shing gel ba dang lcug ma gyes pa med pa'i tshig dang / sna tshogs kyi tshig dang / sna tshogs med pa'i tshig dang / bstan pas gzud</text></item>
<item><p>74a8</p><section>mdo sde</section><text>pa'i tshig dang / bstan pas gzud pa med pa'i tshig dang / 'dul ba'i tshig dang / 'dul ba med pa'i tshig dang / dge slong gi tshig dang / dge slong med pa'i tshig dang / byin gyi brlabs kyi tshig dang / byin gyi brlabs med pa'i tshig dang / yi ge'i tshig dang /</text></item>
<item><p>74b1</p><section>mdo sde</section><text>yi ge med pa'i tshig dang / 'di dag ni blo gros chen po sngon gyi sangs rgyas kyis brjod pa'i tshig brgya rtsa brgyad do// //'phags pa lang kar gshegs pa/ bam po gnyis pa/ de nas yang byang chub sems dpa' sems dpa' chen</text></item>
<item><p>74b2</p><section>mdo sde</section><text>po blo gros chen pos bcom ldan 'das la 'di skad ces gsol to/ /bcom ldan 'das rnam par shes pa rnams kyi skye ba dang / gnas pa dang / 'gag pa rnam pa du mchis/ bcom ldan 'das kyis bka' stsal pa/ blo gros chen po rnam</text></item>
<item><p>74b3</p><section>mdo sde</section><text>par shes pa rnams kyi skye ba dang / gnas pa dang / 'gag pa la rnam pa gnyis yod de/ rtog pa po rnams kyis khong du mi chud do/ /'di lta ste/ rgyun 'gag pa dang / mtshan nyid 'gag pa'o/ /rnam par shes pa rnams kyi skye ba yang</text></item>
<item><p>74b4</p><section>mdo sde</section><text>rnam pa gnyis te/ rgyun skye ba dang / mtshan nyid skye ba'o/ /gnas pa'ang rnam pa gnyis te/ rgyun gnas pa dang / mtshan nyid gnas pa'o/ /blo gros chen po rnam par shes pa rnam pa gsum ste/ 'jug pa'i mtshan nyid dang / las kyi</text></item>
<item><p>74b5</p><section>mdo sde</section><text>mtshan nyid dang / rigs kyi mtshan nyid do/ /blo gros chen po mtshan nyid brgyad tu gsungs pa'i rnam par shes pa ni mdor rnam pa gnyis te/ snang ba'i rnam par shes pa dang / dngos po so sor rnam par rtog pa'i rnam par</text></item>
<item><p>74b6</p><section>mdo sde</section><text>shes pa'o/ /blo gros chen po ji ltar me long la gzugs bzhin du snang ba la snang ba'i rnam par shes pa 'dzin te/ blo gros chen po snang ba'i rnam par shes pa dang / dngos po so sor rnam par rtog pa'i rnam par shes</text></item>
<item><p>74b7</p><section>mdo sde</section><text>pa de gnyis ni mtshan nyid tha mi dad cing gcig gi rgyu gcig go/ /blo gros chen po de la snang ba'i rnam par shes pa ni bsam gyis mi khyab pa'i bag chags yongs su 'gyur ba'i rgyu las byung ba'o/ /blo gros chen po</text></item>
<item><p>74b8</p><section>mdo sde</section><text>dngos po so sor rnam par rtog pa'i rnam par shes pa ni yul la rnam par rtog pa'i rgyu las byung ba dang / thog ma med pa'i dus kyi spros pa'i bag chags kyi rgyu las byung ba'o/ /de la blo gros chen po dbang po'i rnam par</text></item>
<item><p>75a1</p><section>mdo sde</section><text>shes pa thams cad 'gag pa ni 'di lta ste/ kun gzhi rnam par shes pa'i yang dag pa ma yin par kun rtog pa'i bag chags sna tshogs 'gog pa ste/ blo gros chen po 'di ni mtshan nyid 'gag pa'o/ /blo gros chen</text></item>
<item><p>75a2</p><section>mdo sde</section><text>po rgyun 'gag pa ni gang las 'byung ba yin te/ blo gros chen po gang las shes bya ba ni gang la gnas pa dang / gang la dmigs pa'o/ /de la gang la gnas pa zhes bya ba ni thog ma med pa'i dus kyi spros pa gnas ngan len gyi bag chags so/ /</text></item>
<item><p>75a3</p><section>mdo sde</section><text>gang la dmigs pa zhes bya ba ni bdag gi sems snang ba rnam par shes pa'i yul du rnam par rtog pa'o/ /blo gros chen po 'di lta ste dper na/ 'jim pa'i rdul phra rab dang / 'jim pa'i gong bu ni gcig pa yang ma yin/ tha</text></item>
<item><p>75a4</p><section>mdo sde</section><text>dad pa yang ma yin pa dang / ji ltar gser dang rgyan bzhin te/ blo gros chen po ci ste 'jim pa'i gong bu 'jim pa'i rdul phra rab dang tha dad pa zhig yin na ni de dag las brtsams pa ma yin par 'gyur na/ de ni 'jim pa'i rdul</text></item>
<item><p>75a5</p><section>mdo sde</section><text>phra rab de dag las kyang brtsams pas na/ de'i phyir tha mi dad pa ma yin no/ /de ste tha dad pa ma yin na ni 'jim pa'i gong bu dang / rdul phra rab tu bye brag med par 'gyur ro/ /de bzhin du blo gros chen po 'jug pa'i rnam par</text></item>
<item><p>75a6</p><section>mdo sde</section><text>shes pa rnams kun gzhi rnam par shes pa'i rigs kyi mtshan nyid dang thal te tha dad pa yin na ni kun gzhi rnam par shes pa'i rgyu las 'byung bar mi 'gyur ro/ /de ste tha dad pa ma yin na ni 'jug pa'i rnam par shes pa</text></item>
<item><p>75a7</p><section>mdo sde</section><text>'gags na kun gzhi rnam par shes pa'ang 'gag par 'gyur na/ de ltar bdag gi rigs kyi mtshan nyid 'gag par yang mi 'gyur te/ de'i phyir blo gros chen po rnam par shes pa rnams kyi rang gi rigs kyi mtshan nyid 'gag</text></item>
<item><p>75a8</p><section>mdo sde</section><text>par mi 'gyur gyi las kyi mtshan nyid ni 'gag go/ /rang gi rigs kyi mtshan nyid 'gags na kun gzhi rnam par shes pa'ang 'gag par 'gyur te/ blo gros chen po kun gzhi rnam par shes pa 'gags na ni smra ba 'di yang mu stegs</text></item>
<item><p>75b1</p><section>mdo sde</section><text>byed pa'i chad par smra ba dang khyad par med par 'gyur ro/ /blo gros chen po mu stegs byed rnams kyi smra ba ni 'di lta ste/ 'di ltar yul la 'dzin pa rgyun chad pas rnam par shes pa'i rgyun chad par 'gyur te/ rnam par shes pa'i rgyun</text></item>
<item><p>75b2</p><section>mdo sde</section><text>chad pas thog ma med pa'i dus kyi rgyun yang chad par 'gyur ba'o/ /blo gros chen po mu stegs byed rnams ni rgyu las rgyun 'byung bar smra'o/ rgyu ma gtogs par mig gi rnam par shes pa gzugs dang snang ba 'dus pa las</text></item>
<item><p>75b3</p><section>mdo sde</section><text>'byung bar mi smra te/ blo gros chen po rgyu ni gtso bo dang / skyes bu dang / dbang po dang / dus dang / rdul phra mor smra ba'o/ /gzhan yang blo gros chen po dngos po'i rang bzhin bdun yod de/ 'di ltar 'du ba dngos po'i rang bzhin dang / dngos po'i rang</text></item>
<item><p>75b4</p><section>mdo sde</section><text>bzhin gyi dngos po dang / mtshan nyid kyi dngos po dang / 'byung ba chen po'i rang bzhin gyi dngos po dang / rgyu'i dngos po dang / rkyen gyi dngos po dang / 'grub pa'i dngos po ste bdun no/ /blo gros chen po gzhan yang don dam pa bdun te/</text></item>
<item><p>75b5</p><section>mdo sde</section><text>'di ltar sems kyi spyod yul dang / ye shes kyi spyod yul dang / lta ba gnyis kyi spyod yul dang / lta ba gnyis las 'das pa'i spyod yul dang / snang ba med pa'i spyod yul dang / sras kyi sa las 'da' ba'i spyod yul dang /</text></item>
<item><p>75b6</p><section>mdo sde</section><text>de bzhin gshegs pa'i so so rang gis rig pa'i spyod yul te/ 'di dag ni blo gros chen po 'das pa dang / ma 'ongs pa dang / da ltar gyi de bzhin gshegs pa dgra bcom pa yang dag par rdzogs pa'i sangs rgyas rnams kyi dngos</text></item>
<item><p>75b7</p><section>mdo sde</section><text>po'i rang bzhin dang / don dam pa'i snying po yin te/ dngos po'i rang bzhin dang don dam pa'i snying po de dang ldan pas de bzhin gshegs pa rnams 'jig rten pa dang / 'jig rten las 'das pa'i mchog gi chos rang dang spyi'i</text></item>
<item><p>75b8</p><section>mdo sde</section><text>mtshan nyid du gtogs pa'i rnams 'phags pa'i shes rab kyi spyan gyis rnam par 'god de/ ji ltar mu stegs byed pa'i smra ba dang / lta ba ngan pa dang thun mong du mi 'gyur ba de ltar rnam par 'god do/ /blo gros chen po ji ltar na mu stegs byed</text></item>
<item><p>76a1</p><section>mdo sde</section><text>pa'i smra ba dang / lta ba ngan pa dang thun mong ma yin pa yin zhe na/ 'di lta ste/ blo gros chen po rnam par shes pa rnams kyi bdag gi yul la rnam par rtog pa'i lta ba khong du ma chud pa dang / bdag gi sems snang ba tsam du</text></item>
<item><p>76a2</p><section>mdo sde</section><text>mi 'jug pas byis pa so so'i skye bo rnams dngos po dang dngos po med pa'i rang bzhin don dam par lta ba gnyis su smra bar gyur to/ /blo gros chen po gzhan yang mi shes pa dang / sred pa dang / las kyi rkyen rnam par log pa/ rnam par rtog pa/</text></item>
<item><p>76a3</p><section>mdo sde</section><text>srid pa gsum gyi sdug bsngal rnam par zlog pa/ rang gi sems snang ba'i yul sgyu ma rjes su mthong ba bshad par bya'o/ /blo gros chen po dge sbyong ngam/ bram ze gang la la ma byung ba'am/ yod pa rgyu las 'bras bu mngon pa dang /</text></item>
<item><p>76a4</p><section>mdo sde</section><text>dngos po yun du gnas pa dang / rkyen rnams las phung po dang / khams dang / skye mched rnams skye ba dang / gnas pa dang / byung nas kyang 'jig par 'dod de/ blo gros chen po de dag ni rgyun dang / bya ba dang / skye ba dang / srid pa dang /</text></item>
<item><p>76a5</p><section>mdo sde</section><text>mya ngan las 'das pa dang / lam dang / las dang 'bras bu dang / bden pa dang rnam par 'jig pa dang / chad par lta bar 'gyur te/ de ci'i phyir zhe na/ mngon sum dang mi dmigs pa dang / thog ma mthong ba med pa'i phyir ro/ /blo</text></item>
<item><p>76a6</p><section>mdo sde</section><text>gros chen po 'di lta ste/ gyo mo ni rdza ma med pas rdza ma'i bya ba mi byed do/ /sa bon tshig pa'ang myu gu'i bya ba mi byed de/ blo gros chen po de bzhin du phung po dang khams dang / skye mched kyi dngos po de dag 'gags pa dang / 'gag</text></item>
<item><p>76a7</p><section>mdo sde</section><text>pa dang / 'gag par 'gyur ba ni bdag ni sems snang ba rnam par rtog pa mthong ba'i rgyu las byung bas de dag ni rgyun mi chad par 'byung ba med do/ /blo gros chen po gal te ma byung ba'am/ yod pa las rnam par shes pa rnams</text></item>
<item><p>76a8</p><section>mdo sde</section><text>gsum phrad pa'i rkyen gyi byed pa ldan pa las 'byung du zin na ni blo gros chen po ru sbal gyi spu lta bu med pa rnams dang / bye ma las kyang 'bru mar 'byung bar 'gyur ro/ /blo gros chen po yod pa dang med pa las 'byung bar smra ba las</text></item>
<item><p>76b1</p><section>mdo sde</section><text>dam bcas pa nyams pa dang / nges pa las 'gal ba dang / bya ba dang las dang byed pa don med par yang 'gyur ro/ /blo gros chen po de dag la yang gsum phrad pa'i rkyen gyi byed pa dang ldan pas rgyu dang 'bras bu dang / rang gi mtshan nyid du ston</text></item>
<item><p>76b2</p><section>mdo sde</section><text>pa yod de/ 'das pa dang / ma 'ongs pa dang / da ltar byung ba'i yod pa dang / med pa'i mtshan nyid yod par rig pa dang / gzhung gis brtags pa'i sa la gnas shing rang gi lta ba nyes pa'i bag chags kyis ston te/ blo gros chen po de ltar byis pa</text></item>
<item><p>76b3</p><section>mdo sde</section><text>so so'i skye bo rnams nyes pa'i lta bas zin pa mi mnyam pa'i blo can rnams mi shes pas bstan pa la thams cad mkhyen pas bstan to zhes zer ro/ /blo gros chen po dge sbyong ngam bram ze gang la la rang bzhin med pa sprin dang</text></item>
<item><p>76b4</p><section>mdo sde</section><text>'gal me bskor ba dang / dri za'i grong khyer dang / ma skyes pa dang / sgyu ma dang / smig rgyu ba dang / chu'i zla ba dang / rmi lam dang / phyi rol du sems kyi snang ba rnam par rtog pa dang thog ma med pa'i dus kyi spros pa mthong bas rang gi sems</text></item>
<item><p>76b5</p><section>mdo sde</section><text>snang ba/ rnam par rtog pa'i rkyen phyir ldog pa med pa/ yongs su brtags pa'i brjod pa dang / mtshan dang mtshan gyi gzhi dang / brjod par bya ba dang bral ba/ lus dang longs spyod dang / gnas su snang ba'i kun gzhi rnam</text></item>
<item><p>76b6</p><section>mdo sde</section><text>par shes pa dang / yul dang / gzung ba dang / 'dzin pa dang rnam par bral ba/ snang ba med pa'i spyod yul/ skye ba dang gnas pa dang 'jig pa spangs pa/ bdag gi sems skye ba dang ldan pa rnam par sgom par 'gyur te/</text></item>
<item><p>76b7</p><section>mdo sde</section><text>blo gros chen po byang chub sems dpa' sems dpa' chen po de dag ni ring po mi thogs par 'khor ba dang mya ngan las 'das pa mnyam pa nyid 'thob par 'gyur ro/ /blo gros chen po snying rje chen po dang thabs mkhas pa lhun</text></item>
<item><p>76b8</p><section>mdo sde</section><text>gyis grub par gyur pa'i sbyor ba dang / sems can gyi khams thams cad sgyu ma dang / gzugs brnyan dang mnyam pa nyid dang / rkyen gyis ma brtsams pa dang / phyi nang gi yul rnam par dben pa dang / sems phyi rol du lta bas mtshan ma</text></item>
<item><p>77a1</p><section>mdo sde</section><text>med pa'i byin gyi brlabs dang ldan pa rnams rim gyis sa'i rim pa ting nge 'dzin gyi yul la rjes su 'jug pa dang / khams gsum bdag gi sems sgyu mar shin du mos pas rab tu sgom pas sgyu ma lta bu'i ting nge 'dzin</text></item>
<item><p>77a2</p><section>mdo sde</section><text>rab tu 'thob par 'gyur ro/ /bdag gi sems snang ba med pa tsam la 'jug pas shes rab kyi pha rol tu phyin pa la gnas pa rjes su thob par skye ba dang / bya ba dang ldan pa'i byang chub sems dpa' rnams ting nge 'dzin rdo rje'i gzugs lta bu</text></item>
<item><p>77a3</p><section>mdo sde</section><text>de bzhin gshegs pa'i sku'i rjes su song ba de bzhin nyid kyi sprul pa dang ldan pa/ stobs dang / mngon par shes pa dang / dbang dang / snying brtse ba dang / snying rje dang thabs kyis brgyan pa/ sangs rgyas thams cad kyi zhing gi mu stegs can gyi</text></item>
<item><p>77a4</p><section>mdo sde</section><text>gnas su nye bar 'gro ba/ sems dang yid dang / yid kyi rnam par shes pa dang bral ba/ rim gyis gnas 'phos pa'i de bzhin gshegs pa'i sku rab tu 'thob par 'gyur ro/ /blo gros chen po de bas na byang chub sems dpa'</text></item>
<item><p>77a5</p><section>mdo sde</section><text>sems dpa' chen po de bzhin gshegs pa'i sku'i rjes su 'brang ba rab tu 'thob pa rnams kyis phung po dang / khams dang skye mched dang / sems dang rgyu dang / rkyen dang bya ba dang ldan pa dang / skye ba dang gnas pa dang / 'jig par rnam</text></item>
<item><p>77a6</p><section>mdo sde</section><text>par rtog pa'i spros pa dang bral bar sems tsam gyi rjes su 'brang bar bya'o/ /thog ma med pa'i dus kyi sprul pa'i gnas ngan len gyi bag chags byung ba'i sred pa gsum po rab tu mthong nas/ sangs rgyas kyis snang ba med pa/</text></item>
<item><p>77a7</p><section>mdo sde</section><text>mi skye ba dran pa'i phyir 'phags pa so so rang gi chos rtogs par khong du chud pas bdag gi sems la dbang sgyur zhing / lhun gyis grub pa'i spyod pa rtogs par khong du chud pas gzugs sna tshogs kyi nor bu dang 'dra ba shin du phra zhing</text></item>
<item><p>77a8</p><section>mdo sde</section><text>sems can gyi sems kyi rjes su 'jug pa'i sprul pa'i gzugs dang / sems tsam du 'jug pas sa'i rim pa'i mtshams sbyor ba 'brel ba rab tu 'jog par 'gyur ro/ /blo gros chen po de bas na byang chub sems dpa' sems</text></item>
<item><p>77b1</p><section>mdo sde</section><text>dpa' chen pos bdag gi grub pa'i mtha' la mkhas par bya'o/ /de nas yang blo gros chen pos gsol pa/ bcom ldan 'das sems dang yid dang rnam par shes pa dang chos lnga dang / rang bzhin gyi mtshan nyid sangs rgyas dang / byang</text></item>
<item><p>77b2</p><section>mdo sde</section><text>chub sems dpa' rnams rjes su dong ba bdag gi sems snang ba'i spyod yul dang rnam par bral bar byed pa/ brjod pa dang / rigs pa dang / de kho na nyid kyi mtshan nyid rnam par 'jig pa/ sangs rgyas thams cad kyi gsung rab kyi</text></item>
<item><p>77b3</p><section>mdo sde</section><text>snying po chos kyi rnam grangs kyi me tog bshad du gsol/ lang ka'i grong rdal dang / ma la ya'i rgya mtsho la gnas pa'i byang chub sems dpa' rnams kyi slad du kun gzhi rnam par shes pa'i spyod yul rgya mtsho'i rlabs lta bu chos</text></item>
<item><p>77b4</p><section>mdo sde</section><text>kyi sku de bzhin gshegs pas rjes su gsungs pa bshad du gsol/ de nas bcom ldan 'das kyis yang byang chub sems dpa' sems dpa' chen po blo gros chen po la 'di skad ces bka' stsal to/ /blo gros chen po</text></item>
<item><p>77b5</p><section>mdo sde</section><text>mig gi rnam par shes pa ni rgyu bzhi dag gis 'byung ngo / /bzhi gang zhe na/ 'di lta ste/ rang gi sems snang ba la 'dzin par khong du ma chud pa dang / thog ma med pa'i dus nas spros pa'i gnas ngan len gyi gzugs kyi</text></item>
<item><p>77b6</p><section>mdo sde</section><text>bag chags la mngon par zhen pa dang / rnam par shes pa'i rang bzhin gyi ngo bo nyid dang / gzugs rnam pa sna tshogs kyi mtshan nyid la ngo mtshar du 'dzin pa yin te/ blo gros chen po rgyu bzhi po 'di dag gis kun gzhi rnam par</text></item>
<item><p>77b7</p><section>mdo sde</section><text>shes pa chu'i klung lta bu las 'jug pa'i rnam par shes pa'i rlabs 'byung ngo / /blo gros chen po mig gi rnam par shes pa la ji lta ba bzhin du dbang po thams cad kyi rdul phra rab dang / spu'i khung bu rnams la'ang de bzhin te/ me long</text></item>
<item><p>77b8</p><section>mdo sde</section><text>la cig car dang / rim gyis yul gyi gzugs snang ba dang / rgya mtsho la rlung gis btab pa bzhin du blo gros chen po yul gyi rlung dang / sems kyi rgya mtsho'i rlabs rgyu'i bya ba rgyun ma chad pa'i mtshan nyid gcig dang / tha dad pa las rnam par</text></item>
<item><p>78a1</p><section>mdo sde</section><text>grol ba las dang rigs kyi mtshan nyid dang / shin du 'brel ba'i rang bzhin ngo bo nyid khong du mi chud pa rnam par shes pa'i tshogs lnga 'jug go/ /blo gros chen po rnam par shes pa'i tshogs lnga po de dag dang lhan cig tu</text></item>
<item><p>78a2</p><section>mdo sde</section><text>rgyu dang yul gyi bye brag 'byed pa'i mtshan nyid khong du chud par byed pa zhes bya ba'i yid kyi rnam par shes pa de dag gi rgyu las byung ba'i bdag nyid rab tu 'jug ste/ de dag dang de 'di snyam du bdag cag ni lhan cig tu phan tshun rgyur gyur cing / rang</text></item>
<item><p>78a3</p><section>mdo sde</section><text>gi sems snang ba'i rnam par rtog pa la mngon par zhen pas zhugs pa'o snyam du mi sems so/ /'on kyang phan tshun tha mi dad pa'i mtshan nyid du lhan cig rnam par rig pa'i yul bye brag 'byed pa la 'jug ste/ de ltar 'jug pa'i tshe</text></item>
<item><p>78a4</p><section>mdo sde</section><text>mnyam par bzhag pa'i rnal 'byor can gyis kyang ji ltar shin du phra bar rgyu ba'i bag chags 'jug pa rnams mi shes par rgyu rnal 'byor can rnams ni 'di ltar bdag cag rnam par shes pa rnams bkag nas snyoms par 'jug go snyam</text></item>
<item><p>78a5</p><section>mdo sde</section><text>du sems kyang / de dag ni rnam par shes pa ma 'gags bzhin du snyoms par 'jog ste/ bag chags kyi sa bon ma 'gags pa'i phyir ni ma 'gags pa'o/ /yul la 'jug cing 'dzin pa med pas ni 'gags so/ /blo gros chen po kun</text></item>
<item><p>78a6</p><section>mdo sde</section><text>gzhi rnam par shes pa rgyu zhing 'jug pa de ltar shin du phra bas de bzhin gshegs pa dang sa la rab tu gnas pa'i byang chub sems dpa' rnams ma gtogs par gzhan nyan thos dang / rang sangs rgyas dang / mu stegs can gyi rnal 'byor gyi rnal</text></item>
<item><p>78a7</p><section>mdo sde</section><text>'byor pa rnams kyis khong du chud pa'am/ ting nge 'dzin dang / shes rab kyi stobs kyis kyang rtogs par bla ba ma yin no/ /blo gros chen po gzhan du na sa'i mtshan nyid dang / shes rab dang / ye shes la mkhas shing / tshig rab tu phye ba la rnam par</text></item>
<item><p>78a8</p><section>mdo sde</section><text>gdon mi za ba rgyal ba rnams la mtha' yas pa'i dge ba'i rtsa ba bsags pa/ rang gi sems snang ba la rnam par rtog pa'i spros pa dang bral ba/ nags tshal stug po dang / phug dang shing khrod na gnas shing rnal 'byor rab dang 'bring dang tha ma la rnal</text></item>
<item><p>78b1</p><section>mdo sde</section><text>'byor pa rnams kyis rang gi sems kyi rnam par rtog pa snang ba'i rgyud mthong ba dang / zhing mtha' yas pa'i rgyal ba rnams kyis dbang bskur ba dang / dbang dang stobs dang / mngon par shes pa dang / ting nge 'dzin rnams kyang thob par nus so/ /</text></item>
<item><p>78b2</p><section>mdo sde</section><text>blo gros chen po dge ba'i bshes gnyen gyi skye bo la ri mor byas pa rnams kyis sems dang / yid dang yid kyi rnam par shes pa rang gi sems snang ba'i rang bzhin gyi spyod yul rnam par rtog pa'i 'khor ba srid pa'i rgya mtsho las dang /</text></item>
<item><p>78b3</p><section>mdo sde</section><text>sred pa dang / mi shes pa'i rgyu las byung ba las rgal bar nus so/ /blo gros chen po de'i phyir rnal 'byor can gyis dge ba'i bshes gnyen gyi skye bo dang bsten pa'i nan tan btsam par bya'o/ /de nas de'i tshe bcom ldan 'das</text></item>
<item><p>78b4</p><section>mdo sde</section><text>kyis tshigs su bcad pa 'di dag bka' stsal to/ /ji ltar rgya mtsho'i dba' rlabs rnams/ /rlung gi rkyen gyis byung ba dag /gar cing rab tu 'byung ba ni/ /rgyun yang rnam par 'chad pa med/ /kun gzhi chu bo de</text></item>
<item><p>78b5</p><section>mdo sde</section><text>bzhin du/ /rtag tu yul gyi rlung gis bskyod/ /sna tshogs rnam shes dba' rlabs rnams/ /gar cing rab tu 'byung bar 'gyur/ /sngon po dmar po lan tshwa dang / /mar dang 'o ma kha ra dang / /bska ba'i 'bras bu me tog dang / /</text></item>
<item><p>78b6</p><section>mdo sde</section><text>ji ltar nyi ma'i 'od zer dang / /rgya mtsho yi ni dba' rlabs dag /mi gcig tha dad min par shes/ /de bzhin rnam shes bdun po yang / /sems dang lhan cig ldan pa'o/ /rgya mtsho yongs su gyur pa ni/ /dba' rlabs sna tshogs</text></item>
<item><p>78b7</p><section>mdo sde</section><text>de dag ste/ /rnam par shes shes bya ba ni/ /kun gzhi de bzhin sna tshogs 'byung / /sems dang yid dang rnam shes pa/ /mtshan nyid don du rab tu brtag /brgyad po tha dad ma yin mtshan/ /mtshan gyi gzhi dang mtshan nyid med/ /</text></item>
<item><p>78b8</p><section>mdo sde</section><text>rgya mtsho dang ni dba' rlabs rnams/ /ji ltar khyad par med pa bzhin/ /sems dang rnam shes de bzhin du/ /yongs su gyur pa mi rnyed do/ /sems ni las rnams sogs par byed/ /yid kyang rnam par sogs pa ste/ /</text></item>
<item><p>79a1</p><section>mdo sde</section><text>rnam par shes pas rnam par rig /lnga po snang la rtog par byed/ /sngon po dmar po rnam par ni/ /mi yi rnam par shes pa gda'/ /dba' rlabs sems dang 'thun pa'i chos/ /ci slad thub chen bshad tu gsol/ /</text></item>
<item><p>79a2</p><section>mdo sde</section><text>sngon po dmar po'i rnam pa rnams/ /dba' rlabs dag la ma mchis te/ /mtshan nyid don du byis pa la/ /sems kyi 'jug pa bshad pa'o/ /de la 'jug pa med pa ste/ /rang gi sems ni gzung ba spangs/ /gzung ba yod na 'dzin pa yang / /</text></item>
<item><p>79a3</p><section>mdo sde</section><text>dba' rlabs 'thun par sgrub par 'gyur/ /lus dang longs spyod gnas lta bur/ /mi yi rnam par shes par snang / /de phyir de yi 'jug pa ni/ /dba' rlabs dag dang 'dra bar snang / /dba' rlabs dngos por rgya mtsho ni/ /</text></item>
<item><p>79a4</p><section>mdo sde</section><text>gar byed rnam par rig 'gyur na/ /kun gzhi 'jug pa de bzhin du/ /ci yi phyir na blos mi rig /byis pa blo dang mi ldan pas/ /kun gzhi rgya mtsho ji bzhin du/ /dba' rlabs 'byung ba'i chos 'thun phyir/ /dpe yis nye bar sbyar ba yin/ /</text></item>
<item><p>79a5</p><section>mdo sde</section><text>skye bo bzang ngan bar ma la/ /gdugs 'char 'gyur ba ji bzhin du/ /de bzhin 'jig rten sgron ma khyod/ /bus pa rnams la yang dag ston/ /chos la rab tu bzhugs mdzad cing / /ci slad de bzhin nyid mi gsung / /de ste de</text></item>
<item><p>79a6</p><section>mdo sde</section><text>bzhin nyid gsung na/ /sems la de bzhin nyid ma mchis/ /ji ltar rgya mtsho'i dba' rlabs dang / /me long rmi lam ji bzhin du/ /cig cha'i dus su snang ba bzhin/ /sems kyang rang gi spyod yul la/ /yul dang rnam</text></item>
<item><p>79a7</p><section>mdo sde</section><text>par mi ldan pas/ /rim gyis 'jug par rab tu 'byung / /rnam par shes pas rnam par rig /yid kyis de bzhin snyems par byed/ /lnga po rnams la snang bar mngon/ /mnyam par bzhag la rim pa med/ /ri mo'i</text></item>
<item><p>79a8</p><section>mdo sde</section><text>mkhan po la la 'am/ /ri mo mkhan gyi slob ma'ang rung / /ri mo'i don du tshon 'gyed pa/ /bshad pa 'di yang de dang 'dra/ /tshon la ri mo yod pa min/ /pir dang snod la'ang de bzhin med/ /sems can drang ba'i don gyi phyir/ /</text></item>
<item><p>79b1</p><section>mdo sde</section><text>tshon gyis ri mo rnam par brtag /yang dag la ni yi ge med/ /bshad pa dag ni 'khrul pa'o/ /chos rnams la ni gnas bcas shing / /rnal 'byor can la yang dag bstan/ /so so rang rig yang dag ni/ /brtag dang rtog pas yang</text></item>
<item><p>79b2</p><section>mdo sde</section><text>dag spangs/ /rgyal ba'i sras la 'di bstan gyi/ /byis pa rnams la bshad ma yin/ /ji ltar sgyu ma sna tshogs dag /bshad pa rnam par 'khrul pa yin/ /gzhan la gang zhig bstan pa de/ /gzhan la bshad par mi rung ste/ /ji</text></item>
<item><p>79b3</p><section>mdo sde</section><text>ltar nad pa so so la/ /sman pa sman rnams gtong ba ltar/ /sangs rgyas de bzhin sems can la/ /sems tsam du'ang rab tu gsung / /mgon po rnams ni gang gsung ba'i/ /so so rang rig spyod yul ni/ /rtog pa can gyi</text></item>
<item><p>79b4</p><section>mdo sde</section><text>yul ma yin/ /nyan thos rnams kyi'ang de bzhin min/ /blo gros chen po gzhan yang byang chub sems dpa' rang gi sems snang ba'i gzung ba dang / 'dzin pa la rnam par rtog pa'i spyod yul yongs su shes par 'dod pas 'du ba</text></item>
<item><p>79b5</p><section>mdo sde</section><text>dang / 'du 'dzi dang / gnyid dang / sgrib pa med par bya'o/ /srod dang tho rangs dang / nam gyi gung la mi nyal ba'i sbyor ba la brtson par bya'o/ /mu stegs can dang / ngan pa'i gtsug lag dang / gtam dang / nyan thos dang / rang sangs</text></item>
<item><p>79b6</p><section>mdo sde</section><text>rgyas kyi theg pa'i mtshan nyid dang bral bar bya'o/ /byang chub sems dpa' sems dpa' chen pos rang gi sems snang ba la rnam par rtog pa'i mtshan nyid khong du chud par rtogs par bya'o/ /gzhan yang blo gros chen po byang</text></item>
<item><p>79b7</p><section>mdo sde</section><text>chub sems dpa' sems dpa' chen pos sems dang shes rab dang / ye shes kyi mtshan nyid rnam par dgod pa la gnas te/ gong du 'phags pa'i ye shes kyi mtshan nyid gsum la brtson par bya'o/ /nga la blo gros chen po</text></item>
<item><p>79b8</p><section>mdo sde</section><text>gong du 'phags pa'i ye shes kyi mtshan nyid gsum la brtson par bya'o/ /de la blo gros chen po gong du 'phags pa'i ye shes kyi mtshan nyid gsum po gang zhe na/ 'di lta ste/ snang ba med pa'i mtshan nyid dang / sangs rgyas thams cad kyi rang</text></item>
<item><p>80a1</p><section>mdo sde</section><text>gi smon lam gyi byin gyi brlabs kyi mtshan nyid dang / 'phags pa so so rang gi ye shes kyi mtshan nyid de/ de dag khong du chud pas rnal 'byor can bong bu theng po lta bur sems dang / shes rab dang / ye shes kyi mtshan</text></item>
<item><p>80a2</p><section>mdo sde</section><text>nyid spangs te/ rgyal ba'i sras kyis brgyad po thob nas de'i gong du mtshan nyid gsum la brtson par byed do/ /de la blo gros chen po thams cad snang ba med pa'i mtshan nyid ni nyan thos dang / rang sangs rgyas dang / mu stegs can gyi</text></item>
<item><p>80a3</p><section>mdo sde</section><text>mtshan nyid yongs su 'dris pa las 'byung ngo / /blo gros chen po byin gyi brlabs kyi mtshan nyid ni sngon gyi sangs rgyas rnams kyi rang gi smon lam gyi byin gyi brlabs las 'byung ngo / /blo gros chen po so so rang gis rig pa</text></item>
<item><p>80a4</p><section>mdo sde</section><text>'phags pa'i ye shes kyi mtshan nyid ni sangs rgyas kyi chos thams cad dang / mtshan nyid thams cad la mngon par zhen pa med pa dang / sgyu ma lta bu'i ting nge 'dzin gyi lus rab tu thob pas sangs rgyas kyi sa khong du chud</text></item>
<item><p>80a5</p><section>mdo sde</section><text>pa'i rtogs pa rgyu las 'byung ngo / /blo gros chen po 'di ni 'phags pa rnams kyi mtshan nyid gsum ste/ 'phags pa'i mtshan nyid gsum dang ldan na 'phags pa rnams 'phags pa bdag gi so so rang gi ye shes kyi</text></item>
<item><p>80a6</p><section>mdo sde</section><text>spyod yul khong du chud par 'gyur ro/ /de bas na blo gros chen po 'phags pa'i ye shes kyi mtshan nyid gsum po la brtson par bya'o/ /de nas sangs rgyas thams cad kyis byin gyis brlabs pa'i byang chub sems dpa'</text></item>
<item><p>80a7</p><section>mdo sde</section><text>sems dpa' chen po blo gros chen pos byang chub sems dpa'i 'khor de dag gi sems dang / bsam pa'i spyod pa rab tu shes nas 'phags pa'i ye shes kyi dngos po rab tu 'byed pa zhes bya ba'i chos kyi rnam grangs bcom ldan 'das</text></item>
<item><p>80a8</p><section>mdo sde</section><text>la zhus so/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams gang la gnas shing / byang chub sems dpa' sems dpa' chen po rnams la rang dang spyi'i mtshan nyid du</text></item>
<item><p>80b1</p><section>mdo sde</section><text>gtogs pa yongs su brtags pa'i rang bzhin rtogs pa rab tu phye ba'i tshul ston pa dang / yongs su brtags pa'i rang bzhin rtogs pa rab tu phye ba'i tshul bye brag shin du rtogs pa gang gis gang zag dang / chos la bdag med pa'i rab</text></item>
<item><p>80b2</p><section>mdo sde</section><text>tu rgyu ba shin du sbyangs te/ sa rnams la mkhas par byas pa rnams nyan thos dang / rang sangs rgyas dang / mu stegs byed pa thams cad kyi bsam gtan dang / ting nge 'dzin dang / snyoms par 'jug pa'i bde ba las 'das te/ de bzhin gshegs</text></item>
<item><p>80b3</p><section>mdo sde</section><text>pas mkhyen pa'i yul la 'jug pa bsam gyis mi khyab pa'i chos lnga dang / rang bzhin rtogs pa las rnam par log pa/ de bzhin gshegs pa'i chos kyi sku shes rab dang / ye shes shin du 'brel ba'i chos can sgyu ma'i spyod yul gyi</text></item>
<item><p>80b4</p><section>mdo sde</section><text>mngon par grub pa/ sangs rgyas kyi zhing thams cad dang / dga' ldan gyi pho brang dang / 'og min gyi gnas su nye bar bzhud pa'i de bzhin gshegs pa'i sku rab tu thob par 'gyur ba/ 'phags pa'i ye shes kyi dngos po rab tu 'byed</text></item>
<item><p>80b5</p><section>mdo sde</section><text>pa'i rang bzhin chos kyi rnam grangs tshig brgya rtsa brgyad shin du phye ba'i gnas bdag la bshad tu gsol/ bcom ldan 'das kyis bka' stsal pa/ blo gros chen po 'di la mu stegs kyi lta ba can mu stegs can la la med pa</text></item>
<item><p>80b6</p><section>mdo sde</section><text>la mngon par zhen pa dag rnam par rtog pa'i blo rgyu zad pa'i rang bzhin med pa'i phyir ri bong la rwa med do snyam ste/ ji ltar ri bong la ri bong gi rwa med pa de bzhin du chos thams cad la'ang rnam par rtog go/ /blo gros chen po</text></item>
<item><p>80b7</p><section>mdo sde</section><text>gzhan yang 'byung ba dang / yon tan dang / rdul dang rdzas dang dbyibs dang / dpe tshul gyi khyad par mthong nas ri bong gi rwa med par mngon par chags shing zhen pa rnams ba lang gi rwa yod do/ /snyam du rnam par rtog go/ /blo</text></item>
<item><p>80b8</p><section>mdo sde</section><text>gros chen po mtha' gnyis kyi lta bar lhung zhing sems tsam du ma rtogs pa'i blo can de dag de rang gi sems kyi khams rnam par rtog pas lus dang / longs spyod dang / gnas dang 'gro ba dang / rnam par rtog pa tsam la blo gros</text></item>
<item><p>81a1</p><section>mdo sde</section><text>chen po ri bong gi rwa yod pa dang / med pa las rnam par log pa brtag par mi bya'o/ /de bzhin du blo gros chen po dngos po thams cad kyang yod pa dang med pa las rnam par log ste brtag par mi bya'o/ /blo gros chen</text></item>
<item><p>81a2</p><section>mdo sde</section><text>po gang yang yod pa dang med pa las rnam par log pa'i ri bong gi rwa la med do snyam du rtog ste/ de dag gis phan tshun du ltos pa'i rgyu'i phyir ri bong gi rwa med do snyam du brtag par mi bya'o/ /blo gros chen po rdul phra rab kyi bar du</text></item>
<item><p>81a3</p><section>mdo sde</section><text>brtags na dngos po mi dmigs te/ med pa'i phyir 'phags pa'i ye shes kyi spyod yul las rnam par log pa'i ba lang gi rwa yod par mi brtag go/ /de nas bcom ldan 'das la byang chub sems dpa' sems dpa' chen po</text></item>
<item><p>81a4</p><section>mdo sde</section><text>blo gros chen pos 'di skad ces gsol to/ /bcom ldan 'das rnam par rtog pa mi 'byung ba'i mtshan nyid mthong nas rjes su dpag na/ rnam par rtog pa mi 'byung ba la ltos te/ de mchis shes bgyi bar 'gyur ro/ /</text></item>
<item><p>81a5</p><section>mdo sde</section><text>bcom ldan 'das kyis bka' stsal pa/ blo gros chen po rnam par rtog pa mi 'byung ba las ltos te de med pa ma yin no/ /de ci'i phyir zhe na/ de ni rnam par rtog pa 'byung ba'i rgyu ste/ blo gros chen po 'di ltar rwa</text></item>
<item><p>81a6</p><section>mdo sde</section><text>las brten te rnam par rtog pa byung bas de'i phyir brten pa'i rgyu yin pa dang / tha dad pa dang / tha dad pa ma yin par rnam par spangs pa'i phyir de la ltos te ri bong gi rwa med pa ma yin no/ /blo gros chen po ri bong rwa dang</text></item>
<item><p>81a7</p><section>mdo sde</section><text>rnam par rtog pa gal te tha dad na ni rwa'i rgyu las byung ba ma yin par 'gyur ro/ /de ste tha dad pa ma yin na ni de'i rgyu las byung bas rdul phra rab kyi bar du rab tu brtags na mi dmigs pas rwa dang tha dad pa ma yin pa'i phyir</text></item>
<item><p>81a8</p><section>mdo sde</section><text>de'ang med par 'gyur te/ de gnyis ka'i dngos po med na gang gis ci las ltos te med par 'gyur/ blo gros chen po gal te ltos nas med par mi 'gyur na/ rgyu mi mthun pa'i phyir ba lang gi rwa yod pa las ltos</text></item>
<item><p>81b1</p><section>mdo sde</section><text>te/ ri bong gi rwa med ces kyang brtag par bya bar mi 'gyur ro/ /blo gros chen po rgyu mi mnyam pa'i phyir yod pa dang / med par smra ba rnams kyi yod pa dang / med par 'grub par mi 'gyur ro/ /blo gros chen po gzhan yang mu stegs</text></item>
<item><p>81b2</p><section>mdo sde</section><text>byed pa'i lta ba can gzugs dang rgyu dang dbyibs la mngon par chags pas mngon par zhen pa/ nam mkha'i dngos po yongs su rtog pa la mi mkhas pa rnams gzugs nam mkha'i dngos po dang bral ba la bye brag 'byed par lta bas</text></item>
<item><p>81b3</p><section>mdo sde</section><text>rnam par rtog ste/ blo gros chen po gzugs rnams kyi 'byung ba'i rjes su zhugs pa'i phyir nam mkha' nyid kyang gzugs so/ /gzugs nyid kyang nam mkha' ste/ blo gros chen po gzugs dang nam mkha' rgyu rnam pa tha dad pa ni</text></item>
<item><p>81b4</p><section>mdo sde</section><text>gzhag pa dang gzhi'i tshul du gyur pas yid ches par bya'o/ /blo gros chen po 'byung ba rnams skye ba ni phan tshun du rang gi mtshan nyid kyi bye brag gis tha dad pa/ nam mkha' la yang mi gnas pa yin te/ de dag la'ang nam</text></item>
<item><p>81b5</p><section>mdo sde</section><text>mkha' med do/ /blo gros chen po de bzhin du ri bong gi rwa ni ba lang gi rwa las ltos pa yin te/ ba lang gi rwa'ang rdul phra mo rnam par phye ste rdul phra mo rnams kyang rnam par gzhigs na rdul phra mo'i mtshan nyid la'ang mi</text></item>
<item><p>81b6</p><section>mdo sde</section><text>gnas na de ci las ltos te med par 'gyur/ de ste gzhan las ltos pa'i dngos po zhig na yang de yang de lta bu'i chos can no/ /de nas bcom ldan 'das kyis byang chub sems dpa' sems dpa' chen po blo gros</text></item>
<item><p>81b7</p><section>mdo sde</section><text>chen po la 'di skad ces bka' stsal to/ /blo gros chen po khyod dang byang chub sems dpa' gzhan rnams kyis ri bong dang ba lang gi rwa dang / nam mkha' dang / gzugs su lta ba'i rnam par rtog pa dang bral ba dang / blo</text></item>
<item><p>81b8</p><section>mdo sde</section><text>gros chen po khyod kyis rang gi sems snang ba la rnam par rtog pa rjes su rtogs pa'i yid du 'ang 'gyur bar bya'o/ /rgyal ba'i sras dang zhing gi dkyil 'khor thams cad du'ang khyod kyis rang gi sems snang ba'i rnal 'byor</text></item>
<item><p>82a1</p><section>mdo sde</section><text>bstan par bya'o/ /de nas de'i tshe bcom ldan 'das kyis tshigs su bcad pa 'di dag gsungs so/ /sna tshogs snang ba yod pa min/ /snang ba las ni sems 'byung ste/ /lus dang longs spyod gnas 'dra ba'i/ /</text></item>
<item><p>82a2</p><section>mdo sde</section><text>kun gzhi mi la snang ba yin/ /sems dang yid dang rnam par shes/ /rang bzhin dang ni chos lnga dang / /bdag med gnyis po dag pa yang / /rnam par 'dren pa rab tu gsung / /phan tshun du ni 'brel ba las/ /ring dang thung la sogs</text></item>
<item><p>82a3</p><section>mdo sde</section><text>pa 'byung / /yod pa sgrub pa med pa ste/ /med pa sgrub pa yod pa'o/ /rdul phran du ni rdzas gzhig ste/ /gzugs la rnam par brtag mi bya/ /sems tsam rnam par gzhag pa ni/ /lta ba ngan pas gsal mi 'gyur/ /mgon</text></item>
<item><p>82a4</p><section>mdo sde</section><text>po rnams ni gang gsung ba'i/ /so so rang rig spyod yul te/ /rtog pa can gyi yul ma yin/ /nyan thos rnams kyi'ang de bzhin min/ /de nas bcom ldan 'das la byang chub sems dpa' sems dpa' chen po blo gros</text></item>
<item><p>82a5</p><section>mdo sde</section><text>chen pos rang gi sems snang ba'i rgyud rnam par dag par bya ba'i phyir yang gsol ba btab pa/ bcom ldan 'das rang gi sems snang ba'i rgyud cig car ram rim gyis 'jug pas sam ji ltar rnam par dag par 'gyur/</text></item>
<item><p>82a6</p><section>mdo sde</section><text>bcom ldan 'das kyis bka' stsal pa/ blo gros chen po rang gi sems snang ba'i rgyud ni rim gyis 'jug pas rnam par 'dag ste/ cig car ni ma yin no/ /'di lta ste blo gros chen po shing a mra'i 'bras bu ni rim gyis</text></item>
<item><p>82a7</p><section>mdo sde</section><text>smin par 'gyur gyi cig car ma yin no/ /blo gros chen po de bzhin du sems can rnams kyi rang gi sems snang ba'i rgyud kyang rim gyis rnam par 'dag ste/ cig car ma yin no/ /blo gros chen po 'di lta ste rdza ma</text></item>
<item><p>82a8</p><section>mdo sde</section><text>mkhan ni snod rnams rim gyis byed de/ cig car ma yin no/ /blo gros chen po de bzhin du de bzhin gshegs pa yang sems can rnams kyi rang gi sems snang ba'i rgyud rim gyis rnam par sbyong ste cig car ma yin no/ /</text></item>
<item><p>82b1</p><section>mdo sde</section><text>blo gros chen po 'di lta ste/ sa chen po las rtswa dang / shing gel ba dang / sman dang nags 'tshal rnams rim gyis 'jug pas skye'i cig car ma yin no/ /de bzhin du blo gros chen po de bzhin gshegs pa yang sems can rnams kyi</text></item>
<item><p>82b2</p><section>mdo sde</section><text>rang gi sems snang ba'i rgyud rim gyis sbyong ste cig car ma yin no/ /blo gros chen po 'di lta ste/ /bzhad gad dang / rol mo dang / glu dang / pi bang dang / sil snyan dang / ri mo dag la mkhas pa ni rim gyis 'byung gi cig car ma</text></item>
<item><p>82b3</p><section>mdo sde</section><text>yin no/ /de bzhin du blo gros chen po de bzhin gshegs pa yang sems can thams cad kyi rang gi sems snang ba'i rgyud rim gyis rnam par sbyong ste cig car ma yin no/ /blo gros chen po 'di lta ste/ me long</text></item>
<item><p>82b4</p><section>mdo sde</section><text>gi nang du gzugs kyi gzugs brnyan snang ba thams cad rnam par rtog pa med par cig car snang ngo / /de bzhin du blo gros chen po de bzhin gshegs pa yang sems can thams cad kyi rang gi sems snang ba'i</text></item>
<item><p>82b5</p><section>mdo sde</section><text>rgyud rnam par mi rtog cing snang ba med pa'i spyod yul rnams cig car rnam par sbyong ngo / /blo gros chen po 'di lta ste zla ba dang nyi ma'i dkyil 'khor ni 'od zer gyis gzugs su snang ba thams cad cig car mngon</text></item>
<item><p>82b6</p><section>mdo sde</section><text>par byed do/ /de bzhin du blo gros chen po de bzhin gshegs pa yang sems can rang gi sems snang ba'i gnas ngan len gyi bag chags dang bral ba rnams la/ rgyal ba ye shes bsam gyis mi khyab pa'i yul dang /</text></item>
<item><p>82b7</p><section>mdo sde</section><text>spyod yul cig car yang dag par ston to/ /blo gros chen po 'di lta ste/ kun gzhi rnam par shes pa ni rang gi sems snang ba'i lus dang gnas dang / longs spyod kyi yul cig car rnam par ston no/ /de bzhin du blo gros chen po</text></item>
<item><p>82b8</p><section>mdo sde</section><text>rgyu 'dra ba'i sangs rgyas kyang cig car sems can gyi spyod yul yongs su smin par byas te/ 'og min gyi pho brang dang / gzhal med khang gi gnas kyi rnal 'byor gyi rnal 'byor can du gzhag go/ /blo gros chen po 'di</text></item>
<item><p>83a1</p><section>mdo sde</section><text>lta ste chos nyid kyi sangs rgyas ni cig car rgyu 'dra ba dang / sprul pa'i 'od zer gyis rnam par mdzes so/ /de bzhin du blo gros chen po 'phags pa so so rang rig pa'i chos kyi mtshan nyid kyang yod pa dang / med</text></item>
<item><p>83a2</p><section>mdo sde</section><text>pa'i lta ba ngan pa rnam par zlog pas cig car rnam par mdzes so/ /gzhan yang blo gros chen po chos nyid dang 'dra bar 'byung ba'i sangs rgyas ni sgyu ma'i yan lag rnam pa mang po'i skyes bu de'i bdag nyid ma yin pa sna tshogs</text></item>
<item><p>83a3</p><section>mdo sde</section><text>la mngon par zhen pa/ mi dmigs pa'i phyir rang dang spyi'i mtshan nyid du gtogs pa'i chos thams cad rang gi sems snang ba'i bag chags rgyu'i mtshan nyid dang 'brel ba yongs su brtags pa'i rang bzhin la mngon par</text></item>
<item><p>83a4</p><section>mdo sde</section><text>zhen pa'i rgyu las byung bar ston no/ /blo gros chen po gzhan yang yongs su brtags pa'i rang bzhin 'byung ba'i mtshan nyid ni gzhan gyi dbang gi rang bzhin la mngon par zhen pa las 'byung ngo / /blo gros chen po 'di lta</text></item>
<item><p>83a5</p><section>mdo sde</section><text>ste/ rtswa dang shing dang gyo mo la rten te sgyu ma'i sngags dang / mir ldan pa las sems can thams cad kyi gzugs kyi yan lag phun sum tshogs shing sna tshogs kyi gzugs 'chang ba'i sgyu ma'i skyes bu'i gzugs sems</text></item>
<item><p>83a6</p><section>mdo sde</section><text>can gyi lus rang bzhin gcig tu ma grub pa/ rnam par rtog pa rnam pa sna tshogs kyis rnam par brtags pa snang ste/ blo gros chen po de ltar snang yang de'i bdag nyid ma yin no/ /de bzhin du blo gros chen po gzhan gyi</text></item>
<item><p>83a7</p><section>mdo sde</section><text>dbang gi rang bzhin la kun brtags pa'i rang bzhin rnam par rtog pa'i sems sna tshogs rnam pa mang po'i mtshan nyid du snang ngo / /blo gros chen po dngos po yongs su rtog pa'i mtshan nyid du mngon par zhen pa'i</text></item>
<item><p>83a8</p><section>mdo sde</section><text>bag chags la yongs su rtog pas kun brtags pa'i rang bzhin gyi mtshan nyid du 'gyur te/ blo gros chen po 'di ni 'dra bar byung ba'i sangs rgyas kyi bshad pa'o/ /blo gros chen po chos nyid kyi sangs rgyas ni</text></item>
<item><p>83b1</p><section>mdo sde</section><text>sems kyi rang bzhin gyi mtshan nyid dang bral ba/ 'phags pa so so rang gis rig pa'i spyod yul rnam par gzhog go/ /blo gros chen po 'phrul pas sprul pa'i sangs rgyas ni sbyin pa dang / bsam gtan dang / tshul khrims</text></item>
<item><p>83b2</p><section>mdo sde</section><text>dang ting nge 'dzin dang / sems dang / shes rab dang ye shes dang phung po dang khams dang skye mched dang rnam par thar pa dang / rnam par shes pa 'jug pa'i mtshan nyid rab tu phye ba rgyu ba rnam par gzhag go/ /mu stegs can</text></item>
<item><p>83b3</p><section>mdo sde</section><text>gyi lta ba bas gzugs med pa'i ting nge 'dzin gyi rim pa'i mtshan nyid kyang ston no/ /blo gros chen po chos nyid kyi sangs rgyas ni dmigs pa med cing dmigs pa dang bral ba/ bya ba dang dbang po dang / tshad ma'i mtshan nyid</text></item>
<item><p>83b4</p><section>mdo sde</section><text>thams cad la rnam par log pa/ byis pa dang nyan thos dang / rang sangs rgyas dang / mu stegs can bdag gi mtshan nyid la mngon par chags pas mngon par zhen pa rnams kyi yul ma yin par ston no/ /blo gros chen po de</text></item>
<item><p>83b5</p><section>mdo sde</section><text>bas na 'phags pa so so rang gi rig pa'i khyad par gyi mtshan nyid la brtson par bya'o/ /khyod kyis rang gi sems kyi mtshan nyid snang ba'ang rnam par log par lta bar gyis shig /blo gros chen po gzhan yang nyan thos kyi</text></item>
<item><p>83b6</p><section>mdo sde</section><text>theg pa'i tshul rab tu dbye ba'i mtshan nyid ni rnam pa gnyis so/ /'di lta ste/ 'phags pa so so rang gis rig pa'i khyad par gyi mtshan nyid dang / dngos por rnam par rtog pa'i rang bzhin la mngon par zhen pa'i mtshan nyid do/ /</text></item>
<item><p>83b7</p><section>mdo sde</section><text>blo gros chen po de la nyan thos rnams kyi 'phags pa so so rang gis rig pa'i khyad par gyi mtshan nyid gang zhe na/ 'di lta ste/ stong pa nyid dang / bdag med pa dang / sdug bsngal ba dang / mi rtag pa'i yul gyi bde ba las skyo ba dang / rgyun</text></item>
<item><p>83b8</p><section>mdo sde</section><text>chad pas phung po dang / khams dang / skye mched dang / rang dang spyi'i phyi rol rnam par 'jig pa med pa'i mtshan nyid yang dag pa ji lta ba bzhin yongs su shes pas sems mnyam par gzhog ste/ blo gros chen po rang gi sems mnyam</text></item>
<item><p>84a1</p><section>mdo sde</section><text>par bzhag nas nyan thos rnams bsam gtan dang rnam par thar pa dang ting nge 'dzin dang lam dang 'bras bu dang snyoms par 'jug pa dang rnam par grol ba dang / bag chags bsam gyis mi khyab pa yongs su gyur</text></item>
<item><p>84a2</p><section>mdo sde</section><text>pa shi 'pho dang bral ba/ 'phags pa so so rang gis rig pa'i bde ba la gnas pa lhag par rtogs par 'gyur ro/ /blo gros chen po 'di ni nyan thos rnams kyi 'phags pa so so rang gis rig pa'i mtshan nyid do/ /blo gros chen po nyan thos</text></item>
<item><p>84a3</p><section>mdo sde</section><text>rnams kyi 'phags pa so so rang gis rig pa'i gnas kyi bde ba khong du chud nas byang chub sems dpa' sems dpa' chen pos sngon sems can rnams la snying brtse bar bltas te/ bdag gi smon lam mngon par bsgrubs pa'i phyir 'gog</text></item>
<item><p>84a4</p><section>mdo sde</section><text>pa'i sgo'i bde ba dang / mnyam par bzhag pa'i bde ba ni mngon du mi bya'o/ /blo gros chen po 'di ni nyan thos rnams kyi 'phags pa so so rang gis rig pa'i mtshan nyid kyi bde ba ste/ 'phags pa so so rang gis rig pa'i mtshan nyid</text></item>
<item><p>84a5</p><section>mdo sde</section><text>bde ba de la byang chub sems dpas bslab par mi bya'o/ /blo gros chen po yang nyan thos rnams kyi dngos po rnam par rtog pa'i rang bzhin la mngon par zhen pa gang zhe na/ 'di lta ste/ sngon po dang ser po dang / dro ba dang / gsher ba dang / g.yo</text></item>
<item><p>84a6</p><section>mdo sde</section><text>ba dang / sra ba'i 'byung ba chen po rnams byed pa med par 'byung ba dang / rang dang spyi'i mtshan nyid dang / rigs pa dang / lung dang / tshad ma shin du 'brel ba rnams mthong nas de'i rang bzhin la mngon par zhen pa'i rnam par rtog pa</text></item>
<item><p>84a7</p><section>mdo sde</section><text>'byung ngo / /blo gros chen po 'di ni byang chub sems dpas khong du chud nas bzlog par bya'o/ /chos la bdag med pa'i mtshan nyid la rjes su zhugs pas gang zag la bdag med pa'i mtshan nyid du lta ba phyir bzlog ste/ sa'i</text></item>
<item><p>84a8</p><section>mdo sde</section><text>rim pa'i mtshams sbyor ba la gnas par bya'o/ /blo gros chen po 'di ni nyan thos rnams kyi dngos por rnam par rtog pa'i rang bzhin la mngon par zhen pa'i mtshan nyid ces gang smras pa de'i phyir bshad do/ de nas bcom ldan 'das la byang chub</text></item>
<item><p>84b1</p><section>mdo sde</section><text>sems dpa' sems dpa' chen po blo gros chen pos 'di skad ces gsol to/ /bcom ldan 'das kyis 'phags pa so so rang gis rig pa'i spyod yul don dam pa rtag pa bsam gyis mi khyab pa bshad de/ bcom ldan 'das de bzhin du mu</text></item>
<item><p>84b2</p><section>mdo sde</section><text>stegs byed pa dag kyang rgyu rnams rtag pa dang / bsam gyis mi khyab par smra ba mchis so/ /bcom ldan 'das kyis bka' stsal pa/ blo gros chen po mu stegs byed pa rnams kyi rgyu ni rtag pa dang / bsam gyis mi khyab pa nyid 'thob</text></item>
<item><p>84b3</p><section>mdo sde</section><text>par mi 'gyur ro/ /de ci'i phyir zhe na/ blo gros chen po mu stegs byed pa rnams kyi rtag pa dang / bsam gyis mi khyab pa ni rgyu'i rang gi mtshan nyid dang ldan pa ma yin te/ blo gros chen po gang gi rtag pa dang / bsam gyis mi khyab pa de</text></item>
<item><p>84b4</p><section>mdo sde</section><text>rgyu'i rang gi mtshan nyid dang mi ldan pa'i rtag pa dang / bsam gyis mi khyab ces bya bar yang gang gis ji ltar mngon par bya/ blo gros chen po de ste rtag pa dang / bsam gyis mi khyab par smra ba rgyu'i rang gi mtshan dang ldan pa zhig</text></item>
<item><p>84b5</p><section>mdo sde</section><text>yin na ni rgyu la rag lus pa'i rgyu'i mtshan yin pas mi rtag par 'gyur te/ rtag pa dang / bsam gyis mi khyab par ma yin no/ /blo gros chen po nga'i don dam pa rtag pa dang / bsam gyis mi khyab pa ni don dam pa'i rgyu'i</text></item>
<item><p>84b6</p><section>mdo sde</section><text>mtshan nyid dang ldan pa ste/ yod pa dang med pa dang bral ba/ 'phags pa so so rang gis rig pa'i mtshan nyid kyi phyir mtshan nyid dang ldan pa'o/ /don dam pa'i ye shes rgyur gyur bas na ma byas pa'i nam mkha' dang / mya ngan</text></item>
<item><p>84b7</p><section>mdo sde</section><text>las 'das pa dang / 'gog pa'i dpe dang chos 'dra bas rtag pa ste/ de'i phyir blo gros chen po 'di ni mu stegs byed pa'i rtag pa dang / bsam gyis mi khyab par smra ba dang 'thun pa ma yin no/ /blo gros chen po rtag pa dang / bsam</text></item>
<item><p>84b8</p><section>mdo sde</section><text>gyis mi khyab pa 'di ni de bzhin gshegs pa rnams kyi 'phags pa so so rang gi ye shes kyis thugs su chud par bya ba'i de bzhin nyid de/ de bas na blo gros chen po byang chub sems dpa' sems dpa' chen pos rtag pa dang /</text></item>
<item><p>85a1</p><section>mdo sde</section><text>bsam gyis mi khyab pa 'phags pa so so rang gi ye shes kyis khong du chud par bya ba'i phyir brtson par bya'o/ /blo gros chen po gzhan yang mu stegs byed pa rnams kyi rtag pa dang / bsam gyis mi khyab pa ni dngos po med pa</text></item>
<item><p>85a2</p><section>mdo sde</section><text>mi rtag pa'i mtshan nyid kyi rgyu las gyur pa'i phyir mi rtag pa'o/ /bdag gis byas pa'i rgyu'i mtshan nyid kyis rab tu phye bas rtag pa ma yin no/ /blo gros chen po de ste mu stegs byed pa rnams kyi rtag pa dang / bsam gyis mi khyab</text></item>
<item><p>85a3</p><section>mdo sde</section><text>pa byas pa'i dngos po med pas rtag pa nyid du mthong nas rjes su dpog pa'i blos rtag pa yin na ni/ blo gros chen po rgyu 'di nyid kyis nga'i yang byas pa'i dngos po med pas rtag pa nyid du mthong nas rgyu med par bstan pa'i phyir</text></item>
<item><p>85a4</p><section>mdo sde</section><text>rtag pa'o/ /blo gros chen po de ste mu stegs byed pa rnams kyi rtag pa dang / bsam gyis mi khyab pa rgyu dang mtshan nyid dang ldan pa zhig yin na ni rgyu dang rang gi mtshan nyid kyi dngos po med pas blo gros chen po rtag pa dang /</text></item>
<item><p>85a5</p><section>mdo sde</section><text>bsam gyis mi khyab pa ri bong gi rwa dang mtshungs te/ blo gros chen po mu stegs byed pa rnams kyi ni tshig gi rnam par rtog pa tsam du 'gyur ro/ /de ci'i phyir zhe na/ 'di lta ste/ blo gros chen po ri bong gi rwa ni rang</text></item>
<item><p>85a6</p><section>mdo sde</section><text>gi rgyu dang / mtshan nyid med pa'i phyir tshig gi rnam par rtog pa tsam mo/ /blo gros chen po nga'i rtag pa dang / bsam gyis mi khyab pa ni 'phags pa so so rang gi rig pa'i mtshan nyid rgyur gyur pa'i phyir byas pa dang /</text></item>
<item><p>85a7</p><section>mdo sde</section><text>dngos po dang dngos po med pa'i rnam par spangs pas na rtag ste/ phyi rol gyi dngos po med pa dang / rtag pa las rjes su dpog pa'i phyir rtag pa ma yin no/ /blo gros chen po phyi rol med pa'i phyir rtag pa dang / rtag</text></item>
<item><p>85a8</p><section>mdo sde</section><text>pa las rjes su dpog pa'i phyir bsam gyis mi khyab pa dang / rtag pa gang gis des ni rtag pa dang / bsam gyis mi khyab pa de'i rang gi rgyu dang / mtshan nyid mi shes so/ /blo gros chen po de dag ni 'phags pa so so</text></item>
<item><p>85b1</p><section>mdo sde</section><text>rang gi ye shes kyis khong du chud pas spyod yul las phyi rol du gyur pa ste/ gtam byar rung ba ma yin no/ /blo gros chen po gzhan yang 'khor ba dang / mya ngan las 'das pa'i khyad par mi shes pa 'khor ba'i sdug bsngal</text></item>
<item><p>85b2</p><section>mdo sde</section><text>rnam par rtog pa'i 'jigs pas skrag pa dag mya ngan las 'das pa tshol te/ blo gros chen po dngos po la rnam par rtog pa thams cad med pa dang / dbang po rnams kyi yul ma 'ongs pa rgyun chad pas mya ngan las</text></item>
<item><p>85b3</p><section>mdo sde</section><text>'da' bar rnam par rtog gi/ blo gros chen po so so rang gis rig pa'i ye shes kun gzhi gyur pa sngon du btang ba ma yin no/ /blo gros chen po de'i phyir skyes bu blun po de dag theg pa gsum du smra ba yin te/ sems</text></item>
<item><p>85b4</p><section>mdo sde</section><text>tsam du rtog pa snang ba med par mi smra'o/ /blo gros chen po de ltar de dag 'das pa dang / ma 'ongs pa dang / da ltar byung ba'i de bzhin gshegs pa rnams kyi rang gi sems snang ba'i spyod yul mngon par mi shes pa</text></item>
<item><p>85b5</p><section>mdo sde</section><text>ste/ blo gros chen po phyi rol gyi snang ba sems kyi spyod yul du mngon par zhen pa de dag 'khor ba'i 'gro ba'i 'khor lor rab tu 'khor ro/ /blo gros chen po gzhan yang 'das pa dang / ma 'ongs pa dang / da ltar byung</text></item>
<item><p>85b6</p><section>mdo sde</section><text>ba'i de bzhin gshegs pa rnams chos thams cad ma skyes pa ston to/ /de ci'i phyir zhe na/ 'di lta ste/ blo gros chen po rang gi sems snang ba'i dngos po med pa dang / yod pa dang / med pa las skye ba med pa'i</text></item>
<item><p>85b7</p><section>mdo sde</section><text>phyir dngos po thams cad ni ma skyes pa ste/ blo gros chen po chos thams cad ni ri bong dang / rta dang / bong bu dang / rnga mo'i rwa dang mtshungs pa'o/ /blo gros chen po byis pa so so'i skye bo rnams kyis yang dag pa</text></item>
<item><p>85b8</p><section>mdo sde</section><text>ma yin par yongs su brtags pa'i rang bzhin du rnam par brtags pa'i phyir dngos po thams cad ni ma skyes pa ste/ blo gros chen po dngos po thams cad kyi rang bzhin gyi mtshan nyid skye ba ni 'phags pa so so rang</text></item>
<item><p>86a1</p><section>mdo sde</section><text>gi rig pa'i ye shes kyi spyod yul te/ byis pa rnams kyi rnam par rtog pa gnyis kyi spyod yul gyi rang bzhin ma yin no/ /blo gros chen po lus dang / longs spyod dang / gnas kyi rnam pa'i rang bzhin gyi mtshan</text></item>
<item><p>86a2</p><section>mdo sde</section><text>nyid kun gzhi rnam par shes pa gzung ba dang / 'dzin pa'i mtshan nyid du 'jug pa la byis pa skye ba dang / gnas pa dang / 'jig pa'i lta ba gnyis su lhung ba'i bsam pa can rnams yod pa dang / med pa las dngos po thams cad skye ba</text></item>
<item><p>86a3</p><section>mdo sde</section><text>rnam par rtog gis/ blo gros chen po 'di la khyod kyis brtson par bya'o/ /blo gros chen po gzhan yang mngon par rtog par 'gyur ba'i rigs lnga yod de/ lnga gang zhe na/ 'di ltar nyan thos kyi theg pa mngon par rtogs par 'gyur ba'i</text></item>
<item><p>86a4</p><section>mdo sde</section><text>rigs dang / rang sangs rgyas kyi theg pa mngon par rtogs par 'gyur ba'i rigs dang / de bzhin gshegs pa'i theg pa mngon par rtogs par 'gyur ba'i rigs dang / gang du'ang ma nges pa'i rigs dang / rigs med pa dang lnga'o/ /blo</text></item>
<item><p>86a5</p><section>mdo sde</section><text>gros chen po nyan thos kyi theg pa mngon par rtogs par 'gyur ba'i rigs ji ltar khong du chud par bya zhe na/ gang phung po dang / khams dang / skye mched dang / rang dang spyi'i mtshan nyid yongs su shes pa khong du chud par 'gyur ba bstan</text></item>
<item><p>86a6</p><section>mdo sde</section><text>na lus kyi spu ldang zhing de'i blo mtshan nyid yongs su 'dris par bya ba'i shes pa la 'jug la rten cing 'brel bar 'byung ba dang tha mi dad pa'i mtshan nyid yongs su 'dris par bya ba la ma yin pa 'di blo gros chen po 'di ni nyan thos kyi</text></item>
<item><p>86a7</p><section>mdo sde</section><text>theg pa mngon par rtogs par 'gyur ba'i rigs te/ nyan thos kyi theg pa mngon par rtogs pa'i lta bas sa drug dang lnga dag tu kun nas ldang ba'i nyon mongs pa rab tu spangs nas bag chags kyi nyon mongs pa rab tu ma spangs pa bsam</text></item>
<item><p>86a8</p><section>mdo sde</section><text>gyis mi khyab pa'i 'chi 'pho dang ldan pa de ni bdag gi skye ba zad do/ /tshangs par spyod pa la gnas so/ /bya ba byas so zhes yang dag par seng ge'i sgrar sgrog cing / de la sogs pa smras nas gang zag la bdag med pa yongs su 'dris</text></item>
<item><p>86b1</p><section>mdo sde</section><text>pa nas mya ngan las 'das pa'i bar gyi blor 'gyur ro/ /blo gros chen po gzhan dag ni bdag dang / sems can dang / srog dang / gso ba dang / skyes bu dang / gang zag yod par khong du chud pas mya ngan las 'das pa tshol lo/ /blo gros</text></item>
<item><p>86b2</p><section>mdo sde</section><text>chen po yang gzhan dag ni dngos po thams cad rgyu la rag las par mthong nas mya ngan las 'das pa 'dod pa'i blor 'gyur te/ blo gros chen po chos la bdag med par mthong ba med pa'i phyir thar ba ni med do/ /blo gros</text></item>
<item><p>86b3</p><section>mdo sde</section><text>chen po 'di ni nyan thos kyi theg pa mngon par rtogs par 'gyur ba dang / mu stegs can gyi rigs 'byung ba ma yin pa la 'byung ba'i blo can te/ blo gros chen po 'di la khyod kyis lta ba ngan pa rnam par bzlog pa'i phyir</text></item>
<item><p>86b4</p><section>mdo sde</section><text>brtson par bya'o/ /blo gros chen po de la rang sangs rgyas kyi theg pa mngon par rtogs par 'gyur ba'i rigs ni gang gcig pu'i phyir mngon par rtogs pa bstan pa na mchi ma dang / snying yer zhes lus spu ldang bar</text></item>
<item><p>86b5</p><section>mdo sde</section><text>'gyur zhing 'du 'dzi med pa'i rkyen gyis dngos po la mngon par zhen pa dang / rang gi lus kyi rdzu 'phrul sna tshogs rnam pa mang po bsnor ba dang / zung gi cho 'phrul bstan pa rab tu bshad na dga' bar 'gyur ba yin te/</text></item>
<item><p>86b6</p><section>mdo sde</section><text>de ni rang sangs rgyas kyi theg pa mngon par rtogs par 'gyur ba'i rigs can du shes nas/ rang sangs rgyas kyi theg pa mngon du rtogs par 'gyur ba dang / rjes su 'thun pa'i gtam bya'o/ /blo gros chen po 'di</text></item>
<item><p>86b7</p><section>mdo sde</section><text>ni rang sangs rgyas kyi theg pa mngon par rtogs par 'gyur ba'i rigs can gyi mtshan nyid do/ /blo gros chen po de la de bzhin gshegs pa'i theg pa mngon par rtogs par 'gyur ba'i rigs ni rnam pa gsum</text></item>
<item><p>86b8</p><section>mdo sde</section><text>ste/ 'di ltar rang bzhin gyi rang bzhin med pa'i chos mngon par rtogs par 'gyur ba'i rigs dang / khong du chud pa bdag gi so so rang gi mngon par rtogs par 'gyur ba'i rigs dang / sangs rgyas kyi zhing phyi</text></item>
<item><p>87a1</p><section>mdo sde</section><text>rol yangs pa mngon par rtogs par 'gyur ba'i rigs so/ /blo gros chen po de rnam pa gsum po 'di dag las gang yang rung ba zhig bstan pa dang / rang gi sems snang ba'i lus dang / kun gzhi</text></item>
<item><p>87a2</p><section>mdo sde</section><text>dang / longs spyod dang / gnas bsam gyis mi khyab pa'i yul bstan pa na mi 'jigs mi skrag skrag par mi 'gyur na/ de ni de bzhin gshegs pa'i theg pa mngon par rtogs par 'gyur ba'i rigs can du</text></item>
<item><p>87a3</p><section>mdo sde</section><text>shes par bya ste/ blo gros chen po 'di ni de bzhin gshegs pa'i theg pa mngon par rtogs par 'gyur ba'i rigs can gyi mtshan nyid do/ /blo gros chen po ma nges pa'i rigs can ni gsum po 'di dag bstan pa'i</text></item>
<item><p>87a4</p><section>mdo sde</section><text>tshe gang la dga' ba de la rjes su sbyar bar bya'o/ /blo gros chen po 'di ltar rigs rnam par dgod pa 'di ni yongs su sbyang ba'i sa te/ snang ba med pa'i sa la 'jug pa'i phyir rnam par dgod par bya'o/ /so so</text></item>
<item><p>87a5</p><section>mdo sde</section><text>rang gi kun gzhi la rang gi nyon mongs pa'i bag chags dag nas chos la bdag med pa mthong ba'i phyir ting nge 'dzin gyi bde ba la gnas pa thob nas nyan thos rnams kyang rgyal ba'i sku'i sku nyid rab tu 'thob par</text></item>
<item><p>87a6</p><section>mdo sde</section><text>'gyur ro/ /de nas bcom ldan 'das kyis tshigs su bcad pa 'di dag gsungs so/ /rgyun tu zhugs pa'i 'bras bu dang / /lan cig phyir 'ong ba'i de bzhin te/ /phyir mi 'ong ba'i 'bras bu dang / /dgra bcom</text></item>
<item><p>87a7</p><section>mdo sde</section><text>nyid kyang sems bslad pa'o/ /byis pa blo zhan rnams la ni/ /theg pa gsum dang theg pa gcig /theg pa med pa'ang nga smra te/ /'phags pa rnams la dben pa nyid/ /rnam rig gnyis po spangs pa ni/ /dam pa'i don</text></item>
<item><p>87a8</p><section>mdo sde</section><text>gyi sgo mo ste/ /theg pa gsum du rnam dgod pa/ /snang med la gnas ga la yod/ /bsam gtan rnams dang tshad med dang / /gzugs med rnams dang ting nge 'dzin/ /'du shes 'gog pa ma lus par/ /sems tsam</text></item>
<item><p>87b1</p><section>mdo sde</section><text>la ni yod pa min/ /blo gros chen po de la 'dod chen pa rnams kyi thar par mi 'dod pa ji ltar 'byung zhe na/ 'di lta ste/ dge ba'i rtsa ba thams cad spangs pa dang / thog ma med pa'i dus kyi sems can thams cad kyi phyir smon</text></item>
<item><p>87b2</p><section>mdo sde</section><text>pa'o/ /de la dge ba'i rtsa ba thams cad spangs pa gang zhe na/ 'di ltar byang chub sems dpa'i sde snod la 'di dag ni thar pa dang 'thun pa'i mdo dang / 'dul ba ma yin no zhes smra bas spong zhing skur pa yin te/ dge ba'i rtsa ba thams cad</text></item>
<item><p>87b3</p><section>mdo sde</section><text>spangs pa'i phyir mya ngan las mi 'da'o/ /blo gros chen po gnyis su na byang chub sems dpa' sems dpa' chen po 'di ltar sems can thams cad yongs su mya ngan las ma 'das kyi bar bdag kyang mya ngan las mi 'da'o/ /</text></item>
<item><p>87b4</p><section>mdo sde</section><text>zhes srid par smon lam dang / thabs sngon du btang bas de'i phyir mya ngan las mi 'da'o/ /blo gros chen po 'di ni yongs su mya ngan las mi 'da' ba'i chos can rnams kyi rang gi mtshan nyid de/ des 'dod chen pa rnams kyi</text></item>
<item><p>87b5</p><section>mdo sde</section><text>tshul rab tu 'thob par 'gyur ro/ /blo gros chen pos yang gsol ba/ bcom ldan 'das 'di la shin du mya ngan las mi 'da' ba gang lags/ bcom ldan 'das kyis bka' stsal pa/ blo gros chen po de la byang chub</text></item>
<item><p>87b6</p><section>mdo sde</section><text>sems dpa'i 'dod chen pa ni chos thams cad thog ma nas mya ngan las 'das par shes nas shin du mya ngan las mi 'da' ste/ dge ba'i rtsa ba thams cad spong ba'i 'dod chen pa ni ma yin no/ /blo gros chen po dge ba'i rtsa ba</text></item>
<item><p>87b7</p><section>mdo sde</section><text>thams cad spong ba'i 'dod chen pa yang de bzhin gshegs pa rnams kyi byin gyi brlabs kyis brgya la gal te na dge ba'i rtsa ba yongs su sbyong bar 'gyur ro/ /de ci'i phyir zhe na/ blo gros chen po 'di ltar de bzhin gshegs pa rnams kyi ni</text></item>
<item><p>87b8</p><section>mdo sde</section><text>sems can thams cad yongs su ma btang ngo / /blo gros chen po de ltar de'i phyir byang chub sems dpa'i 'dod chen pa rnams ni yongs su mya ngan las mi 'da'o/ /gzhan yang blo gros chen po byang chub sems dpa' sems dpa' chen</text></item>
<item><p>88a1</p><section>mdo sde</section><text>pos rang bzhin gyi mtshan nyid gsum la mkhas par bya'o/ /blo gros chen po de la kun brtags pa'i rang bzhin ni mtshan ma las 'byung ste/ blo gros chen po mtshan ma las kun brtags pa'i rang bzhin ji ltar</text></item>
<item><p>88a2</p><section>mdo sde</section><text>'byung zhe na/ de la blo gros chen po gzhan gyi dbang gi rang bzhin ni dngos po'i mtshan ma'i mtshan nyid lta bur snang ba ste/ blo gros chen po de la dngos po'i mtshan ma'i mtshan nyid la mngon par zhen pa ni de bzhin gshegs pa dgra bcom pa</text></item>
<item><p>88a3</p><section>mdo sde</section><text>yang dag par rdzogs pa'i sangs rgyas rnams ming la mngon par zhen pa'i mtshan nyid dang / dngos po'i mtshan ma la mngon par zhen pa'i mtshan nyid kyis kun brtags pa'i rang bzhin dang / rnam pa gnyis su 'jog go/ /blo gros chen po</text></item>
<item><p>88a4</p><section>mdo sde</section><text>de la dngos po'i mtshan ma la mngon par zhen pa'i mtshan nyid ni 'di lta ste/ nang dang phyi'i chos la mngon par zhen pa'o/ /blo gros chen po mtshan ma'i mtshan nyid la mngon par zhen pa ni 'di lta ste/ nang dang phyi rol gyi chos de dag nyid kyi</text></item>
<item><p>88a5</p><section>mdo sde</section><text>rang dang spyi'i mtshan nyid yongs su shes shing khong du chud pa'o/ /blo gros chen po de ni kun brtags pa'i rang bzhin gyi mtshan nyid gnyis pa'o/ /de la gnas shing mi dmigs pa las 'byung ba de gzhan gyi dbang ngo / /blo gros chen po de</text></item>
<item><p>88a6</p><section>mdo sde</section><text>la yongs su grub pa'i rang bzhin gang zhe na/ 'di lta ste/ mtshan ma dang ming dang dngos po'i mtshan nyid rnam par rtog pa dang bral ba'i de bzhin nyid 'phags pa'i ye shes rtogs pa thob pas 'phags pa so so rang gis rig pa'i ye</text></item>
<item><p>88a7</p><section>mdo sde</section><text>shes kyi spyod yul te/ blo gros chen po yongs su grub pa'i rang bzhin 'di ni de bzhin gshegs pa rnams kyi snying po thugs so/ /de nas de'i tshe bcom ldan 'das kyis tshigs su bcad pa 'di gsungs so/ /ming dang mtshan ma kun</text></item>
<item><p>88a8</p><section>mdo sde</section><text>rtog pa/ /rang bzhin gnyis kyi mtshan nyid de/ /yang dag shes dang de bzhin nyid/ /yongs su grub pa'i mtshan nyid do/ /blo gros chen po 'di ni chos lnga'i rang bzhin gyi mtshan nyid rab tu 'byed pa zhes bya ba'i chos kyi rnam grangs</text></item>
<item><p>88b1</p><section>mdo sde</section><text>'phags pa so so rang gis rig pa'i ye shes kyi spyod yul te de la khyod dang byang chub sems dpa' gzhan rnams kyis kyang bslab par bya'o/ /gzhan yang blo gros chen po byang chub sems dpa' sems dpa' chen pos bdag med pa</text></item>
<item><p>88b2</p><section>mdo sde</section><text>gnyis kyi mtshan nyid shes pa rab tu dbye ba la mkhas par bya'o/ /blo gros chen po de la bdag med pa gnyis kyi mtshan nyid gang zhe na ming dang gzugs la sogs pa 'dzin pa la mngon par zhen pa'i phyir dbang po thams cad las</text></item>
<item><p>88b3</p><section>mdo sde</section><text>rnam par shes pa 'byung ba ni 'di lta ste mi shes pa dang las dang sred pa las byung ba'i phung po dang khams dang skye mched bdag dang bdag gi ba med pa rang gi sems snang ba'i snod dang lus dang gzhir bdag gi sems kyis brtags</text></item>
<item><p>88b4</p><section>mdo sde</section><text>pa rnams shes par byed de 'bab chu dang sa bon dang mar me dang rlung dang sprin lta bu skad cig ma gcig nas gcig tu tha dad pas so sor gyur pa g.yo ba spre'u dang sbrang ma lta bu yul mi gtsang ba la spyod pa mgon med pa me</text></item>
<item><p>88b5</p><section>mdo sde</section><text>ltar chog mi shes pa thog ma med pa'i dus nas spros pa'i yul gyi bag chags kyi rgyu las byung ba zo ba chu skor gyi 'khrul 'khor gyi 'khor lo ltar 'khor ba srid pa'i 'gro ba'i 'khor lo la lus rnam pa sna tshogs kyi</text></item>
<item><p>88b6</p><section>mdo sde</section><text>gzugs 'chang ba sgyu ma dang ro langs dang 'khrul 'khor lta bur 'jug cing 'byung ste blo gros chen po gang mtshan nyid 'di la mkhas pa'i shes pa de ni gang zag la bdag med par shes pa zhes bya'o/ /blo gros chen po</text></item>
<item><p>88b7</p><section>mdo sde</section><text>de la chos la bdag med par shes pa gang zhe na 'di lta ste phung po dang khams dang skye mched rnams kyi kun brtags pa'i mtshan nyid kyi rang bzhin rtogs pa ste/ blo gros chen po ji ltar phung po dang / khams dang skye</text></item>
<item><p>88b8</p><section>mdo sde</section><text>mched rnams bdag la stsogs pa dang bral zhing phung po 'dus pa tsam ste las dang sred pa'i rgyu'i srad bus sbrel ba phan tshun rkyen du gyur pas g.yo ba med par 'byung ba de bzhin du/ blo gros chen po phung po dag rang dang</text></item>
<item><p>89a1</p><section>mdo sde</section><text>spyi'i mtshan nyid dang yang bral ba ste/ yang dag pa ma yin par kun brtags pa'i mtshan nyid kyi rnam par rtog pas rab tu phye ba la byis pa rnams rnam par rtog gi 'phags pa rnams kyis ni ma yin te/ blo gros chen</text></item>
<item><p>89a2</p><section>mdo sde</section><text>po chos thams cad la sems dang yid dang rnam par shes pa dang chos lnga dang rang bzhin dang bral bar rnam par sgom pa'i byang chub sems dpa' sems dpa' chen po ni chos la bdag med pa la mkhas pa yin no/ /blo gros chen po</text></item>
<item><p>89a3</p><section>mdo sde</section><text>byang chub sems dpa' sems dpa' chen po chos la bdag med pa la mkhas pa yin no/ /blo gros chen po byang chub sems dpa' sems dpa' chen po chos bdag med pa la mkhas pa ni snang ba med pa rab tu rtogs pa'i phyir ring</text></item>
<item><p>89a4</p><section>mdo sde</section><text>po mi thogs par byang chub sems dpa'i sa dang po thob ste/ sa'i mtshan nyid rab tu dbye ba khong du chud pa'i phyir rab tu dga' ba'i 'og tu sa dgu la yang mkhas par byas nas chos kyi sprin rab tu thob bo/ /de de la gnas nas sgyu ma'i</text></item>
<item><p>89a5</p><section>mdo sde</section><text>rang bzhin gyi spyod yul la rab tu 'byed pas mngon par grub pa dang pad mo lta bu'i gzhal med khang chen por rin po che'i pad mo'i rgyal po chen po rin po che dang mu tog du mas rab tu brgyan pa la 'dug ste de dang 'thun pa'i rgyal ba'i</text></item>
<item><p>89a6</p><section>mdo sde</section><text>sras rnams kyis yongs su bskor cing sangs rgyas kyi zhing thams cad nas byung ba'i sangs rgyas kyi phyag gi dbang bskur bas 'khor los sgyur ba'i bu bzhin du mngon par dbang bskur ro/ /sangs rgyas kyi sras kyi sa las 'das nas</text></item>
<item><p>89a7</p><section>mdo sde</section><text>'phags pa so so rang gis rig pa'i chos khong du chud pa'i phyir chos la bdag med pa mthong bas chos kyi sku la mnga' mdzad pa'i de bzhin gshegs par 'gyur te/ blo gros chen po 'di ni rang gi chos la bdag med pa'i mtshan nyid do/ /</text></item>
<item><p>89a8</p><section>mdo sde</section><text>blo gros chen po de la khyod dang byang chub sems dpa' gzhan dag gis kyang bslab par bya'o// //'phags pa lang kar gshegs pa/ bam po gsum pa/ de nas yang bcom ldan 'das la byang chub sems dpa'</text></item>
<item><p>89b1</p><section>mdo sde</section><text>sems dpa' chen po blo gros chen pos 'di skad ces gsol to/ /bcom ldan 'das ji ltar bdag dang byang chub sems dpa' gzhan sgro 'dogs pa dang skur pa'i lta ba ngan pa rnam par spangs pa'i blo can rnams myur du bla na med pa yang</text></item>
<item><p>89b2</p><section>mdo sde</section><text>dag par rdzogs pa'i byang chub tu mngon par 'tshang rgya zhing mngon par sangs rgyas nas kyang rtag pa dang / sgrogs pa dang / skur pa dang chad par lta ba rnam par spangs te/ khyod kyi sangs rgyas kyi tshul la mi skur bar 'gyur bar sgro 'dogs</text></item>
<item><p>89b3</p><section>mdo sde</section><text>pa dang / skur pa'i mtshan nyid bdag la bshad du gsol/ de nas bcom ldan 'das kyis byang chub sems dpa' sems dpa' chen po blo gros chen pos yang gsol ba btab par thugs su chud nas tshigs su bcad pa 'di dag</text></item>
<item><p>89b4</p><section>mdo sde</section><text>gsungs so/ /sgro 'dogs pa dang skur pa dag /sems tsam la ni yod pa min/ /lus dang longs spyod gnas lta bu'i/ /sems ni su dag mi shes pa/ /sgro 'dogs pa dang skur pa la/ /mi mkhas de dag rab tu spyod/ /de nas</text></item>
<item><p>89b5</p><section>mdo sde</section><text>bcom ldan 'das kyis tshigs su bcad pa 'di gnyis kyi don bstan pa'i phyir yang 'di skad ces bka' stsal to/ /blo gros chen po med pa la sgro 'dogs pa ni rnam pa bzhi ste/ rnam pa bzhi gang zhe na/ 'di lta ste med</text></item>
<item><p>89b6</p><section>mdo sde</section><text>pa'i mtshan nyid la sgro 'dogs pa dang / med pa'i lta bar sgro 'dogs pa dang / med pa'i rgyur sgro 'dogs pa dang / med pa'i dngos por sgro 'dogs pa ste/ blo gros chen po 'di ni sgro 'dogs pa rnam pa bzhi'o/ /blo gros chen po</text></item>
<item><p>89b7</p><section>mdo sde</section><text>skur pa gang zhe na/ 'di lta ste/ sgro 'dogs pa'i lta ba ngan pa 'di nyid mi dmigs par rab tu 'byed pa med pa'i phyir skur bar 'gyur te/ blo gros chen po 'di ni sgro 'dogs pa dang / skur ba'i mtshan nyid do/ /blo gros chen po gzhan yang</text></item>
<item><p>89b8</p><section>mdo sde</section><text>med pa'i mtshan nyid la sgro 'dogs pa'i mtshan nyid gang zhe na/ 'di lta ste/ phung po dang / khams dang / skye mched rnams kyi rang dang spyi'i mtshan nyid la 'di ni 'di lta ste/ de bzhin gyi gzhan du ma yin no zhes mngon par zhen pa'o/ /blo</text></item>
<item><p>90a1</p><section>mdo sde</section><text>gros chen po 'di ni med pa'i mtshan nyid la sgro 'dogs pa'i mtshan nyid de/ blo gros chen po med pa'i mtshan nyid la sgro 'dogs pa'i rnam par rtog pa 'di ni thog ma med pa'i dus kyi spros pa gnas ngan len gyi bag chags sna tshogs</text></item>
<item><p>90a2</p><section>mdo sde</section><text>la mngon par zhen pa las 'byung ste/ blo gros chen po 'di ni med pa'i mtshan nyid sgro 'dogs pa'i mtshan nyid do/ /blo gros chen po med pa'i lta bar sgro 'dogs pa ni gang phung po dang / khams dang / skye mched de bdag nyid la bdag dang /</text></item>
<item><p>90a3</p><section>mdo sde</section><text>sems can dang / srog dang / gso ba dang / skyes bu dang / gang zag du lta ba ngan par sgrogs pa yin te/ blo gros chen po 'di ni med pa'i lta bar sgro 'dogs pa zhes bya'o/ /blo gros chen po med pa'i rgyur sgro 'dogs pa ni 'di lta ste/ sngon rgyu</text></item>
<item><p>90a4</p><section>mdo sde</section><text>las ma skyes pa'i rnam par shes pa phyis sgyu ma lta bur sngon ma byung zhing med pa las mig dang / gzugs dang / snang ba'i rgyu dang / dran pa sngon du 'jug pa las 'byung ngo / /med pa las byung nas kyang yang 'jig par 'gyur te/ blo gros</text></item>
<item><p>90a5</p><section>mdo sde</section><text>chen po 'di ni med pa rgyur sgro 'dogs pa'o/ /blo gros chen po med pa'i dngos por sgro 'dogs pa ni 'di lta ste/ nam mkha' dang / 'gog pa dang / mya ngan las 'das pa ma byas pa'i dngos por mngon par zhen cing sgro 'dogs pa'o/ /</text></item>
<item><p>90a6</p><section>mdo sde</section><text>blo gros chen po chos 'di dag thams cad ni dngos po dang / dngos po med pa las rnam par log pa/ ri bong dang / rta dang / bong bu dang / rnga mo'i rwa dang / skra shad 'dzings pa lta bu yod pa dang / med pa'i phyogs dang bral ba ste/ blo gros chen po byas</text></item>
<item><p>90a7</p><section>mdo sde</section><text>pa rang gi sems snang ba tsam du ma rtogs pa'i blo can rnams sgro 'dogs pa dang / skur pas rnam par rtog ste/ 'phags pa rnams kyi ni ma yin no/ /'di ni blo gros chen po dngos po med par rnam par rtog pas sgro 'dogs pa dang / skur</text></item>
<item><p>90a8</p><section>mdo sde</section><text>pa'i mtshan nyid do/ /de bas na blo gros chen po sgro 'dogs pa dang skur pa'i lta ba dang bral bar bya'o/ /blo gros chen po gzhan yang byang chub sems dpa' rnams ni sems dang / yid dang / yid kyi rnam par shes pa dang / chos lnga dang / rang bzhin</text></item>
<item><p>90b1</p><section>mdo sde</section><text>dang / bdag med pa gnyis kyi mtshan nyid khong du chud par rtogs pas gzhan la phan pa'i phyir gzugs dang / cha byad du mi 'dzin pa yin no/ /gzhan gyi dbang la gnas pa kun brtags pa'i rang bzhin ltar sna tshogs kyi gzugs</text></item>
<item><p>90b2</p><section>mdo sde</section><text>can yid bzhin gyi nor bu lta bu sangs rgyas kyi zhing thams cad kyi dkyil 'khor du dong ste/ de bzhin gshegs pa thams cad las rmi lam dang / sgyu ma dang / mi g.yor dang / gzugs brnyan dang / chu'i zla ba'i tshul 'dra ba'i chos skye ba</text></item>
<item><p>90b3</p><section>mdo sde</section><text>dang / 'jig pa dang / rtag pa dang / chad pa dang bral ba thams cad dang / nyan thos dang / rang sangs rgyas thams cad kyi theg pa dang bral ba'i chos bstan pa dag mngon du nyan cing ting nge 'dzin brgya stong rab tu thob pa nas ting nge 'dzin bye</text></item>
<item><p>90b4</p><section>mdo sde</section><text>ba khrag khrig brgya stong gi bar du yang rab tu 'thob ste/ thob nas kyang sangs rgyas mchod pa la brtson par ting nge 'dzin de dag gis zhing nas zhing du 'dong ngo / /skye ba dang / lha'i pho brang dang / gnas thams cad du'ang dkon mchog</text></item>
<item><p>90b5</p><section>mdo sde</section><text>gsum yang dag par bstan te/ sangs rgyas kyi gzugs su byas shing nyan thos dang / byang chub sems dpa'i tshogs kyis yongs su bskor nas yod pa dang med pa'i phyogs las rnam par bzlog pa'i phyir rang gi sems snang</text></item>
<item><p>90b6</p><section>mdo sde</section><text>ba tsam la 'jug pas phyi rol gyi dngos po med par ston par byed do/ /de nas bcom ldan 'das kyis de'i tshe tshigs su bcad pa 'di gsungs so/ /gang tshe 'jig rten sems tsam du/ /rgyal ba'i sras kyis rab</text></item>
<item><p>90b7</p><section>mdo sde</section><text>mthong ba/ /de tshe tshogs su gyur pa'i sku/ /gzas shing byed pa kun spangs pa/ /stobs dang mngon shes dbang ldan pa/ /de dag gis ni thob par 'gyur/ /de nas yang bcom ldan 'das la byang chub sems</text></item>
<item><p>90b8</p><section>mdo sde</section><text>dpa' sems dpa' chen po blo gros chen pos gsol ba gtab pa/ bcom ldan 'das stong pa nyid dang / mi skye ba dang / mi gnyis pa dang / rang bzhin ma mchis pa'i mtshan nyid rtogs pa ji lta bas bdag dang byang chub</text></item>
<item><p>91a1</p><section>mdo sde</section><text>sems dpa' gzhan rnams kyang mchis pa dang / ma mchis par rnam par rtog pa yongs su spangs te/ myur du bla na med pa yang dag par rdzogs pa'i byang chub tu mngon par 'tshang rgya bar 'gyur ba'i chos thams cad</text></item>
<item><p>91a2</p><section>mdo sde</section><text>kyi stong pa nyid dang / mi skye ba dang / mi gnyis pa dang / rang bzhin ma mchis pa'i mtshan nyid bdag la bshad du gsol/ de nas bcom ldan 'das kyis byang chub sems dpa' sems dpa' chen po blo gros chen po la 'di skad ces</text></item>
<item><p>91a3</p><section>mdo sde</section><text>bka' stsal to/ /blo gros chen po de'i phyir shin du legs par nyon la yid la zung shig dang ngas khyod la bshad do/ /legs so bcom ldan 'das shes byang chub sems dpa' sems dpa' chen po blo gros chen po/ bcom</text></item>
<item><p>91a4</p><section>mdo sde</section><text>ldan 'das la phyir nyan to/ /bcom ldan 'das kyis de la 'di skad ces bka' stsal to/ /blo gros chen po stong pa nyid do zhes bya ba 'di ni kun brtags pa'i rang bzhin la mngon par zhen pas stong pa nyid dang / mi skye ba</text></item>
<item><p>91a5</p><section>mdo sde</section><text>dang / dngos po med pa dang / mi gnyis pa dang / rang bzhin med pa'i dngos por smra ba yin no/ /blo gros chen po de la mdor na stong pa nyid rnam pa bdun te/ 'di ltar mtshan nyid stong pa nyid dang / dngos po'i rang bzhin stong</text></item>
<item><p>91a6</p><section>mdo sde</section><text>pa nyid dang / srid pa stong pa nyid dang / mi srid pa stong pa nyid dang / chos thams cad brjod du med pa stong pa nyid dang / don dam pa 'phags pa'i ye shes stong pa chen po nyid dang / gcig gis gcig stong pa nyid dang</text></item>
<item><p>91a7</p><section>mdo sde</section><text>bdun no/ /blo gros chen po de la mtshan nyid stong pa nyid gang zhe na 'di lta ste/ dngos po thams cad ni rang dang spyi'i mtshan nyid kyis stong ngo / /blo gros chen po 'dus pa phan tshun du ltos pa dang / rab tu dbye ba'i khyad par</text></item>
<item><p>91a8</p><section>mdo sde</section><text>med pa'i phyir rang dang spyi'i mtshan nyid du 'jug pa med de/ blo gros chen po bdag dang / pha rol dang gnyis ka med pa'i phyir mtshan nyid gnas pa med pas na de'i phyir dngos po thams cad mtshan nyid stong pa zhes</text></item>
<item><p>91b1</p><section>mdo sde</section><text>bya'o/ /blo gros chen po dngos po'i rang bzhin stong pa nyid gang zhe na 'di lta ste/ blo gros chen po rang gi rang bzhin gyis dngos po skye ba med pa'i phyir chos thams cad dngos po'i rang bzhin stong pa nyid yin te/ de'i phyir dngos po'i rang</text></item>
<item><p>91b2</p><section>mdo sde</section><text>bzhin stong pa nyid ces bya'o/ /blo gros chen po srid pa'i stong pa nyid gang zhe na/ 'di lta ste/ bdag dang bdag gi dang bral ba'i phung po rnams te/ rgyu dang rigs pa dang / byed pa dang / las dang / 'byor pa las skye zhing 'byung ste/ de'i phyir</text></item>
<item><p>91b3</p><section>mdo sde</section><text>srid pa'i stong pa nyid ces bya'o/ /blo gros chen po mi srid pa stong pa nyid gang zhe na/ 'di lta ste/ phung po rnams la mya ngan las 'das pa sngon mi srid pa yin te/ de'i phyir mi srid pa stong pa nyid ces bya'o/ /blo gros chen po brjod</text></item>
<item><p>91b4</p><section>mdo sde</section><text>du med pa'i stong pa nyid gang zhe na 'di lta ste/ kun brtags pa'i rang bzhin brjod du med pa'i phyir chos thams cad brjod du med pa'i stong pa nyid de/ de'i phyir brjod du med pa stong pa nyid ces bya'o/ /blo gros chen po don dam</text></item>
<item><p>91b5</p><section>mdo sde</section><text>pa 'phags pa'i ye shes chen po stong pa nyid gang zhe na 'di lta ste/ bdag gi so so rang gi 'phags pa'i ye shes khong du chud pa ni lta ba dang / nyes pa'i bag chags thams cad kyis stong ste/ de'i phyir don dam pa 'phags</text></item>
<item><p>91b6</p><section>mdo sde</section><text>pa'i ye shes stong pa chen po nyid ces bya'o/ /blo gros chen po gcig gis gcig stong pa nyid gang zhe na/ 'di lta ste/ gang ci med pa de ni des stong zhes bya'o/ /'di lta ste/ blo gros chen po ri dgas 'dzin gyi ma'i khang</text></item>
<item><p>91b7</p><section>mdo sde</section><text>pa na glang po dang / ba glang dang / lug la stsogs pa med kyang dge slong dang / dge slong ma la stsogs pas ni stong pa nyid ma yin no zhes ngas bshad de/ de ni de bdag gis stong ngo zhes bya yang / blo gros chen po khang pa</text></item>
<item><p>91b8</p><section>mdo sde</section><text>khang pa'i dngos po med pa ma yin/ dge slong rnams kyang dge slong gi ngo bor med pa ma yin te/ glang po dang / ba lang dang / lug la sogs pa'i dngos po de dag gud na mi 'khod pa'ang ma yin no/ /blo gros chen po</text></item>
<item><p>92a1</p><section>mdo sde</section><text>de bzhin du chos thams cad kyi rang dang spyi'i mtshan nyid ni gcig la gcig med de/ de'i phyir gcig gis gcig stong pa nyid ces bya'o/ /blo gros chen po 'di ni stong pa nyid rnam pa bdun te/ blo gros chen po gcig</text></item>
<item><p>92a2</p><section>mdo sde</section><text>gis gcig stong pa nyid 'di ni kun gyi tha shal te/ de ni khyod kyis yongs su spang bar bya'o/ /blo gros chen po rang yang mi skye/ ting nge 'dzin gyi gnas skabs ma gtogs par yang mi skye la/ mi skye ba yang ma yin te/ de'i phyir ma</text></item>
<item><p>92a3</p><section>mdo sde</section><text>skyes pa dang / rang bzhin med pa dang / 'thad pa med pa las dgongs te/ dngos po thams cad rang bzhin med pa zhes bya'o/ /blo gros chen po skad cig ma'i rgyun kyi rgyun med pa dang / gzhan du 'gyur bar snang ba'i phyir chos</text></item>
<item><p>92a4</p><section>mdo sde</section><text>thams cad rang bzhin med pa ste/ de'i phyir dngos po thams cad ni rang bzhin med pa zhes bya'o/ /blo gros chen po gnyis pa'i mtshan nyid gang zhe na/ 'di lta ste/ grib ma dang / nyi ma lta bu dang / ring po dang / thung ngu dang / nag</text></item>
<item><p>92a5</p><section>mdo sde</section><text>po dang / dkar po lta bu dag gnyis su rab tu phye ba'i rnams so so tha dad pa ma yin no/ /blo gros chen po de bzhin du 'khor ba dang / mya ngan las 'das pa ltar chos thams cad mi gnyis pa ste/ blo gros chen po de ni mtshan</text></item>
<item><p>92a6</p><section>mdo sde</section><text>nyid tha dad pa'i rgyu yod pa'i phyir ro/ /mya ngan las 'das pa gang na ba de na 'khor ba med/ 'khor ba gang dang de na'ang mya ngan las 'das pa med de/ de'i phyir chos thams cad 'khor ba dang / mya ngan las 'das pa ltar</text></item>
<item><p>92a7</p><section>mdo sde</section><text>mi gnyis so zhes bya'o/ /de bas na blo gros chen po stong pa nyid dang / mi skye ba dang / mi gnyis pa dang / rang bzhin med pa'i mtshan nyid la brtson par bya'o/ /de nas de'i tshe bcom ldan 'das kyis tshigs su bcad pa 'di dag</text></item>
<item><p>92a8</p><section>mdo sde</section><text>gsungs so/ /'khor ba rmi lam sgyu 'dra dang / /rtag dang chad pa spangs pa yi/ /rtag tu stong pa nyid bshad kyang / /las ni rnam par mi 'jog go/ /mya ngan 'das dang nam mkha' dang / /'gog pa gnyis po nyid kyang ste/ /ma byas par ni byis pas</text></item>
<item><p>92b1</p><section>mdo sde</section><text>rtog /'phags pas yod med spangs par ro/ /de nas bcom ldan 'das kyis byang chub sems dpa' sems dpa' chen po blo gros chen po la 'di skad ces bka' stsal to/ /blo gros chen po stong pa nyid dang / mi skye ba dang / mi gnyis pa dang /</text></item>
<item><p>92b2</p><section>mdo sde</section><text>rang bzhin med pa'i mtshan nyid sangs rgyas thams cad kyi mdo sde'i nang du chud pa 'di ni mdo sde gang du yang rung ste/ de dag du don 'di nyid khong du chud par bya'o/ /blo gros chen po mdo sde de ni sems can thams cad kyi bsam pa bzhin du</text></item>
<item><p>92b3</p><section>mdo sde</section><text>bstan pa don 'khrul pa yin te/ de kho na rnam par gzhag pa'i gtam ma yin no/ /blo gros chen po 'di lta ste/ dper na smig rgyu ba ni ri dgas slu ba yin te/ chu'i dngos por mngon par zhen pas mngon par zhen par byed de/ de la</text></item>
<item><p>92b4</p><section>mdo sde</section><text>chu med do/ /blo gros chen po de bzhin du mdo sde bstan pa'i chos thams cad kyang byis pa rnams kyi rang bzhin rnam par rtog pa mgu bar bya ba yin te/ de ni 'phags pa'i ye shes rnam par dgod pa'i gtam ni ma yin no/ /</text></item>
<item><p>92b5</p><section>mdo sde</section><text>de bas na blo gros chen po khyod kyis don gyi rjes su 'brang bar bya'i/ bstan pa brjod pa la mngon par chags par mi bya'o/ /de nas byang chub sems dpa' sems dpa' chen po blo gros chen pos bcom ldan 'das la 'di</text></item>
<item><p>92b6</p><section>mdo sde</section><text>skad ces gsol to/ /bcom ldan 'das kyis mdo sde brjod pa las de bzhin gshegs pa'i snying po gsungs pa de/ bcom ldan 'das kyis rang bzhin gyis 'od gsal ba rnam par dag pas thog ma nas rnam par dag pa</text></item>
<item><p>92b7</p><section>mdo sde</section><text>nyid mtshan sum bcu rtsa gnyis dang ldan pa/ sems can thams cad kyi lus kyi nang na mchis par brjod de/ bcom ldan 'das kyis rin po che rin thang chen po gos dri ma can gyis yongs su dkris pa ltar phung po dang /</text></item>
<item><p>92b8</p><section>mdo sde</section><text>khams dang / skye mched kyi gos kyis yongs su dkris pa/ 'dod chags dang / zhe sdang dang / gti mug gi zil gyis non pa/ yongs su rtog pa'i dri mas dri can du gyur pa/ rtag pa dang / brtan pa ther zug par ni brjod na/</text></item>
<item><p>93a1</p><section>mdo sde</section><text>bcom ldan 'das de bzhin gshegs pa'i snying por smra ba 'di mu stegs byed kyi bdag tu smra ba dang ji ltar mi 'dra ba lags/ bcom ldan 'das mu stegs byed rnams kyang rtag pa med pa/ byed pa med pa/ yon tan med pa/</text></item>
<item><p>93a2</p><section>mdo sde</section><text>khyab pa mi 'jig pa'o zhes bdag tu smra ba ston par bgyid do/ /bcom ldan 'das kyis bka' stsal pa/ blo gros chen po de'i de bzhin gshegs pa'i snying po bstan pa ni mu stegs can gyi bdag tu smra ba dang mtshungs pa ma yin te/ blo gros chen po</text></item>
<item><p>93a3</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas rnams ni stong pa nyid dang / yang dag pa'i mtha' dang / mya ngan las 'das pa dang / ma skyes pa dang / mtshan ma med pa dang / smon pa med pa la sogs pa'i tshig gi don</text></item>
<item><p>93a4</p><section>mdo sde</section><text>rnams la/ de bzhin gshegs pa'i snying por bstan par byas nas/ byis pa rnams bdag med pas 'jig par 'gyur ba'i gnas rnam par spang ba'i don du de bzhin gshegs pa'i snying po'i sgo bstan pas rnam par mi rtog pa'i</text></item>
<item><p>93a5</p><section>mdo sde</section><text>gnas snang ba med pa'i spyod yul ston te/ 'di la blo gros chen po ma 'ongs pa dang / da ltar byung ba'i byang chub sems dpa' sems dpa' chen po rnams kyis bdag tu mngon par zhen par mi bya'o/ /blo gros chen po dper na</text></item>
<item><p>93a6</p><section>mdo sde</section><text>rdza mkhan ni 'jim pa'i rdul gyi phung po gcig las lag pa dang / bzo dang / lag zungs dang / chu dang srad bu dang / nan tan ldan pa las snod rnam pa sna tshogs byed do/ /blo gros chen po de bzhin gshegs pa rnams kyang chos la</text></item>
<item><p>93a7</p><section>mdo sde</section><text>bdag med pa'i rnam par rtog pa'i mtshan nyid thams cad rnam par log pa de nyid shes rab dang / thabs la mkhas pa dang ldan pa rnam pa sna tshogs kyis de bzhin gshegs pa'i snying por bstan pa'am/ bdag med par bstan pas</text></item>
<item><p>93a8</p><section>mdo sde</section><text>kyang rung ste/ rdza mkhan bzhin du tshig dang / yi ge'i rnam grangs rnam pa sna tshogs kyis ston to/ /de ltar de'i phyir blo gros chen po de bzhin gshegs pa'i snying por bstan pas mu stegs byed kyi bdag tu smra ba'i bstan pa dang mi</text></item>
<item><p>93b1</p><section>mdo sde</section><text>'dra'o/ /blo gros chen po de ltar de bzhin gshegs pa rnams kyi mu stegs byed bdag tu smra ba la mngon par zhen pa rnams drang ba'i phyir de bzhin gshegs pa'i snying po bstan pas de bzhin gshegs pa'i snying po ston te/ yang dag</text></item>
<item><p>93b2</p><section>mdo sde</section><text>pa ma yin pa'i bdag tu rnam par rtog pa'i lta bar ltung ba'i bsam pa can dag rnam par thar pa gsum gyi spyod yul la gnas pa'i bsam pa dang ldan zhing / myur du bla na med pa yang dag par rdzogs pa'i byang chub tu mngon par</text></item>
<item><p>93b3</p><section>mdo sde</section><text>'tshang rgya bar ji ltar 'gyur zhe na/ blo gros chen po de'i don du de bzhin gshegs pa dgra bcom pa yang dag par rdzogs pa'i sangs rgyas rnams de bzhin gshegs pa'i snying po ston par mdzad do/ /de lta bas na 'di ni mu stegs byed bdag</text></item>
<item><p>93b4</p><section>mdo sde</section><text>tu smra ba dang mtshungs pa ma yin no/ /blo gros chen po de lta bas na mu stegs byed kyi lta ba rnam par bzlog pa'i phyir de bzhin gshegs pa'i snying po bdag med pa'i rjes su 'jug par bya'o/ /de nas de'i tshe bcom ldan 'das kyis</text></item>
<item><p>93b5</p><section>mdo sde</section><text>tshigs su bcad pa 'di gsungs so/ /gang zag rgyun dang phung po dang / /de bzhin rkyen dang rdul dag dang / /gtso bo dbang po byed po dag /sems tsam po la rnam par brtags/ /de nas byang chub sems dpa' sems dpa' chen po blo</text></item>
<item><p>93b6</p><section>mdo sde</section><text>gros chen pos ma 'ongs pa'i skye bo'i tshogs la bltas nas yang bcom ldan 'das la gsol ba btab pa/ bcom ldan 'das ji ltar byang chub sems dpa' sems dpa' chen po rnams rnal 'byor can du 'gyur ba'i</text></item>
<item><p>93b7</p><section>mdo sde</section><text>rnal 'byor mngon par rtogs par bdag la bshad du gsol/ bcom ldan 'das kyis bka' stsal pa/ blo gros chen po chos bzhi dang ldan pa'i byang chub sems dpa' sems dpa' chen po rnams rnal 'byor chen po'i rnal 'byor</text></item>
<item><p>93b8</p><section>mdo sde</section><text>can du 'gyur ro/ /bzhi gang zhe na/ 'di lta ste/ rang gi sems snang ba rnam par sgom pa dang / skye ba dang / gnas pa dang / 'jig pa'i lta ba rnam par spong ba dang / phyi rol gyi dngos po dngos po med par rtogs pa dang / 'phags pa so so rang</text></item>
<item><p>94a1</p><section>mdo sde</section><text>gi ye shes khong du chud par mos pa yin te/ blo gros chen po chos bzhi po 'di dag dang ldan pa'i byang chub sems dpa' sems dpa' chen po rnams rnal 'byor chen po'i rnal 'byor can du 'gyur ro/ /blo gros chen po de la</text></item>
<item><p>94a2</p><section>mdo sde</section><text>ji ltar na byang chub sems dpa' sems dpa' chen po rang gi sems snang ba sgom pa la mkhas pa yin zhe na/ 'di lta ste/ 'di ltar khams gsum 'di ni rang gi sems tsam ste/ bdag dang bdag gi dang bral ba g.yo ba med pa/ blang ba dang dor</text></item>
<item><p>94a3</p><section>mdo sde</section><text>ba dang bral ba/ thog ma med pa'i dus kyi spros pa'i gnas ngan len gyi bag chags la mngon par zhen pas bsgos pa/ khams gsum gyi gzugs rnam pa sna tshogs la nye bar spyod pas 'brel ba/ lus dang / longs spyod dang / gnas dang / 'gro</text></item>
<item><p>94a4</p><section>mdo sde</section><text>bar rnam par rtog pa'i rjes su song bar snang ngo zhes rab tu rtog ste/ blo gros chen po de ltar na byang chub sems dpa' sems dpa' chen po rang gi sems snang ba rnam par sgom pa la mkhas pa yin no/ /blo gros chen po ji ltar na byang chub</text></item>
<item><p>94a5</p><section>mdo sde</section><text>sems dpa' sems dpa' chen po skye ba dang / gnas pa dang / 'jig pa'i lta ba rnam par spangs pa yin zhe na/ 'di lta ste/ dngos po thams cad ni sgyu ma dang / rmi lam gyi gzugs skye ba dang 'dra bar bdag dang / gzhan dang gnyis ka</text></item>
<item><p>94a6</p><section>mdo sde</section><text>med pa'i phyir mi skye ste/ rang gi sems snang ba tsam gyi rjes su 'brang ba dang / phyi rol gyi dngos po med par mthong bas rnam par shes pa rnams 'jug pa med pa dang / rkyen rnams kyang phung po dang / spungs pa med par mthong nas</text></item>
<item><p>94a7</p><section>mdo sde</section><text>khams gsum rnam par rtog pa'i rkyen las byung bar mthong nas/ phyi nang gi chos thams cad mi dmigs shing rang bzhin med pa'i rjes su mthong ba'i phyir skye ba'i lta ba rnam par log nas/ sgyu ma la sogs pa'i chos kyi rang bzhin</text></item>
<item><p>94a8</p><section>mdo sde</section><text>du rjes su rtogs pas mi skye ba'i chos la bzod pa rab tu 'thob ste/ sa brgyad la gnas nas sems dang / yid dang / yid kyi rnam par shes pa dang / chos lnga dang / rang bzhin dang / bdag med pa gnyis rtogs pa rab tu gyur pa</text></item>
<item><p>94b1</p><section>mdo sde</section><text>khong du chud pa'i phyir yid kyi lus kyang rab tu 'thob bo/ /bcom ldan 'das ci'i slad du yid kyi lus shes bgyi/ bcom ldan 'das kyis bka' stsal pa/ blo gros chen po yid kyi lus shes bya ba ni yid ltar thogs pa med cing mgyogs par</text></item>
<item><p>94b2</p><section>mdo sde</section><text>'gro ba'i phyir yid kyi lus shes bya ste/ blo gros chen po 'di lta ste/ yid ni ri dang / rtsig pa dang / 'bab chu dang / shing la stsogs pa la thogs pa med par dpag tshad brgya stong du mar sngon mthong ba dang / myong ba'i yul rjes su dran zhing rang gi</text></item>
<item><p>94b3</p><section>mdo sde</section><text>sems kyi rgyun ma chad pa'i lus thogs pa med pa'i 'gros kyis 'jug go/ /blo gros chen po de bzhin yid kyi lus kyang thob ma thag tu sgyu ma dang 'dra ba'i ting nge 'dzin gyis stobs dang / dbang dang / mngon par shes pa dang / ye</text></item>
<item><p>94b4</p><section>mdo sde</section><text>shes dang / mtshan nyid kyi me tog rgyas pa 'phags pa'i ris su lhan cig skyes 'gro ba la thogs pa med pa sngon gyi smon lam rjes su dran zhing sems can smin par bya ba'i phyir yid bzhin du 'jug ste/ de ltar na blo gros chen</text></item>
<item><p>94b5</p><section>mdo sde</section><text>po byang chub sems dpa' sems dpa' chen po skye ba dang / gnas pa dang / 'jig pa'i lta ba rnam par spangs pa yin no/ /blo gros chen po de la ji ltar na byang chub sems dpa' sems dpa' chen po phyi rol gyi dngos po</text></item>
<item><p>94b6</p><section>mdo sde</section><text>dngos po med par rtogs pa la mkhas pa yin zhe na/ blo gros chen po 'di lta ste/ dngos po thams cad ni smig rgyu dang / rmi lam dang / skra shad 'dzings pa lta bu'o/ /dngos po thams cad ni thog ma med pa'i dus kyi spros pa'i</text></item>
<item><p>94b7</p><section>mdo sde</section><text>gnas ngan len gyi rnam par rtog pa'i bag chags rnam pa sna tshogs la mngon par zhen pa'i rgyu las byung ba yin te/ rang bzhin med pa'o zhes yang dag par mthong nas 'phags pa so so rang gi ye shes kyis rtogs</text></item>
<item><p>94b8</p><section>mdo sde</section><text>pa'i yul la mngon par mos so/ /blo gros chen po chos 'di bzhi dang ldan pa'i byang chub sems dpa'i rnal 'byor can yin no/ /blo gros chen po de la khyod kyis brtson par gyis shig /de nas yang bcom ldan 'das la</text></item>
<item><p>95a1</p><section>mdo sde</section><text>byang chub sems dpa' sems dpa' chen po blo gros chen pos gsol ba btab pa/ bcom ldan 'das rgyu dang rkyen kyi mtshan nyid rtogs pa gang gis bdag dang byang chub sems dpa' gzhan rnams mchis pa</text></item>
<item><p>95a2</p><section>mdo sde</section><text>dang / ma mchis par lta ba'i rnam par rtog pa dang bral zhing dngos po thams cad rim gyis dang / cig car skye bar rnam par mi rtog par mi 'gyur ba'i chos thams cad rgyu dang / rkyen kyi mtshan nyid bdag la bshad du gsol/</text></item>
<item><p>95a3</p><section>mdo sde</section><text>bcom ldan 'das kyis bka' stsal pa/ blo gros chen po chos thams cad kyi rten cing 'brel par 'byung ba'i mtshan nyid rnam pa gnyis te/ 'di ltar phyi'i dang / nang gi'o/ /blo gros chen po de la phyi'i rten cing 'brel par 'byung</text></item>
<item><p>95a4</p><section>mdo sde</section><text>ba ni 'jim pa'i gong bu dang / lag zungs dang / 'khor lo dang / srad bu dang / chu dang / mi'-i nan tan la sogs pa'i rkyen rnams kyis rdza 'byung ba de bzhin du thag pa las snam bu dang / rtsi skyang las re lde dang / sa bon las myu gu dang /</text></item>
<item><p>95a5</p><section>mdo sde</section><text>srub ma la sogs pa mi'i nan tan dang / zho las mar 'byung ba 'di ni blo gros chen po phyi'i rten cing 'brel par 'byung ba snga ma las phyi ma phyi mar 'byung ba'o/ /blo gros chen po de la nang gi rten cing 'brel par 'byung ba ni</text></item>
<item><p>95a6</p><section>mdo sde</section><text>'di lta ste/ ma rig pa dang / sred pa dang / las dang / chos 'di dag la sogs pa ni rten cing 'brel par 'byung ba zhes bya ba'i ming 'thob bo/ /blo gros chen po 'di dag las skyes pa'i phung po dang / khams dang / skye mched ces bya</text></item>
<item><p>95a7</p><section>mdo sde</section><text>ba'i chos de dag kyang rten cing 'brel par 'byung ba zhes bya ba'i ming 'thob ste/ de dag ni khyad par med pa las byis pa rnams kyis brtags so/ /blo gros chen po de la rgyu ni rnam pa drug ste/ 'di ltar 'byung bar 'gyur ba'i rgyu dang /</text></item>
<item><p>95a8</p><section>mdo sde</section><text>'brel ba'i rgyu dang / mtshan nyid kyi rgyu dang / byed pa'i rgyu dang / snang bar byed pa'i rgyu dang / ltos pa'i rgyu dang drug go/ /de la blo gros chen po 'byung bar 'gyur ba'i rgyu ni phyi nang gi chos rnams skye ba'i phyir rgyu'i bya ba byed do/ /blo gros chen po 'brel</text></item>
<item><p>95b1</p><section>mdo sde</section><text>ba'i rgyu ni phyi nang gi phung po dang / sa bon la sogs pa 'byung ba'i dmigs pa'i bya ba byed do/ /blo gros chen po mtshan nyid kyi rgyu ni de ma thag tu byed pa'i mtshan nyid dang 'brel ba skyed do/ /blo gros chen po byed pa'i rgyu ni dbang bar gtogs pa'i bya ba byed de/</text></item>
<item><p>95b2</p><section>mdo sde</section><text>'khor los sgyur ba'i rgyal po bzhin no/ /blo gros chen po snang bar byed pa'i rgyu ni rnam par rtog pa'i dngos po skyes pa'i mtshan nyid snang ba'i bya ba byed de/ gzugs la sogs pa la mar me bzhin no/ /blo gros chen po ltos pa'i rgyu ni rnam par ldog pa'i</text></item>
<item><p>95b3</p><section>mdo sde</section><text>dus na rnam par mi rtog pa'i dngos po 'byung ba'i phyir rgyun gyi bya ba mi 'chad par byed do/ /'di dag ni blo gros chen po byis pa so so'i skye bo rnams kyi rang gi sems kyi rnam par rtog pas brtags pa ste/ rim gyis 'jug pas kyang ma yin no/ /cig</text></item>
<item><p>95b4</p><section>mdo sde</section><text>char yang mi 'byung ngo / /de ci'i phyir zhe na/ blo gros chen po gal te cig car 'byung na ni rgyu'i mtshan nyid du ma red pa'i phyir bya ba dang byed pa'i bye brag kyang med par 'gyur ro/ /de ste rim gyis 'jug pas 'byung na ni mtshan nyid du ma reg</text></item>
<item><p>95b5</p><section>mdo sde</section><text>pa'i bdag nyid pas rim gyis 'jug par mi 'byung ste/ blo gros chen po bu ma skyes par pha zhes gdags pa dang / 'dra bar rtog pa pa rnams kyi rim gyis 'jug pas 'brel pa'i tshul yang mi rung ngo / /blo gros chen po rgyu dang /</text></item>
<item><p>95b6</p><section>mdo sde</section><text>dmigs pa dang / de ma thag pa dang / bdag po'i rkyen la sogs pas bskyed par bya ba dang / skyed pa'i phyir rim gyis 'jug pas mi skye ste/ blo gros chen po kun brtags pa'i rang bzhin la mngon par zhen pa'i mtshan nyid phyir</text></item>
<item><p>95b7</p><section>mdo sde</section><text>rim gyis sam cig car mi skye'o/ /blo gros chen po rang gi sems snang ba'i lus dang / longs spyod can yin pa'i phyir rang dang / spyi'i mtshan nyid kyi phyi rol gyi dngos po med pa'i phyir rim gyis sam cig car yang mi skye ste/ gzhan</text></item>
<item><p>95b8</p><section>mdo sde</section><text>du na rang gi sems snang ba'i rnam par rtog pas rnam par brtags pa'i phyir rnam par shes pa 'byung ngo / /blo gros chen po de lta bas na khyod kyis rgyu dang rkyen dang / byed pa dang ldan pa'i mtshan nyid rim 'am cig car du lta ba dang bral bar bya'o/ /</text></item>
<item><p>96a1</p><section>mdo sde</section><text>de la 'di skad ces bya ste/ 'di la gang yang rkyen rnams kyis/ /skye ba med cing 'gag pa med/ /btags pa'i rkyen rnams kho na ni/ /skye zhing 'gag par 'gyur yin no/ /skye 'jig rkyen la 'brel ba ni/ /rnam par</text></item>
<item><p>96a2</p><section>mdo sde</section><text>bzlog par mi bya ste/ /byis pa rkyen kyis gang rtog pa/ /de ni rnam par bzlog par bya/ /bag chags rnams kyis rmongs byas sems/ /srid gsum dag na snang ba'i phyir/ /rkyen rnams yod dang med las kyang / /chos rnams 'byung ba</text></item>
<item><p>96a3</p><section>mdo sde</section><text>med pa'o/ /ma byung rkyen kyis skye ba med/ /gang yang 'gag par mi 'gyur te/ /nam mkha'i me tog mo sham bur/ /gang tshe 'dus byas mthong ba na/ /de tshe gzung dang 'dzin pa yang / /nor bar mthong bar phyir ldog go/ /skyes med</text></item>
<item><p>96a4</p><section>mdo sde</section><text>bskyed par bya ba med/ /rkyen rnams dang ni gang dag kyang / /gag kyang gang tshe'ang yod pa min/ /spyod pa dag tu brjod pa yin/ /de nas yang bcom ldan 'das la byang chub sems dpa' sems dpa' chen po blo gros chen pos 'di</text></item>
<item><p>96a5</p><section>mdo sde</section><text>skad ces gsol to/ /bcom ldan 'das tshig gi rnam par rtog pa'i mtshan nyid kyi snying po tha dad pa'i bye brag shin du rtogs pa gang gis bdag dang / byang chub sems dpa' sems dpa' chen po gzhan rnams brjod</text></item>
<item><p>96a6</p><section>mdo sde</section><text>pa dang / brjod du ma mchis pa'i don gnyis rtogs par khong du chud nas myur du bla na med pa yang dag par rdzogs pa'i byang chub tu mngon par rdzogs par sangs rgyas te/ sems can thams cad kyi brjod pa dang / brjod</text></item>
<item><p>96a7</p><section>mdo sde</section><text>du ma mchis pa'i don gnyis kyi rtogs pa rnam par sbyong bar 'gyur ba tshig gi rnam par rtog pa'i mtshan nyid kyi snying po zhes bgyi ba'i chos kyi gzhung bcom ldan 'das kyis bdag la bshad du gsol/ bcom ldan</text></item>
<item><p>96a8</p><section>mdo sde</section><text>'das kyis bka' stsal pa/ blo gros chen po de'i phyir shin du legs par nyon la yid la zung shig dang ngas khyod la bshad do/ /bcom ldan 'das legs so zhes gsol nas byang chub sems dpa' sems dpa'</text></item>
<item><p>96b1</p><section>mdo sde</section><text>chen po blo gros chen po bcom ldan 'das la phyir nyan to/ /bcom ldan 'das kyis de la 'di skad ces bka' stsal to/ /blo gros chen po tshig gi rnam par rtog pa'i mtshan nyid rnam pa bzhi yod de/ 'di ltar mtshan nyid kyi tshig dang / rmi</text></item>
<item><p>96b2</p><section>mdo sde</section><text>lam gyi tshig dang / gnas ngan len la mngon par zhen pa'i tshig dang / thog ma med pa'i dus kyi rnam par rtog pa'i tshig go/ /blo gros chen po de la mtshan nyid kyi tshig ni rang gi rnam par rtog pa'i gzugs la mtshan mar mngon</text></item>
<item><p>96b3</p><section>mdo sde</section><text>par zhen pa las 'byung ngo / /blo gros chen po rmi lam gyi tshig ni sngon myong ba'i yul rjes su dran pa dang / rtogs pa'i yul med pa las 'byung ngo / /yang blo gros chen po gnas ngan len gyi rnam par rtog pa'i tshig ni sngon</text></item>
<item><p>96b4</p><section>mdo sde</section><text>dgras byas pa'i las rjes su dran pa las 'byung ngo / /blo gros chen po thog ma med pa'i dus nas rnam par rtog pa'i tshig ni thog ma med pa'i dus kyi spros pa la mngon par zhen pa'i gnas ngan len gyi rang gi sa bon</text></item>
<item><p>96b5</p><section>mdo sde</section><text>las 'byung ste/ 'di ni blo gros chen po tshig rnam par rtog pa'i mtshan nyid rnam pa bzhi'o/ /zhes gang brjod pa de la phyir bshad pa'o/ /de nas yang bcom ldan 'das la byang chub sems dpa' sems dpa' chen po blo</text></item>
<item><p>96b6</p><section>mdo sde</section><text>gros chen pos don de nyid kyi phyir gsol ba btab pa/ bcom ldan 'das da dung yang bcom ldan 'das kyis mi rnams kyis tshig rnam par rig pa rtog pa gang du ci las ji ltar gang gis 'byung ba tshig gi rnam par rtog</text></item>
<item><p>96b7</p><section>mdo sde</section><text>pa mngon pa'i spyod yul bdag la bshad du gsol/ bcom ldan 'das kyis bka' stsal pa/ blo gros chen po tshig 'byung ba ni mgo dang brang dang / sna dang mgul dang / rkan dang mchu dang / lce dang so rnams 'dus pa las 'byung ngo /</text></item>
<item><p>96b8</p><section>mdo sde</section><text>blo gros chen pos gsol pa/ bcom ldan 'das rnam par rtog pa dang tshig du tha dad dam/ 'on te gcig gam ci lags/ bcom ldan 'das kyis bka' stsal pa/ blo gros chen po tshig ni rnam par rtog pa dang / tha dad</text></item>
<item><p>97a1</p><section>mdo sde</section><text>pa'ang ma yin gcig pa'ang ma yin no/ /de ci'i phyir zhe na/ 'di lta ste/ de'i rgyu las byung ba'i mtshan nyid kyi phyir tshig gi rnam par rtogs par 'byung ngo / /blo gros chen po de ste tshig 'di rnam par rtog pa dang tha dad pa</text></item>
<item><p>97a2</p><section>mdo sde</section><text>zhig yin na/ rnam par rtog pa'i rgyu las byung ba ma yin par 'gyur ro/ /de ste gcig pa zhig yin na ni tshig de don gsal bar byed par mi 'gyur na/ de ni byed de de bas na tha dad pa'ang ma yin/ gcig pa'ang ma yin no/ /yang blo gros</text></item>
<item><p>97a3</p><section>mdo sde</section><text>chen pos gsol pa/ bcom ldan 'das tshig nyid don dam pa lags sam/ 'on te tshig gis gang brjod par bgyi ba de don dam pa lags sam ci lags/ bcom ldan 'das kyis bka' stsal pa/ blo gros chen po tshig kyang don dam pa</text></item>
<item><p>97a4</p><section>mdo sde</section><text>ma yin no/ /tshig gis gang brjod par bya ba'ang don dam pa ma yin te/ de ci'i phyir zhe na/ 'di lta ste/ 'phags pa'i ye shes don dam pa'i bden pa brjod pas don dam pa la 'jug pa'i phyir tshig nyid don dam pa ma yin no/</text></item>
<item><p>97a5</p><section>mdo sde</section><text>blo gros chen po don dam pa ni 'phags pa so so rang gis rig pa'i ye shes kyis rtogs par bya ba yin te/ tshig gi rnam par rtog pa'i bo'i spyod yul ma yin no/ /de bas na rnam par rtog pa ni don dam pa brjod par mi</text></item>
<item><p>97a6</p><section>mdo sde</section><text>byed do/ /blo gros chen po tshig ni skyes nas 'jig cing mi brtan pa/ phan tshun gyi rgyu dang rkyen las byung ngo / /blo gros chen po gang phan tshun gyi rgyu dang rkyen las byung ba de ni don dam par rjod par mi byed do/ /blo gros chen</text></item>
<item><p>97a7</p><section>mdo sde</section><text>po bdag dang gzhan gyi mtshan nyid med pa'i phyir tshig ni mtshan nyid brjod par mi byed do/ /blo gros chen po gzhan yang rang gi sems snang ba tsam gyi rjes su 'brang ba dang / phyi rol gyi dngos po rnam pa tha dad pa sna tshogs</text></item>
<item><p>97a8</p><section>mdo sde</section><text>mtshan nyid med pas rnam pa rtog pa ni don dam pa la mi rtog go/ /de bas na blo gros chen po khyod kyis tshig rnam pa sna tshogs kyi rnam par rtog pa dang bral bar bya'o/ /de la 'di skad ces bya ste/ dngos po kun gyi rang bzhin</text></item>
<item><p>97b1</p><section>mdo sde</section><text>med/ /tshig kyang de bzhin med pa ste/ /stong pa nyid dam stong nyid don/ /byis pas ma mthong rnam par rgyug /dngos po thams cad rang bzhin med/ /mi'i tshig kyang btags pa ste/ /de yang yod pa ma yin no/ /snying po rmi lam sprul</text></item>
<item><p>97b2</p><section>mdo sde</section><text>'dra bar/ /yongs su brtags par byas pa ni/ /mi 'khor mya ngan 'da' mi bya/ /ji ltar rgyal po tshong dpon dag /'ji ba'i ri dgas sna tshogs kyis/ /bu rnams brid de rtser bcug cing / /de nas ri dgas dngos byin pa/ /de bzhin ngas</text></item>
<item><p>97b3</p><section>mdo sde</section><text>kyang chos rnams kyi/ /mtshan nyid sna tshogs gzugs brnyan kyis/ /so so rang rig yang dag mtha'/ /bu rnams la ni ngas bshad do/ /de nas yang bcom ldan 'das la byang chub sems dpa' chen po blo gros chen pos 'di skad</text></item>
<item><p>97b4</p><section>mdo sde</section><text>ces gsol to/ /bcom ldan 'das chos thams cad kyi rang gi sems snang ba'i spyod yul rtogs par rnam par phye ba'i mtshan nyid mchis pa dang / ma mchis pa dang / gcig pa dang / tha dad pa dang / gnyis ka ma lags pa dang /</text></item>
<item><p>97b5</p><section>mdo sde</section><text>mchis pa'ang ma lags ma mchis pa'ang ma lags pa dang / rtag pa dang / mi rtag pa spangs pa/ mu stegs can gyi rtog pa mi rgyu ba/ 'phags pa'i so so rang gi ye shes kyis mkhyen par bgyi ba/ kun brtags pa'i rang dang</text></item>
<item><p>97b6</p><section>mdo sde</section><text>spyi'i mtshan nyid las rnam par log pa/ /don dam pa de kho na nyid la 'jug pa/ sa'i mtshams sbyor zhing gong nas gong du rnam par dag pa'i mtshan nyid/ de bzhin gshegs pa'i sa la rjes su 'jug pa'i mtshan nyid sngon gyi</text></item>
<item><p>97b7</p><section>mdo sde</section><text>smon lam gyis gzugs sna tshogs kyi nor bu lta bur 'jug pa/ yul mtha' yas pa'i mtshan nyid lhun gyis grub par rab tu rgyu ba 'di dag la sogs pa la ci nas kyang bdag dang byang chub sems dpa' sems dpa' chen po gzhan</text></item>
<item><p>97b8</p><section>mdo sde</section><text>rnams kun brtags pa'i rang bzhin gyi rang dang / spyi'i mtshan nyid las rnam par log pa'i lta ba can rnams su gyur te/ myur du bla na med pa yang dag par rdzogs pa'i byang chub tu mngon par sangs rgyas nas/ sems can thams cad kyi</text></item>
<item><p>98a1</p><section>mdo sde</section><text>bde ba phun sum tshogs pa thams cad yongs su rdzogs par bgyi ba bdag la bshad du gsol/ bcom ldan 'das kyis bka' stsal pa/ blo gros chen po legs so legs so/ /khyod don 'di gsol ba 'debs par sems pa</text></item>
<item><p>98a2</p><section>mdo sde</section><text>ni blo gros chen po khyod 'gro ba mang po la phan pa dang / 'gro ba mang po la bde ba dang / 'jig rten la snying brtse ba dang / 'gro ba phal po che'i don du lha dang mi rnams la phan pa dang bde ba'i phyir zhugs pa ste/ blo gros chen po khyod legs so/ /blo</text></item>
<item><p>98a3</p><section>mdo sde</section><text>gros chen po de'i phyir shin tu legs par nyon la yid la zung shig dang khyod la ngas bshad do/ /legs so bcom ldan 'das shes gsol nas/ byang chub sems dpa' sems dpa' chen po blo gros chen pos bcom ldan 'das la phyir</text></item>
<item><p>98a4</p><section>mdo sde</section><text>nyan to/ /bcom ldan 'das kyis de la 'di skad ces bka' stsal te/ /blo gros chen po byis pa so so'i skye bo rnams kyis rang gi sems snang ba tsam du ma chud pa dang / phyi rol gyi dngos po rnam pa sna tshogs la mngon par zhen pas yod pa dang /</text></item>
<item><p>98a5</p><section>mdo sde</section><text>med pa dang / gcig pa dang tha dad pa dang / gnyis ka dang / gnyis ka ma yin pa dang / yod pa yang ma yin med pa yang ma yin pa dang / rtag pa dang mi rtag pa'i rang bzhin gyi bag chags kyi rgyu rnam par rtog pa la mngon par zhen pas rnam</text></item>
<item><p>98a6</p><section>mdo sde</section><text>par rtog go/ /blo gros chen po 'di lta ste/ smig rgyu'i chu la dpyid ka nyi mas gdungs pa'i ri dgas rnams chu'i dngos por rnam par rtog cing btung bar 'dod pa'i phyir rab tu rgyug ste/ rang gi sems kyi lta bas nor ba khong du</text></item>
<item><p>98a7</p><section>mdo sde</section><text>ma chud pa'i phyir 'di na chu med do zhes bya bar yang mi shes so/ /de bzhin du blo gros chen po byis pa so so'i skye bo rnams kyang thog ma med pa'i dus kyi rnam pa sna tshogs kyis spros pa la rnam par rtog pas bsgos pa'i</text></item>
<item><p>98a8</p><section>mdo sde</section><text>blo can/ 'dod chags dang / zhe sdang dang / gti mug gi mes yongs su gdungs pa'i yid can/ gzugs rnam pa sna tshogs kyi yul la mngon par mos pa/ skye ba dang / 'jig pa dang / gnas par lta ba'i bsam pa can</text></item>
<item><p>98b1</p><section>mdo sde</section><text>phyi nang gi dngos po la mi mkhas pa de dag gcig pa dang / tha dad pa dang / yod pa dang / med par 'dzin par rab tu ltung ngo / /blo gros chen po 'di lta ste/ dri za'i grong khyer la grong khyer ma yin par mi mkhas pa rnams la grong khyer gyi 'du shes</text></item>
<item><p>98b2</p><section>mdo sde</section><text>'byung ste/ grong khyer lta bu de ni thog ma med pa'i dus nas grong khyer gyi sa bon gyi bag chags la mngon par zhen pa'i phyir snang ste/ blo gros chen po grong khyer de ni grong khyer yang ma yin/ grong khyer med pa'ang ma yin no/ /de bzhin</text></item>
<item><p>98b3</p><section>mdo sde</section><text>du blo gros chen po rang gi sems snang ba tsam du khong du ma chud pa'i blo can thog ma med pa'i dus nas mu stegs can spros pa'i bag chags la mngon par zhen pa rnams gcig pa dang / tha dad pa dang / yod pa dang / med pa'i smra ba la mngon par</text></item>
<item><p>98b4</p><section>mdo sde</section><text>chags so/ /blo gros chen po 'di lta ste/ mi la la zhig nyal ba'i rmi lam du bud med dam/ skyes pa dang / glang po dang / rta dang / shing rta dang / rkang thang dang / grong dang / grong khyer dang / grong rdal dang / ba lang dang / ma he dang / nags tshal dang /</text></item>
<item><p>98b5</p><section>mdo sde</section><text>bskyed mos tshal dang / ri dang / 'bab chu dang / rdzing rnam pa sna tshogs kyis mdzes par byas pa'i yul grong khyer rin po cher phyin pa snyam la/ sad nas de sad pa dang yul grong khyer rin po che nyid rjes su dran na/ blo gros chen po de ji</text></item>
<item><p>98b6</p><section>mdo sde</section><text>snyam du sems/ de ltar yang dag pa ma yin pa'i rmi lam rnam pa sna tshogs rjes su dran par byed pa'i skyes bu de ci mkhas pa'i rang bzhin can yin nam/ gsol pa/ bcom ldan 'das ma lags so/ /bcom ldan</text></item>
<item><p>98b7</p><section>mdo sde</section><text>'das kyis bka' stsal pa/ de bzhin du blo gros chen po byis pa so so'i skye bo lta ba ngan pas zin pa mu stegs can gyi blo can dag rang gi sems snang ba'i dngos po rmi lam lta bur khong du ma chud pa rnams gcig pa dang / tha dad pa dang /</text></item>
<item><p>98b8</p><section>mdo sde</section><text>yod pa dang / med par lta ba la rten to/ /blo gros chen po 'di lta ste/ ri mo bris pa'i gzhi mthon dman med pa la byis pa rnams mthon dman du rnam par rtog go/ /de bzhin du blo gros chen po ma 'ongs pa'i dus na mu stegs can gyi</text></item>
<item><p>99a1</p><section>mdo sde</section><text>lta ba ngan pa'i bag chags kyi bsam pa rnam par rtog pa shin du rgyas pa de dag gcig pa dang / tha dad pa dang / gnyis ka dang / gnyis ka ma yin pa'i smra ba la mngon par zhen pa bdag nyid kyang brlag la/ yod pa dang med</text></item>
<item><p>99a2</p><section>mdo sde</section><text>pa'i phyogs kyis dben par gyur pa/ skye ba med par smra ba dag la yang med pa pa zhes zer ba dag 'byung ste/ 'di dag ni rgyu dang / 'bras bu la skur pa dge ba dkar po'i phyogs kyi rgyu lta ba ngan pas rtsa ba nas phyung ba yin gyis/ 'di dag ni</text></item>
<item><p>99a3</p><section>mdo sde</section><text>legs pa 'dod pa rnams kyis ring du spang bar bya'o zhes zer te/ bdag dang gzhan dang gnyis ka'i lta bar lhung ba'i bsam pa can/ yod pa dang med par rnam par brtags nas sgro 'dogs pa dang / skur pa'i lta ba ngan par</text></item>
<item><p>99a4</p><section>mdo sde</section><text>lhung ba'i bsam pa can de dag sems can dmyal ba la gzhol bar 'gyur ro/ /blo gros chen po 'di lta ste/ rab rib can dag skra shad 'dzings pa mthong ba dang / 'di ni ngo mtshar to/ /'di ni ngo mtshar 'di re/ kye grogs po rnams</text></item>
<item><p>99a5</p><section>mdo sde</section><text>ltos shig ces zer te/ skra shad 'dzings pa de ni mthong ba dang ma mthong ba'i phyir shin tu yod pa'ang ma yin te med pa'ang ma yin no/ /de bzhin du blo gros chen po mu stegs can gyi lta ba ngan pa rnam par rtog pa'i bsam pa la</text></item>
<item><p>99a6</p><section>mdo sde</section><text>mngon par zhen pa dag yod pa dang med pa'i phyir gos dang / gcig pa dang / tha dad pa dang / gnyis ka dang / gnyis ka ma yin pa'i smra ba la mngon par zhen cing dam pa'i chos la skur pa rnams bdag dang gzhan dag kyang</text></item>
<item><p>99a7</p><section>mdo sde</section><text>log par ltung bar byed do/ /blo gros chen po 'di lta ste/ 'khor lo ma yin yang mgal me'i 'khor lo byis pa rnams 'khor lo'i dngos por yongs su rtog ste/ mkhas pa rnams ni ma yin no/ /de bzhin du blo</text></item>
<item><p>99a8</p><section>mdo sde</section><text>gros chen po lta ba ngan pa'i mu stegs can gyi bsam par lhung ba rnams srid par skye ba kun tu yang gcig pa dang / tha dad pa dang / gnyis ka dang / gnyis ka ma yin par yongs su rtog go/ /blo gros chen po 'di lta ste/ char</text></item>
<item><p>99b1</p><section>mdo sde</section><text>'bab pa'i tshe chu las chu bur 'byung ba nor bu shel 'dra bar snang ba de la byis pa rnams nor bu shel gyi dngos por mngon par zhen cing rab tu rgyug ste/ blo gros chen po chu'i chu bur de dag ni gzung ba dang / gzung du med pa'i phyir nor</text></item>
<item><p>99b2</p><section>mdo sde</section><text>bu'ang ma yin/ nor bu ma yin pa'ang ma yin no/ /de bzhin du blo gros chen po mu stegs can gyi lta ba rnam par rtog pa'i bsam pa'i bag chags kyis bsgos pa rnams rkyen rnams kyis med pa las skye ba dang / yod pa las kyang</text></item>
<item><p>99b3</p><section>mdo sde</section><text>'jig par smra bar 'gyur ro/ /blo gros chen po gzhan yang tshad ma gsum gyi yan lag so sor gzhag pa bya ste/ 'phags pa'i ye shes so so rang gis rig par bya ba'i rang bzhin gnyis las rnam par grol bar bya ba'i dngos po'i rang</text></item>
<item><p>99b4</p><section>mdo sde</section><text>bzhin du yod do zhes rnam par rtog par 'gyur te/ blo gros chen po rnal 'byor can sems dang / yid dang / yid kyi rnam par shes pa'i gnas shin du gyur pa/ rang gi sems snang ba'i gzung ba dang 'dzin pa'i rnam par rtog pa rab tu</text></item>
<item><p>99b5</p><section>mdo sde</section><text>spangs pa/ de bzhin gshegs pa'i sa 'phags pa so so rang gis rig pa'i ye shes thob pa rnams la ni dngos po dang / dngos po med pa'i 'du shes mi 'byung ngo / /blo gros chen po rnal 'byor can de lta bu'i tshul gyi yul can rnams</text></item>
<item><p>99b6</p><section>mdo sde</section><text>la/ gal te dngos po dang dngos po med par 'dzin pa zhig 'jug tu zin na ni de nyid de dag gi bdag tu 'dzin pa dang / gso bar 'dzin pa dang / skyes bur 'dzin pa dang / gang zag tu 'dzin par 'gyur ro/ /blo gros chen po gang</text></item>
<item><p>99b7</p><section>mdo sde</section><text>'di ltar dngos po'i rang bzhin dang / rang dang spyi'i mtshan nyid bstan pa 'di ni blo gros chen po sprul pa'i sangs rgyas kyis bstan pa ste/ chos nyid kyi sangs rgyas kyis bstan pa ma yin no/ /blo gros chen po bstan pa ni byis</text></item>
<item><p>99b8</p><section>mdo sde</section><text>pa'i bsam pa la yod pa'i lta bas byung ba yin te/ rnam par 'jog pa rtogs pa'i rang bzhin gyi chos 'phags pa'i ye shes so so rang gis rig pa'i ting nge 'dzin gyi bde ba la gnas pa ni mi brjod do/ /blo gros chen po</text></item>
<item><p>100a1</p><section>mdo sde</section><text>'di lta ste/ chu'i nang na shing gi grib ma snang ste/ de ni shing gi dbyibs dang dbyibs med pa'i phyir grib ma'ang ma yin/ grib ma ma yin pa'ang ma yin no/ /de bzhin du blo gros chen po mu stegs can gyi lta</text></item>
<item><p>100a2</p><section>mdo sde</section><text>ba'i bag chags kyis bsgos pa'i rnam par rtog pa can rnams rang gi sems snang ba tsam du khong du ma chud pa'i blo can dag gcig pa dang tha dad pa dang / gnyis ka dang / gnyis ka ma yin pa dang / yod pa dang / med par</text></item>
<item><p>100a3</p><section>mdo sde</section><text>rnam par rtog par 'gyur ro/ /blo gros chen po 'di lta ste/ me long gi nang du rkyen ji lta ba bzhin du gzugs thams cad kyi gzugs brnyan snang ngo / /gzugs brnyan de dag ni rang gi rnam par rtog pa yin te/ gzugs</text></item>
<item><p>100a4</p><section>mdo sde</section><text>dang gzugs ma yin par mthong ba'i phyir gzugs kyang ma yin/ gzugs ma yin pa'ang ma yin te/ blo gros chen po 'on kyang byis pa rnams rang gi sems snang ba'i rnam par rtog pa gzugs lta bur snang ngo / /de</text></item>
<item><p>100a5</p><section>mdo sde</section><text>bzhin du blo gros chen po gcig pa dang / tha dad pa dang / gnyis ka dang / gnyis ka ma yin pa'i lta ba'i rnam par rang gi sems kyi gzugs brnyan kyang snang ngo / /blo gros chen po 'di lta ste/ brag cha ni ming dang / 'bab</text></item>
<item><p>100a6</p><section>mdo sde</section><text>chu dang / rlung du phrad pa las 'byung zhing gud du grag ste/ de ni sgra dang sgra ma yin par grag pa'i phyir dngos po yang ma yin/ dngos po med pa'ang ma yin no/ /de bzhin du blo gros chen po yod pa dang / med pa dang /</text></item>
<item><p>100a7</p><section>mdo sde</section><text>gcig pa dang / tha dad pa dang / gnyis ka dang / gnyis ka ma yin pa'i lta ba rang gi sems kyi bag chags rnam par rtog pa rnams snang ngo / /blo gros chen po 'di lta ste/ rtswa dang / shing gel ba dang / lcug ma gyes pa</text></item>
<item><p>100a8</p><section>mdo sde</section><text>med pa'i sa la nyi ma dang phrad na smig rgyu ba'i dba' rlabs rab tu g.yo ste/ de dag ni chags pa dang mi chags pa'i phyir dngos po'ang ma yin/ dngos po med pa'ang ma yin no/ /de bzhin du blo gros chen po byis pa rnams kyi</text></item>
<item><p>100b1</p><section>mdo sde</section><text>rnam par rtog pa'i rnam par shes pa thog ma med pa'i dus kyi spros pa gnas ngan len gyi bag chags kyis bsgos pa ni skye ba dang / 'jig pa dang / gnas pa dang / gcig pa dang / tha dad pa dang / gnyis ka dang / gnyis ka ma yin</text></item>
<item><p>100b2</p><section>mdo sde</section><text>pa dang / yod pa dang / med pa dang / 'phags pa so so rang gi ye shes kyi dngos po'i tshul du yang smig rgyu ba bzhin du rlabs g.yo'o/ /blo gros chen po 'di lta ste/ ro langs dang / 'khrul 'khor gyi mi ni sems can med kyang</text></item>
<item><p>100b3</p><section>mdo sde</section><text>'dre dang sbyor bar ldan na g.yo ba'i las byed de/ 'gro ba dang mi 'gro ba'i phyir med pa la rnam par rtog pa de la byis pa rnams mngon par zhen to/ /de bzhin du blo gros chen po byis pa so so'i skye bo lta ba ngan pa'i mu stegs</text></item>
<item><p>100b4</p><section>mdo sde</section><text>can gyi bsam par ltung ba dag gcig pa dang / tha dad par smra ba la mngon par zhen te/ de ni yang dag pa ma yin par sgro btags pa'o/ /de bas na blo gros chen po khyod kyis skye ba dang / mi skye ba dang / 'jig pa dang /</text></item>
<item><p>100b5</p><section>mdo sde</section><text>gnas pa dang / gcig pa dang / tha dad pa dang / gnyis ka dang / gnyis ka ma yin pa dang / yod pa dang / med pa dang / 'phags pa so so rang gi dngos po khong du chud par bya ba'i rnam par rtog pa dang bral bar bya'o/ /</text></item>
<item><p>100b6</p><section>mdo sde</section><text>de la 'di skad ces bya ste/ phung po rnam par shes dang lnga/ /chu la shing gi grib ma bzhin/ /snang ba sgyu ma rmi lam 'dra/ /rnam par rig pas ma rtog shig /srid gsum 'di ni rmi lam dang / /skra shad 'dzings</text></item>
<item><p>100b7</p><section>mdo sde</section><text>dang sgyu ma 'dra/ /smig rgyu chu bzhin nor ba ni/ /rnam par bsgoms na rnam par grol/ /sems can slu ba'i smig rgyu ba/ /ji ltar dpyid ka g.yo ba na/ /ri dgas rnams ni chur 'dzin te/ /de la dngos po yod pa min/ /</text></item>
<item><p>100b8</p><section>mdo sde</section><text>de bzhin rnam shes sa bon kyang / /lta ba'i yul la rab tu g.yo/ /byis pa dag ni skye bar 'dzin/ /rab rib can gyi rab rib bzhin/ /thog ma med ldan 'khor ba nas/ /dngos 'dzin byis pas phang blangs pa/ /</text></item>
<item><p>101a1</p><section>mdo sde</section><text>ji ltar gzer la gzer bzhin du/ /'dzin pa brid de rnam par zlog /sgyu ma ro langs 'khrul 'khor dang / /rmi lam glog dang sprin lta bur/ /nam yang rgyud gsum rnam chad par/ /skye bo mthong nas rnam</text></item>
<item><p>101a2</p><section>mdo sde</section><text>par 'thar/ /'di la rnam rig gang yang med/ /mkha' la smig rgyu ji bzhin te/ /chos rnams de ltar rab shes na/ /chung zad du'ang khas blang med/ /rnam rig 'di ni ming tsam ste/ /mtshan nyid kyis ni yod pa min/ /gang la</text></item>
<item><p>101a3</p><section>mdo sde</section><text>de dag brtags pa yi/ /phung po skra shad 'dzings pa 'dra/ /ri mo skra shad 'dzings pa dang / /sgyu ma rmi lam dri za'i grong / /mgal me 'khor lo smig rgyu dag /med par mi la rab tu snang / /de bzhin rtag dang mi rtag dang / /</text></item>
<item><p>101a4</p><section>mdo sde</section><text>gcig dang gnyis ka gnyis min dag /thog ma med kyi nyes 'brel bas/ /byis pa rmongs pa rab tu rtog /mig dang me long chu rnams dang / /snod dang nor bu dag la yang / /de na gzugs brnyan snang mod kyi/ /gzugs</text></item>
<item><p>101a5</p><section>mdo sde</section><text>brnyan gang na'ang yod pa min/ /dngos por snang sems de bzhin te/ /sna tshogs gzugs su smig rgyu ba/ /mkha' la ji ltar snang ba bzhin/ /rmi lam mo sham bu yang 'dra/ /blo gros chen po gzhan yang de bzhin</text></item>
<item><p>101a6</p><section>mdo sde</section><text>gshegs pa rnams kyi chos bstan pa ni bzhi las rnam par grol ba ste/ 'di ltar gcig pa dang / tha dad pa dang / gnyis ka dang / gnyis ka ma yin pa'i phyogs rnam par spangs pa/ yod pa dang med pa dang /</text></item>
<item><p>101a7</p><section>mdo sde</section><text>sgro 'dogs pa dang / skur pa las rnam par grol ba'o/ /blo gros chen po de bzhin gshegs pa rnams kyi chos bstan pa ni bden pa dang / rten cing 'brel par 'byung ba lam dang / 'gog pa dang / rnam par thar pa</text></item>
<item><p>101a8</p><section>mdo sde</section><text>'jug pa sngon du gtong ba yin te/ blo gros chen po de bzhin gshegs pa rnams kyi chos bstan pa'i rang bzhin dang / dbang po dang rgyu med pa dang / 'dod rgyal dang / rdul phra mo dang / dus dang / ngo bo nyid dang 'brel pa ma</text></item>
<item><p>101b1</p><section>mdo sde</section><text>yin no/ /blo gros chen po gzhan yang nyon mongs pa dang / shes bya'i sgrib pa gnyis rnam par dag par bya ba'i phyir ded dpon ltar snang ba med pa brgya rtsa brgyad dang / theg pa dang / sa'i yan lag shin tu rnam par dbye</text></item>
<item><p>101b2</p><section>mdo sde</section><text>ba'i mtshan nyid rnams mthar kyis rab tu bzhag go/ /blo gros chen po gzhan yang bsam gtan rnam pa bzhi ste/ rnam pa bzhi gang zhe na/ 'di lta ste/ byis pa nye bar spyod pa'i bsam gtan dang / don rab tu</text></item>
<item><p>101b3</p><section>mdo sde</section><text>'byed pa'i bsam gtan dang / de bzhin nyid la dmigs pa'i bsam gtan dang / de bzhin gshegs pa'i bsam gtan dang bzhi'o/ /blo gros chen po de la byis pa nye bar spyod pa'i bsam gtan gang zhe na/</text></item>
<item><p>101b4</p><section>mdo sde</section><text>'di lta ste/ nyan thos dang rang sangs rgyas kyi rnal 'byor la rnal 'byor pa rnams kyi gang zag la bdag med pa dang / dngos po rnams kyi rang dang spyi'i gzugs dang / keng rus dang / mi rtag pa dang / sdug bsngal ba</text></item>
<item><p>101b5</p><section>mdo sde</section><text>dang / mi sdug pa'i mtshan nyid la mngon par zhen pa sngon du btang ste/ 'di ni mtshan nyid 'di lta bu yin te/ gzhan du ma yin no zhes bltas nas dang po nas gong nas gong du 'du shes 'gog pa'i bar du byis</text></item>
<item><p>101b6</p><section>mdo sde</section><text>pa nye bar spyod pa yin no/ /de la blo gros chen po don rab tu 'byed pa'i bsam gtan gang zhe na/ 'di lta ste/ gang zag la bdag med pa dang / rang dang spyi'i mtshan nyid dang / phyi rol gyi mu stegs byed pa</text></item>
<item><p>101b7</p><section>mdo sde</section><text>bdag dang gzhan gnyis ka med par byas te/ chos la bdag med pa'i mtshan nyid kyi don rab tu 'byed pa'i go rims can ni don rab tu 'byed pa'i bsam gtan yin no/ /de la blo gros chen po de bzhin nyid la</text></item>
<item><p>101b8</p><section>mdo sde</section><text>dmigs pa'i bsam gtan gang zhe na/ 'di lta ste/ kun brtags pa bdag med pa gnyis kyi rnam par rtog pa la yang dag pa ji lta ba bzhin du gnas pas rnam par rtog pa mi 'byung ba'i phyir de bzhin nyid la</text></item>
<item><p>102a1</p><section>mdo sde</section><text>dmigs pa zhes bshad do/ /blo gros chen po de bzhin gshegs pa'i bsam gtan gang zhe na/ 'di lta ste/ de bzhin gshegs pa'i sa'i rnam pa la 'jug pa/ 'phags pa so so rang gi ye shes kyi mtshan</text></item>
<item><p>102a2</p><section>mdo sde</section><text>nyid gsum gyi bde ba la gnas pas sems can gyi don bsam gyis mi khyab pa byed pa'i phyir de bzhin gshegs pa'i bsam gtan zhes bshad do/ /de la 'di skad ces bya ste/ don rab 'byed pa'i bsam gtan dang / /byis</text></item>
<item><p>102a3</p><section>mdo sde</section><text>pa nyer spyod bsam gtan dang / /de bzhin nyid dmigs bsam gtan dang / /de bzhin gshegs pa'i dge bsam gtan/ /rnal 'byor can gyis brtson byas na/ /nyi ma zla ba'i dbyibs 'dra dang / /'od dang pad mo lta bu</text></item>
<item><p>102a4</p><section>mdo sde</section><text>dang / /ri mo nam mkha'i me 'dra mthong / /mtshan ma sna tshogs de dag ni/ /mu stegs can lam khrid par byed/ /nyan thos dag dang rang rgyal gyi/ /spyod yul du'ang lhung bar byed/ /'di dag thams cad rnam spangs shing / /</text></item>
<item><p>102a5</p><section>mdo sde</section><text>snang ba med par nam gyur pa/ /de tshe sangs rgyas lha yi phyag /thams cad zhing nas byung ba yis/ /de yi mgo la nyug mdzad de/ /yang dag rjes su 'gro ba'i ltas/ /de nas yang bcom ldan 'das la byang chub</text></item>
<item><p>102a6</p><section>mdo sde</section><text>sems dpa' sems dpa' chen po blo gros chen pos 'di skad ces gsol to/ /bcom ldan 'das mya ngan las 'das pa'o/ /mya ngan las 'das pa'o zhes bgyi na/ bcom ldan 'das ji ltar mya ngan las</text></item>
<item><p>102a7</p><section>mdo sde</section><text>'das pa/ mya ngan las 'das pa zhes bgyi ba 'di ni chos gang gi tshig bla dgas lags/ bcom ldan 'das kyis bka' stsal pa/ rnam par shes pa thams cad kyi rang bzhin gyi bag chags kun gzhi dang /</text></item>
<item><p>102a8</p><section>mdo sde</section><text>yid dang yid kyi rnam par shes pa'i lta ba'i bag chags rab tu gyur pa ni mya ngan las 'das pa'i tshul rang bzhin stong pa nyid kyi dngos po'i spyod yul te/ mya ngan las 'das pa'o zhes sangs rgyas rnams dang ngas brjod do/ /</text></item>
<item><p>102b1</p><section>mdo sde</section><text>gzhan yang blo gros chen po mya ngan las 'das pa ni 'phags pa so so rang gis rig pa'i ye shes kyi spyod yul te/ rtag pa dang / chad par rnam par rtog pa dang / dngos po dang / dngos po med par spangs pa'o/ /ji ltar rtag</text></item>
<item><p>102b2</p><section>mdo sde</section><text>pa ma yin pa ni/ 'di lta ste/ rang dang spyi'i mtshan nyid du rnam par rtog pa spangs pas de'i phyir rtag pa ma yin no/ /de la chad pa ma yin pa ni 'di lta ste/ 'das pa dang / ma 'ongs pa dang / da ltar byung ba'i 'phags pa thams</text></item>
<item><p>102b3</p><section>mdo sde</section><text>cad so so rang gis rtogs par byed de/ de'i phyir chad pa ma yin no/ /blo gros chen po gzhan yang yongs su mya ngan las 'das pa ni 'jig pa ma yin no/ /'chi ba ma yin no/ /blo gros chen po yongs su mya ngan las 'das pa</text></item>
<item><p>102b4</p><section>mdo sde</section><text>'chi ba zhig yin na ni da dung yang skye ba'i rgyud du 'gyur ro/ /'on te 'jig pa zhig yin na'ang 'dus byas kyi mtshan nyid du ltung bar 'gyur ro/ /blo gros chen po de'i phyir yongs su mya ngan las 'das pa ni 'jig pa ma yin/</text></item>
<item><p>102b5</p><section>mdo sde</section><text>'chi ba ma yin te/ rnal 'byor can rnams ni shi 'pho dang bral ba'i skyabs mngon du byed do/ /blo gros chen po gzhan yang mya ngan las 'das pa ni spangs pa med pa dang / thob pa med pa dang / chad pa ma yin pa dang / rtag pa ma</text></item>
<item><p>102b6</p><section>mdo sde</section><text>yin pa dang / don gcig pa ma yin pa dang / don tha dad pa ma yin pa'i phyir mya ngan las 'das pa zhes bya'o/ /blo gros chen po gzhan yang nyan thos dang / rang sangs rgyas rnams kyi mya ngan las 'das pa ni rang dang spyi'i</text></item>
<item><p>102b7</p><section>mdo sde</section><text>mtshan nyid khong du chud pa dang / 'du 'dzi med pa dang / yul la phyin ci log par mthong bas rnam par rtog pa mi 'byung ste/ de'i phyir de dag de la mya ngan las 'das pa'i blor 'gyur ro/ /blo gros chen po gzhan yang rang</text></item>
<item><p>102b8</p><section>mdo sde</section><text>bzhin gnyis kyi mtshan nyid rnam pa gnyis yod de/ rnam pa gnyis gang zhe na/ 'di lta ste/ brjod pa'i rang bzhin la mngon par zhen pa dang / dngos po'i rang bzhin la mngon par zhen pa'o/ /de la blo gros chen po brjod</text></item>
<item><p>103a1</p><section>mdo sde</section><text>pa'i rang bzhin la mngon par zhen pa ni thog ma med pa'i dus kyi tshig du spros pa'i bag chags la mngon par zhen pa las 'byung ngo / /de la blo gros chen po dngos po'i rang bzhin la mngon par zhen pa ni rang gi sems</text></item>
<item><p>103a2</p><section>mdo sde</section><text>snang ba tsam du khong du ma chud pa las 'byung ngo / /blo gros chen po gzhan yang byin gyis brlabs gnyis kyis byin du brlabs pa'i byang chub sems dpa' dag de bzhin gshegs pa dgra bcom pa yang dag par rdzogs pa'i sangs</text></item>
<item><p>103a3</p><section>mdo sde</section><text>rgyas rnams kyi zhabs la 'thug cing 'dri ba yongs su 'dri'o/ /byin gyis brlabs gnyis po gang gis byin du brlabs she na/ 'di lta ste/ ting nge 'dzin la snyoms par 'jug pa'i byin gyi brlabs kyi byin du brlabs dang / zhal dang /</text></item>
<item><p>103a4</p><section>mdo sde</section><text>phyag thams cad kyis dbang bskur ba'i byin gyi brlabs so/ /de la blo gros chen po byang chub sems dpa' sems dpa' chen po rnams sa dang po las sangs rgyas kyi byin gyi brlabs kyis byin du brlabs nas/ byang chub sems dpa'i</text></item>
<item><p>103a5</p><section>mdo sde</section><text>ting nge 'dzin theg pa chen po rab tu snang ba zhes bya ba la snyoms par 'jug ste/ byang chub sems dpa' sems dpa' chen po dag byang chub sems dpa'i ting nge 'dzin theg pa chen po rab tu snang ba la snyoms par zhugs ma thag</text></item>
<item><p>103a6</p><section>mdo sde</section><text>tu phyogs bcu'i 'jig rten gyi khams na bzhugs pa'i de bzhin gshegs pa dgra bcom pa yang dag par rdzogs pa'i sangs rgyas kyis zhal bstan te/ sku dang zhal dang gsung thams cad yang dag par bstan pas blo gros</text></item>
<item><p>103a7</p><section>mdo sde</section><text>chen po byang chub sems dpa' sems dpa' chen po rdo rje'i snying po dang / yon tan de lta bu'i mtshan nyid dang ldan pa'i byang chub sems dpa' sems dpa' chen po gzhan dag la ji lta ba bzhin du byin gyi brlabs mdzad do/ /</text></item>
<item><p>103a8</p><section>mdo sde</section><text>blo gros chen po de ltar sa dang po la byang chub sems dpa' sems dpa' chen po dag ting nge 'dzin la snyoms par 'jug par byin gyi brlabs rab tu 'thob bo/ /bskal pa brgya stong du kun bsags pa'i dge ba'i rtsa ba dag gis</text></item>
<item><p>103b1</p><section>mdo sde</section><text>mthar kyis sa'i phyogs dang mi mthun pa'i phyogs kyi mtshan nyid rtogs par khong du chud pas byang chub sems dpa'i sa chos kyi sprin la pad mo chen po'i gzhal med khang du stan la 'dug pa'i byang chub sems dpa' sems dpa'</text></item>
<item><p>103b2</p><section>mdo sde</section><text>chen po rin po che'i rgyan thams cad kyis brgyan pa'i cod pan can/ de dang 'thun pa'i byang chub sems dpa' sems dpa' chen po rnams kyis yongs su bskor ba la rgyal ba'i phyag phyogs bcu'i 'jig rten nas byung ba/</text></item>
<item><p>103b3</p><section>mdo sde</section><text>ba bla dang / gser dang / me tog tsam pa ka dang / zla ba'i 'od zer dang / pad mo 'dra bas byang chub sems dpa' sems dpa' chen po pad mo chen po'i gzhal med khang na stan la 'dug pa de la dbang byed pa dang / 'khor los</text></item>
<item><p>103b4</p><section>mdo sde</section><text>sgyur ba dang / dbang po'i rgyal po ltar spyi bo nas dbang bskur ro/ /sku dang zhal dang phyag thams cad kyis dbang bskur bas byang chub sems dpa' de dang byang chub sems dpa' de dag ni phyag gi dbang bskur ba'i byin gyi brlabs kyis</text></item>
<item><p>103b5</p><section>mdo sde</section><text>byin du brlabs pa zhes bya'o/ /blo gros chen po 'di ni byang chub sems dpa' sems dpa' chen po rnams kyi byin gyi brlabs gnyis te/ byin gyi brlabs gnyis po des byin du brlabs pas byang chub sems dpa' sems</text></item>
<item><p>103b6</p><section>mdo sde</section><text>dpa' chen po rnams sangs rgyas thams cad kyi zhal du lta'i/ de lta ma yin na ni/ de bzhin gshegs pa dgra bcom pa yang dag par rdzogs pa'i sangs rgyas rnams la blta bar mi nus so/ /blo gros chen po gzhan</text></item>
<item><p>103b7</p><section>mdo sde</section><text>byang chub sems dpa' sems dpa' chen po rnams ting nge 'dzin dang / rdzu 'phrul dang / bstan pa'i rnam pa gang ci spobs kyang de dag thams cad kyi sangs rgyas kyi byin gyi brlabs gnyis kyis byin gyis brlabs</text></item>
<item><p>103b8</p><section>mdo sde</section><text>pa'o/ /blo gros chen po gal te yang byin gyi brlabs med par byang chub sems dpa' sems dpa' chen po rnams kyi spobs pa 'byung na ni/ blo gros chen po byis pa so so'i skye bo rnams kyis kyang spobs pa 'byung bar 'gyur ro/ /</text></item>
<item><p>104a1</p><section>mdo sde</section><text>de ci'i phyir zhe na/ 'di lta ste/ byin gyis ma brlabs pa'i phyir ro/ /blo gros chen po rtswa dang / shing gel ba dang / lcug ma dang / shing dang ri dang / rol mo'i cha spyad rnam pa sna tshogs dang / grong khyer dang / khang pa dang / khyim dang /</text></item>
<item><p>104a2</p><section>mdo sde</section><text>gzhal med khang gi gnas dag kyang de bzhin gshegs pa byon pa'i byin gyi brlabs kyis sgra 'byin na blo gros chen po sems yod pa dag lta ci smos/ blo gros chen po lkug pa dang / 'on pa dang / long ba dag kyang rang gi nyes pa las rnam par</text></item>
<item><p>104a3</p><section>mdo sde</section><text>grol te/ blo gros chen po de bzhin gshegs pa'i byin gyi brlabs ni de ltar yon tan gyi bye brag che'o/ /blo gros chen pos yang gsol pa/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>104a4</p><section>mdo sde</section><text>rnams byang chub sems dpa' sems dpa' chen po dag la ting nge 'dzin la snyoms par 'jug par gnas pa'i dus dang khyad par gyis sa la dbang bskur ba'i byin gyi brlabs ci'i slad du mdzad/ bcom ldan 'das kyis bka' stsal pa/</text></item>
<item><p>104a5</p><section>mdo sde</section><text>bdud kyi las dang nyon mongs pas mi 'khrugs pa dang / nyan thos kyi bsam gtan dang sar mi lhung ba dang / de bzhin gshegs pa'i sa so so rang gis rig par bya ba dang / 'thob pa'i chos dang / khong du chud pa rnam par 'phel</text></item>
<item><p>104a6</p><section>mdo sde</section><text>ba'i phyir blo gros chen po rgyu 'di rnams kyis de bzhin gshegs pa dgra bcom pa yang dag par rdzogs pa'i sangs rgyas rnams byang chub sems dpa' sems dpa' chen po dag la byin gyi brlabs kyi byin du rlob par mdzad do/ /</text></item>
<item><p>104a7</p><section>mdo sde</section><text>blo gros chen po byin gyis ma brlabs pa'i byang chub sems dpa' sems dpa' chen po dag ni mu stegs can dang / nyan thos dang / bdud kyi bsam par lhung zhing bla na med pa yang dag par rdzogs pa'i byang chub tu</text></item>
<item><p>104a8</p><section>mdo sde</section><text>mngon par 'tshang mi rgya ste/ de ltar de'i phyir byang chub sems dpa' sems dpa' chen po dag de bzhin gshegs pa dgra bcom pa yang dag par rdzogs pa'i sangs rgyas rnams kyis rjes su bzung ba yin no/ /de la</text></item>
<item><p>104b1</p><section>mdo sde</section><text>'di skad ces bya ste/ mi yi dbang po'i byin brlabs las/ /dbang bskur ting 'dzin dag la sogs/ /smon lam dag gis rnam sbyangs pa/ /dang po dang ni bcu par 'byung / /de nas yang bcom ldan 'das la byang chub sems dpa'</text></item>
<item><p>104b2</p><section>mdo sde</section><text>sems dpa' chen po blo gros chen pos 'di skad ces gsol to/ /bcom ldan 'das kyis rten cing 'brel bar 'byung ba bshad pas rgyu rnam par brjod pa nyid bgyi ste/ rang gi tshul gyis slar glan pa'i gtam ma gsungs na/</text></item>
<item><p>104b3</p><section>mdo sde</section><text>bcom ldan 'das mu stegs byed rnams kyang gang las dngos po rnams 'byung ba 'di lta ste/ gtso bo dang / dbang po dang / skyes bu dang / dus dang / rdul phra mo 'jug pas rgyu las 'byung bar brjod do/ /bcom ldan 'das</text></item>
<item><p>104b4</p><section>mdo sde</section><text>kyis ni rkyen gyi rnam grangs gzhan gyis dngos po rnams kyi skye ba bka' stsal mod kyi/ grub pa'i mtha'i bye brag tu dbye ba ni ma mchis so/ /bcom ldan 'das mu stegs byed kyang mchis pa dang ma mchis pa las skye bar</text></item>
<item><p>104b5</p><section>mdo sde</section><text>brjod do/ /bcom ldan 'das kyis kyang dngos po rnams ma mchis pa las rkyen rnams 'byung ba dang / byung nas kyang 'jig par gsungs te/ gang yang bcom ldan 'das kyis ma rig pa'i rkyen kyis 'du byed nas/</text></item>
<item><p>104b6</p><section>mdo sde</section><text>rga shi'i bar du gsungs pa 'di yang bcom ldan 'das kyis rgyu med par smra ba rnam par brjod pa gsungs kyi rgyur smra ba ni ma lags so/ /bcom ldan 'das 'di yod na 'di yod do zhes bgyi ba 'di ni cig car gnas</text></item>
<item><p>104b7</p><section>mdo sde</section><text>pa rnams la rung gi rim gyis 'byung ba la ltos par gnas pa rnams la ni ma lags te/ mu stegs byed kyis rnam par brjod pa nyid bzang gi khyod kyis ni bzang po ma lags so/ /bcom ldan 'das ci'i</text></item>
<item><p>104b8</p><section>mdo sde</section><text>slad du zhe na/ mu stegs byed rnams kyi ni rten cing 'brel par 'byung ba ma lags pa'i rgyus 'bras bu mngon par sgrub bo/ /bcom ldan 'das khyod kyi rgyu yang 'bras bu la ltos/ 'bras bu'ang rgyu la ltos pas</text></item>
<item><p>105a1</p><section>mdo sde</section><text>rgyu dang rkyen dang yang 'dres te/ de bzhin du phan tshun thug pa ma mchis par yang 'gyur ro/ /'di yod na 'di yod do zhes brjod pa ni 'jig rten rgyu ma mchis par yang 'gyur ro/ /bcom ldan 'das</text></item>
<item><p>105a2</p><section>mdo sde</section><text>kyis bka' stsal pa/ blo gros chen po gzung ba dang 'dzin pa med pa dang / rang gi sems snang ba tsam du khong du chud pa'i phyir 'di yod do zhes brjod kyang rgyu dang byed par smra ba dang / rgyu rkyen 'dres par yang mi</text></item>
<item><p>105a3</p><section>mdo sde</section><text>'gyur ro/ /blo gros chen po gang gzung ba dang / 'dzin pa la mngon par zhen cing phyi rol gyi rang gi yul gyi dngos po med par rang gi sems snang ba tsam du khong du ma chud pa de dag la ni 'di lta bu'i nyes par</text></item>
<item><p>105a4</p><section>mdo sde</section><text>'gyur gyi nga'i rten cing 'brel bar 'byung ba brjod pa la nyes par mi 'gyur ro/ /blo gros chen pos yang gsol pa/ bcom ldan 'das brjod pa ma mchis pa las na dngos po thams cad kyang mchis</text></item>
<item><p>105a5</p><section>mdo sde</section><text>mod/ bcom ldan 'das gal te dngos po dag ma mchis su lags na ni brjod par yang 'byung bar mi 'gyur na/ 'byung ba las ni de'i slad du brjod pa ma mchis pas bcom ldan 'das dngos</text></item>
<item><p>105a6</p><section>mdo sde</section><text>po thams cad kyang mchis so/ /bcom ldan 'das kyis bka' stsal pa/ blo gros chen po dngos po med pa dag kyang brjod par bya ba yod de/ 'di ltar ri bong gi rwa dang / ru sbal gyi spu dang / mo sham</text></item>
<item><p>105a7</p><section>mdo sde</section><text>gyi bu la sogs pa 'jig rten na brjod par snang mod kyi/ blo gros chen po de dag ni dngos po yang ma yin/ dngos po med pa yang ma yin te/ brjod kyang brjod do/ /de lta bas na blo gros</text></item>
<item><p>105a8</p><section>mdo sde</section><text>chen po gang brjod pa yod pa'i phyir dngos po thams cad kyang yod do zhes khyod zer ba'i smra ba de ni spangs so/ /blo gros chen po brjod pa ni sangs rgyas kyi zhing thams cad du grags pa ma yin/ blo gros chen po</text></item>
<item><p>105b1</p><section>mdo sde</section><text>brjod pa ni byas pa ste/ blo gros chen po sangs rgyas kyi zhing la la na mig mi 'dzums pas/ la la na snol gyis/ la la na smin ma bskyod pas/ la la na mig rig rig byas pas la la na bgad pas/ la la na</text></item>
<item><p>105b2</p><section>mdo sde</section><text>glal bas/ la la na mgul stsal ba'i sgras/ la la na zhing dran pas/ la la na lus bskyod pas chos ston te/ blo gros chen po 'di lta ste/ de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>105b3</p><section>mdo sde</section><text>kun du bzang po'i sangs rgyas kyi zhing mi 'dzums spos dri zhim zhes bya ba'i 'jig rten gyi khams na/ byang chub sems dpa' sems dpa' chen po de dag mig mi 'dzums par lta bas mi skye ba'i chos la bzod</text></item>
<item><p>105b4</p><section>mdo sde</section><text>pa dang / ting nge 'dzin gyi khyad par gzhan yang rab tu 'thob bo/ /blo gros chen po de ltar de'i phyir brjod pa yod pas dngos po thams cad yod pa ni ma yin no/ /blo gros chen po de ni 'jig rten 'di nyid na'ang</text></item>
<item><p>105b5</p><section>mdo sde</section><text>snang ste/ srin bu dang sbrang ma la sogs pa sems can gyi khyad par dag kyang brjod pa med par rang gi bya ba byed do/ /de la 'di skad ces bya ste/ nam mkha' ri bong rwa dag dang / /mo sham gyi ni bu dag kyang / /</text></item>
<item><p>105b6</p><section>mdo sde</section><text>med bzhin tshig tu brjod pa ltar/ /dngos la rtog pa'ang de bzhin no/ /rgyu dang rkyen rnams 'dus pa las/ /'byung bar bus pa rnam rtog ste/ /tshul 'di rab tu mi shes pas/ /srid gsum gnas na rab tu</text></item>
<item><p>105b7</p><section>mdo sde</section><text>'khyam/ /'phags pa lang kar gshegs pa/ bam po bzhi pa/ /de nas yang byang chub sems dpa' sems dpa' chen po blo gros chen pos bcom ldan 'das la 'di skad</text></item>
<item><p>105b8</p><section>mdo sde</section><text>ces gsol to/ /bcom ldan 'das bcom ldan 'das kyis gang la rtag pa'i sgrar yang gsungs pa/ bcom ldan 'das kyis bka' stsal pa/ blo gros chen po gang gis phyir nor ba 'di ni 'phags pa</text></item>
<item><p>106a1</p><section>mdo sde</section><text>rnams la'ang phyin ci log ma yin par snang bas na nor pa la bya'o/ /'di lta ste/ blo gros chen po 'jig rten na mi mkhas pa dag gis smig rgyu dang / mgal me'i 'khor lo dang / skra shad 'dzings</text></item>
<item><p>106a2</p><section>mdo sde</section><text>pa dang / dri za'i grong khyer dang / sgyu ma dang / rmi lam dang / gzugs brnyan dang / mig yor skyes bu phyin ci log tu 'dzin gyi mkhas pa rnams kyis ni ma yin te/ mi snang ba'ang ma yin no/ /blo gros chen po</text></item>
<item><p>106a3</p><section>mdo sde</section><text>nor pa de ni rnam pa du mar snang bas nor pa la mi rtag par yang mi byed do/ /de ci'i phyir zhe na/ 'di lta ste/ dngos po dang / dngos po med pa rnam par spangs pa'i phyir ji ltar na yang blo gros chen po nor ba'i dngos po dang /</text></item>
<item><p>106a4</p><section>mdo sde</section><text>dngos po med pa rnam par spangs she na 'di lta ste/ yi dgas rnams kyis mthong ba dang mi mthong ba'i phyir rgya mtsho'i rlabs dang / gang gA'i chu lta bur byis pa thams cad spyod yul sna tshogs kyi phyir ro/ /de bas na de'i phyir</text></item>
<item><p>106a5</p><section>mdo sde</section><text>blo gros chen po nor pa ni dngos po ma yin no/ /'di ltar chu de gzhan dag la snang bas na de'i phyir dngos po med pa'ang ma yin no/ /de ltar nor ba'i 'phags pa rnams la phyin ci log ma yin pa rnam par spangs pa'o/ /de</text></item>
<item><p>106a6</p><section>mdo sde</section><text>ltar yang blo gros chen po de'i phyir 'di lta ste/ mtshan ma'i mtshan nyid tha dad pa ma yin pas nor pa ni rtag pa ste/ blo gros chen po nor pa ni mtshan ma sna tshogs rnam pa mang por rnam par rtog pas rnam par brtags</text></item>
<item><p>106a7</p><section>mdo sde</section><text>kyang tha dad du mi 'gyur te/ des na de'i phyir blo gros chen po nor pa ni rtag pa'o/ /blo gros chen po ji ltar na yang nor pa de kho na yin zhe na/ blo gros chen po 'di ltar nor pa 'di la 'phags pa rnams phyin ci log gi</text></item>
<item><p>106a8</p><section>mdo sde</section><text>blo'ang mi 'jug /phyin ci log ma yin pa'i blor yang ma yin te/ blo gros chen po 'phags pa rnams nor pa 'di la gyi nar 'du shes pa las gzhan du med de/ 'phags pa'i ye shes kyi dngos por 'du shes pa ma yin</text></item>
<item><p>106b1</p><section>mdo sde</section><text>no/ /blo gros chen po gyi na zhes bya ba de ni byis pa rnams kyis brjod pa yin te/ 'phags pas brjod pa ma yin no/ /blo gros chen po nor pa de yang phyin ci log ma yin par rnam par brtags pas/ 'di lta ste/ 'phags</text></item>
<item><p>106b2</p><section>mdo sde</section><text>pa'i rigs sam/ byis pa so so'i skye bo'i rigs dang / rigs gnyis 'thob par byed pa yin no/ /blo gros chen po 'phags pa'i rigs kyang 'di lta ste/ nyan thos dang / rang sangs rgyas dang / sangs rgyas su dbye</text></item>
<item><p>106b3</p><section>mdo sde</section><text>bas rnam pa gsum du dbye bar 'gyur ro/ /de la blo gros chen po ji ltar na byis pa rnams kyis nor pa la rnam par brtags pas nyan thos kyis theg pa'i rigs skyed ce na/ 'di lta ste/ blo gros chen po rang dang</text></item>
<item><p>106b4</p><section>mdo sde</section><text>spyi'i mtshan nyid la mngon par zhen pas mngon par zhen na nyan thos kyi theg pa'i rigs su 'gyur te/ de ltar na blo gros chen po nor pa de nyan thos kyi theg pa'i rigs 'thob par byed pa yin no/ /de la blo gros chen po</text></item>
<item><p>106b5</p><section>mdo sde</section><text>ji ltar na nor pa de nyid la rnam par brtags pas/ rang sangs rgyas kyi theg pa'i rigs thob par byed pa yin zhe na/ blo gros chen po 'di lta ste/ nor pa de nyid kyi rang dang spyi'i mtshan nyid la mngon par zhen pa</text></item>
<item><p>106b6</p><section>mdo sde</section><text>dang / 'du 'dzi med pa'i phyir rang sangs rgyas kyi theg pa'i rigs thob par byed pa yin no/ /blo gros chen po de la ji ltar na mkhas pa rnams kyis nor pa de nyid rnam par brtags pas sangs rgyas kyi theg</text></item>
<item><p>106b7</p><section>mdo sde</section><text>pa'i rigs 'thob par byed pa yin zhe na/ 'di lta ste/ blo gros chen po rang gi sems snang ba tsam du khong du chud pa'i phyir phyi rol la dngos po dang / dngos po med par rnam par mi rtog pas rnam par brtags na/</text></item>
<item><p>106b8</p><section>mdo sde</section><text>sangs rgyas kyi theg pa'i rigs 'thob par byed pa yin no/ /des na de'i phyir blo gros chen po 'di ni rigs te rigs kyi don to/ /blo gros chen po byis pa rnams kyis nor pa la dngos po sna tshogs kyi rang bzhin</text></item>
<item><p>107a1</p><section>mdo sde</section><text>du 'di ni de bzhin te/ gzhan du ma yin no zhes rnam par brtags pas na 'khor ba'i theg pa'i rigs 'thob par byed pa yin te/ des na de'i phyir blo gros chen po byis pa rnams kyis nor pa la dngos po</text></item>
<item><p>107a2</p><section>mdo sde</section><text>sna tshogs su brtags te/ de yang dngos po yang ma yin/ dngos po med pa'ang ma yin no/ /blo gros chen po nor pa de nyid rnam par brtags pas/ 'phags pa rnams kyi sems dang / yid dang yid kyi rnam par</text></item>
<item><p>107a3</p><section>mdo sde</section><text>shes pa'i gnas ngan len gyi bag chags kyi rang bzhin gyi chos las gzhan du gyur pas nor pa ni 'phags pa rnams la de bzhin nyid ces bya'o/ /blo gros chen po de'i phyir 'di ltar de bzhin nyid ni sems las grol ba'o</text></item>
<item><p>107a4</p><section>mdo sde</section><text>zhes smras pa yin te/ blo gros chen po tshig 'di nyid bstan pa'i phyir ngas 'di skad smras te/ rtog pa rnams kyis kyang rnam par spangs pa/ rtog pa thams cad dang bral ba'o zhes bya ba'i bar du smras pa yin no/ /</text></item>
<item><p>107a5</p><section>mdo sde</section><text>blo gros chen pos gsol pa/ bcom ldan 'das nor pa mchis sam ma mchis/ bcom ldan 'das kyis bka' stsal pa/ blo gros chen po nor pa ni sgyu ma lta bur yod kyis mtshan nyid la mngon par zhen pa ni</text></item>
<item><p>107a6</p><section>mdo sde</section><text>yod pa ma yin no/ /blo gros chen po de ste nor pa mtshan nyid la mngon par zhen pas yod du zin na/ blo gros chen po dngos po la mngon par zhen pa ma bzlog par 'gyur ro/ /blo gros chen po 'di'ang rten cing 'brel</text></item>
<item><p>107a7</p><section>mdo sde</section><text>par 'byung ba dang / mu stegs byed kyi rgyu las skye ba bzhin du 'gyur ro/ /blo gros chen pos gsol pa/ bcom ldan 'das gal te nor pa de sgyu ma dang 'dra na ni/ de'i phyir nor ba gzhan gyi rgyur 'gyur ro/ /</text></item>
<item><p>107a8</p><section>mdo sde</section><text>bcom ldan 'das kyis bka' stsal pa/ blo gros chen po sgyu ma ni gnas ngan len gyi nyes pa 'thob par mi byed pas nor pa'i rgyu ma yin no/ /blo gros chen po sgyu ma ni rnam par ma brtags na gnas ngan len</text></item>
<item><p>107b1</p><section>mdo sde</section><text>gyi nyes pa 'thob par mi byed do/ /blo gros chen po sgyu ma ni skyes bu gzhan gyi rig sngags kyi mthus 'byung ste/ rang gi rnam par rtog pa'i gnas ngan len gyi bag chags kyi mthu las ni ma yin no/ /de bas na de'i</text></item>
<item><p>107b2</p><section>mdo sde</section><text>phyir de ni nyes pa 'thob par byed pa ma yin te/ de ni blo gros chen po gang ci yang rung ba'i mngon par chags pas byis pa rnams mtshan mar lta bas slu ba tsam ste/ 'phags pa rnams la ni ma yin no/ /de la 'di skad</text></item>
<item><p>107b3</p><section>mdo sde</section><text>ces bya ste/ 'phags pas nor pa mi mthong ste/ /yang dag pa yang skabs der min/ /gang phyir skabs der yang dag na/ /nor pa yang dag nyid du 'gyur/ /nor pa thams cad spangs nas kyang / /gal</text></item>
<item><p>107b4</p><section>mdo sde</section><text>te mtshan mar skyer zin na/ /de nyid de yi nor pa ste/ /rab rib yongs su ma dag bzhin/ /gzhan yang blo gros chen po sgyu mar med pa ma yin pa dang chos 'thun pa mthong bas ni chos thams cad sgyu ma lta bu</text></item>
<item><p>107b5</p><section>mdo sde</section><text>ma yin no/ /blo gros chen pos gsol pa/ bcom ldan 'das ci sgyu ma sna tshogs la mngon par chags pa'i mtshan nyid kyis chos thams cad sgyu ma lta bu lags sam/ de ste log pa la mngon par chags</text></item>
<item><p>107b6</p><section>mdo sde</section><text>pa'i mtshan nyid kyis lags/ bcom ldan 'das gal te sgyu ma sna tshogs la mngon par chags pa'i mtshan nyid kyis dngos po thams cad sgyu ma lta bu lags na ni/ bcom ldan 'das 'o na dngos po</text></item>
<item><p>107b7</p><section>mdo sde</section><text>rnams sgyu ma lta bu ma lags so/ /de ci'i slad du zhe na/ 'di lta ste/ gzugs kyi mtshan nyid sna tshogs rgyu med par mthong ba'i slad du ste/ bcom ldan 'das gang gis sgyu ma bzhin du gzugs mtshan</text></item>
<item><p>107b8</p><section>mdo sde</section><text>nyid sna tshogs kyi rnam par snang bar 'gyur ba'i rgyu gang yang ma mchis so/ /des na de'i phyir bcom ldan 'das sgyu ma sna tshogs kyi mtshan nyid la mngon par chags pa dang / chos 'thun pas dngos po rnams</text></item>
<item><p>108a1</p><section>mdo sde</section><text>sgyu ma lta bu ma lags so/ /bcom ldan 'das kyis bka' stsal pa/ blo gros chen po sgyu ma sna tshogs kyi mtshan nyid la mngon par chags pa dang / chos 'thun pas chos thams cad sgyu ma lta bu ma</text></item>
<item><p>108a2</p><section>mdo sde</section><text>yin mod kyi/ blo gros chen po log pa myur ba'i glog dang 'dra bar chos 'thun pas chos thams cad sgyu ma lta bu'o/ /blo gros chen po 'di lta ste/ glog 'gyu ba skad cig tu 'jigs pas zhig par lta bas mthong</text></item>
<item><p>108a3</p><section>mdo sde</section><text>ba ni byis pa rnams la mi snang ste/ de bzhin du blo gros chen po dngos po thams cad kyang rang gi rnam par rtog pa'i spyi'i mtshan nyid la rab tu rnam par 'byed pa med pa dang / gzugs kyi mtshan nyid la mngon par</text></item>
<item><p>108a4</p><section>mdo sde</section><text>chags pas snang ngo / /de la 'di skad ces bya ste/ sgyu mar med min chos 'thun pas/ /dngos po rnams ni yod par brjod/ /log par myur ba'i glog 'dra bas/ /de phyir sgyu ma lta bur shes/ /yang</text></item>
<item><p>108a5</p><section>mdo sde</section><text>blo gros chen pos gsol pa/ gang 'di bcom ldan 'das kyis dngos po thams cad ni ma skyes pa dang / sgyu ma lta bu'o zhes kyang gsungs te/ bcom ldan 'das de skad du bka' stsal pa dngos po rnams skye</text></item>
<item><p>108a6</p><section>mdo sde</section><text>ba med pa la sgyu ma lta bur brjod na khyod kyi tshig snga phyi 'gal ba'i nongs par 'gyur gor ma cag /bcom ldan 'das kyis bka' stsal pa/ blo gros chen po ngas dngos po rnams skye ba med pa la sgyu ma lta</text></item>
<item><p>108a7</p><section>mdo sde</section><text>bur brjod pa ni tshig snga phyi 'gal ba'i nyes par mi 'gyur ro/ /de ci'i phyir zhe na/ 'di lta ste skye ba dang / skye ba med pa rang gi sems snang ba tsam du rtogs pa dang / phyi rol gyi dngos po dang / dngos</text></item>
<item><p>108a8</p><section>mdo sde</section><text>po yod pa dang / med pa las skye bar mthong bas na/ blo gros chen po nga'i tshig snga phyi 'gal ba'i nyes par mi 'gyur ro/ /blo gros chen po de ni mu stegs byed kyi rgyu'i phyogs las skye ba gzhig pa'i dngos</text></item>
<item><p>108b1</p><section>mdo sde</section><text>po thams cad sgyu ma lta bur ma skyes pa zhes bya'o/ /blo gros chen po mu stegs byed glen pa'i sde rnams ni dngos po rnams yod pa dang med pa las skye bar 'dod de/ rang gi rnam par rtog pa sna tshogs la mngon</text></item>
<item><p>108b2</p><section>mdo sde</section><text>par chags pa'i rkyen las ni ma yin no/ /blo gros chen po nga yi ni yod na yang ma yin/ med na yang mi skye'o/ /des na de'i phyir blo gros chen po skye ba med pa'i tshig nyid du brjod do/ /yang blo gros chen po dngos</text></item>
<item><p>108b3</p><section>mdo sde</section><text>por bstan pa ni 'khor ba yongs su gzung ba dang / med do zhes chad pa bzlog pa dang / nga'i slob ma rnams las sna tshogs kyis skye ba'i gnas yongs su gzung ba'i phyir te/ dngos po'i sgra gzung bas ni 'khor</text></item>
<item><p>108b4</p><section>mdo sde</section><text>ba yongs su gzung bar bya'o/ /blo gros chen po byis pa so so'i skye bo 'di dag lta ba ngan pa'i mtshan nyid la mngon par chags shing / chos thams cad kyi yang dag pa gnas pa ji lta ba bzhin ma yin par mthong</text></item>
<item><p>108b5</p><section>mdo sde</section><text>bas bdag dang gzhan la slu bar gyur ta re zhes sgyu ma lta bu'i dngos po'i rang bzhin dang / mtshan nyid du bstan pas dngos po'i rang bzhin dang / mtshan nyid rnam par bzlog ste/ byis pa so so'i skye bo'i lta ba ngan</text></item>
<item><p>108b6</p><section>mdo sde</section><text>pa'i mtshan nyid du lhung ba'i bsam pa can rang gi sems snang ba tsam du ma rtogs pa/ rgyu dang / rkyen dang / byed pa las skye mtshan nyid du mngon par chags pa rnams glen pa'i phyir/ chos thams cad sgyu ma dang /</text></item>
<item><p>108b7</p><section>mdo sde</section><text>rmi lam gyi rang bzhin dang / mtshan nyid du bstan to/ /de la blo gros chen po chos thams cad kyi yang dag pa gnas pa ji lta ba bzhin du mthong ba ni 'di lta ste/ rang gi sems snang ba tsam la 'jug pa'o/ /</text></item>
<item><p>108b8</p><section>mdo sde</section><text>de la 'di skad ces bya ste/ skye ba med la rgyu yang med/ /dngos pos 'khor ba kun sdud de/ /rgyu las sogs dang 'drar mthong na/ /mtshan nyid la ni rnam mi rtag /gzhan yang blo gros chen po</text></item>
<item><p>109a1</p><section>mdo sde</section><text>ming dang / tshig dang / yi ge'i tshogs rab tu rtogs pa gang gis byang chub sems dpa' sems dpa' chen po rnams don dang / tshig dang yi ge'i rjes su mi 'brang zhing myur du bla na med pa yang dag</text></item>
<item><p>109a2</p><section>mdo sde</section><text>par rdzogs pa'i byang chub tu mngon par rdzogs par sangs rgyas nas/ sems can thams cad kyang de bzhin du khong du chud par byed pa'i ming dang / tshig dang / yi ge'i tshogs kyi mtshan nyid rab tu bstan to/ /de la blo gros</text></item>
<item><p>109a3</p><section>mdo sde</section><text>chen po ming gi tshogs ni 'di lta ste/ dngos po gang la gnas te ming du gdags pa'o/ /tshogs de ni dngos po dang / tshogs dang / lus shes bya ba don tha mi dad de/ blo gros chen po de ni ming gi tshogs so/ /blo gros</text></item>
<item><p>109a4</p><section>mdo sde</section><text>chen po tshig gi tshogs ni 'di lta ste/ tshig gi don mang po bden pa dang / gdon mi za ba dang / thug pa dang / dmigs pa zhes bya ba don tha mi dad de/ blo gros chen po de ni tshig gi tshogs ngas bstan pa byas so/ /</text></item>
<item><p>109a5</p><section>mdo sde</section><text>yang blo gros chen po yi ge'i tshogs ni 'di lta ste/ gang gis ming dang tshig snang bar byed pa yin te/ yi ge dang / rtags dang / mtshan ma dang / dmigs pa dang / 'dogs pa zhes bya ba ni don tha mi dad do/ /gzhan</text></item>
<item><p>109a6</p><section>mdo sde</section><text>yang blo gros chen po tshig gi tshogs ni 'di lta ste/ tshig thug pa'o/ /blo gros chen po ming ni 'di lta ste/ yi ge rnams kyi rang gi ming tha dad pa a zhes bya ba nas ha'i bar du'o/ /de la blo gros chen po yi ge'i</text></item>
<item><p>109a7</p><section>mdo sde</section><text>tshogs ni 'di lta ste/ thung du 'dren pa dang / ring du 'dren pa dang / yi ge'i mjug go/ /de la blo gros chen po tshig gi tshogs ni glang po che dang / rta dang / mi dang / ri dgas dang / ba lang dang / ma he dang / lug dang / phyugs</text></item>
<item><p>109a8</p><section>mdo sde</section><text>la sogs pa gang sa la 'gro ba rnams ni tshig gi tshogs shes pa'i ming 'thob bo/ /yang blo gros chen po ming dang / yi ge ni phung po gzugs med pa bzhi rnams ming gis brjod pa'i phyir ming ngo / /yi ge rang</text></item>
<item><p>109b1</p><section>mdo sde</section><text>gi mtshan nyid kyis snang bar byed pas na yi ge'o/ /blo gros chen po de ni ming dang / tshig dang / yi ge'i tshogs rnams kyi ming dang tshig brjod pa'i mtshan nyid de/ de la khyod kyis 'dris par bya'o/ /de la 'di skad ces bya ste/</text></item>
<item><p>109b2</p><section>mdo sde</section><text>tshig dang yi ge tshogs rnams dang / /ming la'ang rnam pa'i bye brag tu/ /mi shes byis pa chags pa ni/ /glang po chen po rdzab song bzhin/ /gzhan yang blo gros chen po ma 'ongs pa'i dus na/ mi mkhas pa log pa'i rtog ge pa dag</text></item>
<item><p>109b3</p><section>mdo sde</section><text>la mkhas pa dag gis dris te/ gcig pa dang / tha dad pa dang / gnyi ga dang / gnyi ga ma yin par lta ba'i mtshan nyid las rnam par grol ba/ mtha' gnyis kyi tshul dris na/ rigs pa dang / rgyu dang blo med pas 'di ni dri ba ma</text></item>
<item><p>109b4</p><section>mdo sde</section><text>yin te/ tshul bzhin ma yin no zhes de skad ces zer ro/ /'di lta ste/ gzugs la sogs pa dang / mi rtag pa gcig gam tha dad ces bya ba dang / de bzhin du 'du byed las mya ngan las 'das pa dang / mtshan las</text></item>
<item><p>109b5</p><section>mdo sde</section><text>mtshan gyi gzhi dang / yon tan las yon tan can dang / 'byung ba dang / 'byung ba las gyur pa dang / snang ba las mthong ba dang / rdul las rdul phra mo dang / ye shes las rnal 'byor can rnams dang / de dag</text></item>
<item><p>109b6</p><section>mdo sde</section><text>la sogs pa gcig nas gcig tu go rims kyi mtshan nyid kyi tshul gyis lung bstan pa rnams dris na 'di ni gzhag pa ste/ bcom ldan 'das kyis lung ma bstan to zhes zer ro/ /skyes bu gti mug de dag ni</text></item>
<item><p>109b7</p><section>mdo sde</section><text>ji ltar nyan pa rnams blo dang mi ldan pa'i phyir de bzhin gshegs pa dgra bcom pa yang dag par rdzogs pa'i sangs rgyas rnams sems can rnams skrag pa'i gnas spang ba'i phyir lung mi bstan pa rnams lung</text></item>
<item><p>109b8</p><section>mdo sde</section><text>mi ston to/ /de ni blo gros chen po mu stegs byed kyi lta ba gzhig pa'i phyir de bzhin gshegs pa rnams kyis ma bshad do/ /blo gros chen po mu stegs byed ni 'di skad ces 'di ltar lus de ni srog dang bcas</text></item>
<item><p>110a1</p><section>mdo sde</section><text>pa'o/ /lus kyang gzhan srog kyang gzhan no zhes de la sogs pa lung mi ston par smra te/ blo gros chen po lung mi ston pa ni mu stegs can rgyu la rnam par rmongs pa rnams kyi yin te/ nga'i gsung rab la</text></item>
<item><p>110a2</p><section>mdo sde</section><text>ni ma yin no/ /blo gros chen po nga'i gsung rab gzung ba dang / 'dzin pa dang mi ldan pa la ni rnam par rtog pa'ang mi 'jug na/ de dag la gzhag pa lta ga la yod/ blo gros chen po gzung ba dang / 'dzin pa la mngon par</text></item>
<item><p>110a3</p><section>mdo sde</section><text>chags shing rang gi sems snang ba tsam du mi shes pa'i blo can de dag la ni gzhag pa yod do/ /blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams ni tshig dris pa la lung bstan</text></item>
<item><p>110a4</p><section>mdo sde</section><text>pa rnam pa bzhis sems can rnams la chos ston te/ blo gros chen po gzhag pa zhes bya ba de ni ngas dus gzhan du bstan par byas pa yin te/ dbang po yongs su ma smin pa rnams la gzhag pa yin no/ /gzhan yang</text></item>
<item><p>110a5</p><section>mdo sde</section><text>blo gros chen po chos thams cad ni bya ba dang byed pa med pa ste/ byed pa med pas na mi skye'o/ /de'i phyir chos thams cad ni ma skyes pa zhes bya'o/ /blo gros chen po chos thams cad ni ngo bo nyid med pa ste ci'i phyir zhe</text></item>
<item><p>110a6</p><section>mdo sde</section><text>na/ blo gros chen po 'di ltar rang gi blos rnam par dpyad na rang dang spyi'i mtshan nyid kyis dngos po mi rigs pas na de'i phyir chos thams cad ngo bo nyid med pa zhes bya'o/ /de la blo gros chen po chos thams cad ni blang ba dang / dor ba</text></item>
<item><p>110a7</p><section>mdo sde</section><text>med pa yin te/ ci'i phyir zhe na/ blo gros chen po 'di ltar rang dang spyi'i mtshan nyid blang na yang blang du med/ dor na yang dor du med do/ /des na de'i phyir blo gros chen po chos thams cad ni blang ba dang dor ba med pa'o/ /yang blo gros</text></item>
<item><p>110a8</p><section>mdo sde</section><text>chen po chos thams cad ni ma 'gags pa yin te/ ci'i phyir zhe na/ 'di lta ste/ dngos po'i ngo bo nyid dang / mtshan nyid med pas na chos thams cad mi dmigs te/ de'i phyir chos thams cad ni ma 'gags pa zhes bya'o/ /</text></item>
<item><p>110b1</p><section>mdo sde</section><text>de la yang blo gros chen po chos thams cad ni mi rtag pa yin te/ de ci'i phyir de skad ces bya zhe na/ mtshan nyid skye ba mi rtag pa yin pas de'i phyir chos thams cad mi rtag pa zhes bya'o/ /de la yang blo gros chen po chos thams cad ni rtag pa yin</text></item>
<item><p>110b2</p><section>mdo sde</section><text>te/ de ci'i phyir zhe na/ 'di lta ste/ mtshan nyid skye ba mi skye ba'i dngos po rtag pas brtags pa ste/ de'i phyir blo gros chen po chos thams cad rtag ces bya'o/ /de la 'di skad ces bya ste/ lung bstan pa ni rnam bzhi ste/ /mgo gcig dang ni dri ba</text></item>
<item><p>110b3</p><section>mdo sde</section><text>dang / /rnam par dbye dang gzhag pa rnams/ /mu stegs byed kyi smra bzlog pa'o/ /yod dang med las skye bar ni/ /bye brag pa dang grangs can shes/ /lung du mi ston thams cad kyang / /de dag nyid kyis rab tu bstan/ /blo yis rnam par</text></item>
<item><p>110b4</p><section>mdo sde</section><text>gzhigs na yang / /gang phyir rang bzhin mi rig ste/ /de phyir de dag brjod du med/ /ngo bo nyid kyang med par bstan/ /de nas yang byang chub sems dpa' sems dpa' chen po blo gros chen pos bcom ldan 'das la 'di skad ces gsol</text></item>
<item><p>110b5</p><section>mdo sde</section><text>to/ /bcom ldan 'das rgyun du zhugs pa'i 'gro ba rab tu dbye ba'i tshul gyis mtshan nyid gang gis bdag dang / byang chub sems dpa' sems dpa' chen po gzhan rnams rgyun du chud pa'i 'gro ba rab tu dbye ba'i tshul gyis mtshan nyid</text></item>
<item><p>110b6</p><section>mdo sde</section><text>la mkhas pas/ gong nas gong du lan cig phyir 'ong ba dang / phyir mi 'ongs ba dang / dgra bcom par 'gyur ba'i thabs kyi mtshan nyid kyi rnam par shes shing sems can rnams la de lta de lta bur chos bstan pa dang / ci nas bdag</text></item>
<item><p>110b7</p><section>mdo sde</section><text>med pa'i mtshan nyid gnyis dang / sgrib pa gnyis so so rnam par sbyangs te/ sa rnams kyi sa'i mtshan nyid las 'da' ba rtogs par khong du chud pas de bzhin gshegs pa'i bsam gyis mi khyab pa'i 'gro ba dang / yul dang /</text></item>
<item><p>110b8</p><section>mdo sde</section><text>spyod yul rab tu rnyed nas gzugs sna tshogs kyi nor bu dang 'dra bar sems can thams cad kyi 'tsho bar 'gyur ba dang / chos thams cad kyi yul dang / 'gro ba la 'dod pa bzhin du longs spyod pas nye bar 'tsho bar 'gyur ba'i</text></item>
<item><p>111a1</p><section>mdo sde</section><text>rgyun du zhugs pa rnams kyi rgyun du chud pa'i 'gro ba rab tu dbye ba'i tshul gyi mtshan nyid bdag la bshad du gsol/ bcom ldan 'das kyis bka' stsal pa/ blo gros chen po de'i phyir legs par nyon la shin tu yid</text></item>
<item><p>111a2</p><section>mdo sde</section><text>la zung shig dang ngas khyod la bshad do/ /legs so bcom ldan 'das shes gsol nas/ byang chub sems dpa' sems dpa' chen po blo gros chen po bcom ldan 'das la slar nyan pa dang / bcom ldan 'das kyis de</text></item>
<item><p>111a3</p><section>mdo sde</section><text>la 'di skad ces bka' stsal to/ /blo gros chen po rgyun du zhugs pa rnams kyi rgyun du chud pa'i 'bras bu rab tu dbye ba ni 'di gsum ste/ gsum gang zhe na/ 'di lta ste tha ma dang / bar ma dang / mchog go/ /de la blo gros chen po tha</text></item>
<item><p>111a4</p><section>mdo sde</section><text>ma ni po zos kyang tshe'i srid pa bdun no/ /yang blo gros chen po bar ma ni srid pa gsum dang / lngas yongs su mya ngan las 'da' bar 'gyur ba'o/ /blo gros chen po mchog gi ni tshe de nyid la yongs su mya ngan las 'da'</text></item>
<item><p>111a5</p><section>mdo sde</section><text>bar 'gyur ba'o/ /blo gros chen po gsum po de dag la kun nas sbyor ba gsum ste/ chen po dang / bar ma dang / chung ngu yin no/ /de la blo gros chen po kun nas sbyor ba gsum po gang zhe na/ 'di lta ste/ 'jig tshogs</text></item>
<item><p>111a6</p><section>mdo sde</section><text>la lta ba dang / the tsom dang / tshul khrims dang / brtul zhugs snyems pa dang / blo gros chen po de dag ni kun nas sbyor ba gsum rnams te/ bye brag gis gong nas gong du dgra bcom pa rnams kyi dgra bcom pa'i 'bras</text></item>
<item><p>111a7</p><section>mdo sde</section><text>bur 'gyur ro/ /de la blo gros chen po 'jig tshogs la lta ba yang rnam pa gnyis so/ /'di lta ste/ lhan cig skyes pa dang / yongs su rtags pa ste/ gzhan gyi dbang las yongs su brtags pa'i rang bzhin no/ /'di lta ste/</text></item>
<item><p>111a8</p><section>mdo sde</section><text>blo gros chen po gzhan gyi dbang gi rang gi rang bzhin gyi gnas la kun brtags pa'i rang bzhin la mngon par zhen pa sna tshogs 'byung ste/ de la yang kun brtags pas mtshan nyid pas na/ de la yod pa yang ma yin med pa</text></item>
<item><p>111b1</p><section>mdo sde</section><text>yang ma yin/ yod med gnyis ka yang ma yin mod kyi/ 'on kyang smig rgyu la ri dgas lta bur sna tshogs kyi rang bzhin gyi mtshan nyid la mngon par chags pas byis pa dag rnam par rtog go/ /blo gros chen po de ni rgyun du zhugs</text></item>
<item><p>111b2</p><section>mdo sde</section><text>pa'i kun brtags pa'i 'jig tshogs la lta ba ste/ mi shes pas yun ring por mngon par zhen pa bsags pa'o/ /de yang gang zag la bdag med pa'i phyir 'dzin pa med pas spangs par 'gyur ro/ /blo gros chen po rgyun</text></item>
<item><p>111b3</p><section>mdo sde</section><text>du zhugs pa'i lhan cig skyes pa'i 'jig tshogs la lta ba ni bdag dang gzhan gyi lus mnyam pa nyid dang / phung po bzhi gzugs med pa'i mtshan nyid dang / gzugs skye ba 'byung ba dang / 'byung ba las gyur pa dang /</text></item>
<item><p>111b4</p><section>mdo sde</section><text>'byung ba rnams phan tshun du rgyu'i mtshan nyid kyi phyir gzugs 'byung ba ma yin no zhes bya ste/ rgyun du zhugs pas yod pa dang / med pa'i phyogs su lta ba ma mthong ba'i phyir 'jig tshogs la lta ba spangs par</text></item>
<item><p>111b5</p><section>mdo sde</section><text>'gyur ro/ /de bas na de ltar 'jig tshogs la lta ba spangs pa la 'dod chags mi 'byung ste/ blo gros chen po de ni 'jig tshogs la lta ba'i mtshan nyid do/ /blo gros chen po the tsom gyi mtshan nyid ni 'di lta ste/ khong du chud</text></item>
<item><p>111b6</p><section>mdo sde</section><text>pa 'thob pa'i chos dang / shin du mthong ba'i mtshan nyid kyi phyir snga ma'i 'jig tshogs la lta ba gnyis su rnam par rtog pa spangs pa'i phyir chos rnams la the tsom med par 'gyur te/ de dag pa dang ma dag pas ston pa</text></item>
<item><p>111b7</p><section>mdo sde</section><text>gzhan la lta bar mi 'gyur ro/ /de ni blo gros chen po rgyun du zhugs pa'i the tsom gyi mtshan nyid do/ /blo gros chen po ji ltar rgyun du zhugs pa tshul khrims mi snyems she na/ 'di lta ste/ sdug bsngal ba'i skye ba gnas kyi</text></item>
<item><p>111b8</p><section>mdo sde</section><text>mtshan nyid rab tu mthong bas mi snyems so/ /blo gros chen po snyems pa ni 'di lta ste/ tshul khrims dang brtul zhugs dang / dka' thub mi 'gyur ba dag gis byis pa so so'i skye bo longs spyod dang / bde ba 'dod pa rnams 'khor</text></item>
<item><p>112a1</p><section>mdo sde</section><text>bar skye ba gnyer te/ des mi snyems so/ /de de ltar mi snyems pa yang gzhan du bdag gis so so rang gis rig pa'i khyad par du 'gro bar yongs su sngo ste/ tshul khrims kyi yan lag gis rnam par mi rtog pa/ zag</text></item>
<item><p>112a2</p><section>mdo sde</section><text>pa med pa'i chos kyi mtshan nyid lta bur rab tu sbyor ro/ /de ni blo gros chen po rgyun du zhugs pa'i tshul khrims dang brtul zhugs snyems pa'i mtshan nyid yin no/ /blo gros chen po kun nas sbyor ba gsum spangs pa'i rgyun du zhugs</text></item>
<item><p>112a3</p><section>mdo sde</section><text>pa la ni 'dod chags dang / zhe sdang dang / gti mug mi 'byung ngo / /blo gros chen pos gsol ba/ bcom ldan 'das kyis 'dod chags ni rnam pa mang du bstan na/ de'i 'dod chags gang spangs pa lags/ bcom ldan 'das kyis bka'</text></item>
<item><p>112a4</p><section>mdo sde</section><text>stsal pa/ blo gros chen po yul la lus kyi dbang po'i 'dod chags bud med dang phrad pa las skyes pa/ da ltar bde ba la ma 'ongs pa na sdug bsngal skye ba'i rgyur 'gyur ba/ khu tshur dang / thal mo dang / mthang sprad pa dang / 'o byed pa</text></item>
<item><p>112a5</p><section>mdo sde</section><text>dang / 'khyud pa dang / snol ba dang / mig zur gyis blta ba dag gi 'dod chags de dag de la mi 'byung ngo / /de ci'i phyir zhe na/ 'di lta ste/ ting nge 'dzin gyi bde ba la gnas pa thob pas spangs pa yin te/ de'i mya ngan las 'das pa rtogs</text></item>
<item><p>112a6</p><section>mdo sde</section><text>par bya ba'i 'dod chags ni ma spangs so/ /blo gros chen po lan cig phyir 'ong ba'i mtshan nyid gang zhe na/ 'di lta ste/ mtshan mar lta ba'i mtshan gyi gzhi dang / mtshan nyid med pas gzugs kyi mtshan nyid du snang ba'i rnam par</text></item>
<item><p>112a7</p><section>mdo sde</section><text>rtog pa lan cig 'byung ngo / /bsam gtan gyi yul gyi mtshan nyid rab tu mthong bas 'jig rten 'dir lan cig 'ongs nas sdug bsngal mthar dbyung ba'i phyir yongs su mya ngan las 'da' ste/ de'i phyir phyir 'ong ba zhes bya'o/ /de la</text></item>
<item><p>112a8</p><section>mdo sde</section><text>blo gros chen po ji ltar na phyir mi 'ong ba yin zhe na/ 'di lta ste 'das pa dang / ma 'ongs pa dang / da ltar byung ba'i gzugs kyi mtshan nyid dngos po yod pa dang / med pa la mi 'jug pa dang / lta ba'i nyes pa bag la nyal gyi rnam par</text></item>
<item><p>112b1</p><section>mdo sde</section><text>rtog pa mi 'ong bas na phyir mi 'ong ba ste/ kun nas sbyor ba rnams spangs pas na phyir mi 'ong ba zhes bya'o/ /blo gros chen po dgra bcom pa ni bsam gtan du bya ba dang / ting nge 'dzin dang / rnam par thar pa dang / mngon par shes pa dang /</text></item>
<item><p>112b2</p><section>mdo sde</section><text>nyon mongs pa dang / sdug bsngal la rnam par rtog pa med pas dgra bcom pa zhes bya'o/ /blo gros chen pos gsol pa/ bcom ldan 'das kyis dgra bcom pa gsum du bka' stsal na/ bcom ldan 'das dgra bcom pa'i sgra 'di gang</text></item>
<item><p>112b3</p><section>mdo sde</section><text>dang sbyar/ ci bcom ldan 'das zhi ba phyogs gcig gi lam rab tu thob pa 'am/ de ste byang chub tu smon lam goms pa dge ba'i rtsa ba la rmongs pa 'am/ 'on te 'phrul sprul pa lags/ bcom ldan 'das kyis bka' stsal pa/ blo gros</text></item>
<item><p>112b4</p><section>mdo sde</section><text>chen po zhi ba phyogs gcig gi lam rab tu thob pas nyan thos yin te gzhan dag ma yin no/ /blo gros chen po byang chub sems dpa'i spyod pa spyad pas na smra ba dang / sangs rgyas 'phrul pas sprul pa gzhan rnams ni thabs la</text></item>
<item><p>112b5</p><section>mdo sde</section><text>mkhas pa dang / smon lam sngon du 'gro bas sangs rgyas kyi 'khor gyi dkyil 'khor mdzes par bya ba'i phyir 'khor gyi dkyil 'khor du skye ba ston to/ /blo gros chen po rnam par rtog pa 'jug pa'i gnas gzhan sna tshogs bstan pa</text></item>
<item><p>112b6</p><section>mdo sde</section><text>ni 'di lta ste/ 'bras bu thob par bya ba'i bsam gtan dang / bsam gtan du bya ba dang / bsam gtan pa las rnam par dben pa dang / rang gi sems snang bar khas len pas 'bras bu thob pas mtshan nyid du bstan to/ /</text></item>
<item><p>112b7</p><section>mdo sde</section><text>gzhan yang blo gros chen po gal te rgyun du zhugs pa 'di snyam du 'di dag ni kun nas sbyor ba yin te/ bdag ni 'di dag dang mi ldan par sems na gnyis su gyur cing bdag tu lta bar lhung ba dang / kun nas sbyor ba ma spangs</text></item>
<item><p>112b8</p><section>mdo sde</section><text>par 'gyur ro/ /gzhan yang blo gros chen po bsam gtan dang / tshad med pa dang / gzugs med pa'i khams las shin du bzla ba'i phyir/ rang gi sems snang ba'i mtshan nyid las ldog par bya ste/ 'du shes dang / tshor ba 'gog</text></item>
<item><p>113a1</p><section>mdo sde</section><text>pa'i snyoms par 'jug pa ni sems tsam pas na/ blo gros chen po rang gi sems snang ba'i rgyud las de yang 'da' bar mi rung 'o/ /de la 'di skad ces bya ste/ bsam gtan rnams dang tshad med dag /ting nge 'dzin dang gzugs</text></item>
<item><p>113a2</p><section>mdo sde</section><text>med rnams/ /'du shes 'gog pa ma lus par/ /sems tsam la ni yod pa min/ /rgyun tu chud kyi 'bras bu dang / /lan gcig 'ong gi de bzhin te/ /phyir mi 'ong ba'i 'bras bu dang / /dgra bcom nyid kyang sems 'khrul par/ /</text></item>
<item><p>113a3</p><section>mdo sde</section><text>bsam gtan bsam bya bsam gtan pa/ /spong dang bden pa mthong ba dang / /de dag rtog pa tsam yin par/ /gang gis rtogs pa de 'grol lo/ /gzhan yang blo gros chen po blo rnam pa gnyis te/ rab tu rnam par 'byed pa'i blo dang /</text></item>
<item><p>113a4</p><section>mdo sde</section><text>rnam par rtog pa'i mtshan nyid 'dzin pa la mngon par chags pas rab tu 'jog pa'i blo'o/ /de la blo gros chen po rab tu rnam par 'byed pa/ blo zhes bya ba ni 'di lta ste/ blo gang gis dngos po rang bzhin dang / mtshan nyid la rab tu gzhigs na mtha'</text></item>
<item><p>113a5</p><section>mdo sde</section><text>bzhi dang bral ba mi dmigs te/ de ni rab tu rnam par 'byed pa'i blo'o/ /de la blo gros chen po mtha' bzhi ni 'di lta ste/ gcig pa dang / tha dad pa dang / gnyis ga dang / gnyis ka ma yin pa dang / yod pa dang / med pa dang / rtag pa dang /</text></item>
<item><p>113a6</p><section>mdo sde</section><text>mi rtag pa dang bral ba ni mtha' bzhi zhes bshad do/ /blo gros chen po chos thams cad ni mtha' bzhi po de dag dang bral ba zhes bya'o/ /blo gros chen po mtha' bzhi po 'di chos thams cad yongs su brtags pa la rab tu sbyar bar bya'o/ /</text></item>
<item><p>113a7</p><section>mdo sde</section><text>de la blo gros chen po rnam par rtog pa'i mtshan nyid 'dzin pa la mngon par chags pas rab tu 'jog pa'i blo gang zhe na/ 'di lta ste/ blo gros chen po rnam par rtog pa'i mtshan nyid 'dzin pa la mngon par chags pa gang gis tsha ba dang /</text></item>
<item><p>113a8</p><section>mdo sde</section><text>gsher ba dang / g.yo ba dang / sra ba yang dag pa ma yin pa yongs su rtog pa'i mtshan nyid 'byung ba chen po rnams su dam 'cha' ba dang / rgyu dang mtshan nyid dang / dpe mngon par chags pas yang dag pa ma yin par/</text></item>
<item><p>113b1</p><section>mdo sde</section><text>sgro 'dogs pas sgro 'dogs te/ de ni rnam par rtog pa'i mtshan nyid 'dzin pa la mngon par chags pas rab tu 'jog pa'i blo'o/ /blo gros chen po de ni blo gnyis kyi mtshan nyid de/ blo gnyis kyi mtshan nyid gang dang ldan pas</text></item>
<item><p>113b2</p><section>mdo sde</section><text>byang chub sems dpa' sems dpa' chen po chos dang gang zag la bdag med pa'i mtshan nyid rtogs par khong du chud cing / snang ba med pa'i blo rab tu rnam par 'byed pa spyod pa'i sa la mkhas pa rnams sa dang po rab tu 'thob ste/</text></item>
<item><p>113b3</p><section>mdo sde</section><text>ting nge 'dzin brgya la snyoms par 'jug /ting nge 'dzin gyi bye brag rab tu thob pas sangs rgyas dang byang chub sems dpa' brgya yang mthong / bskal pa brgyar thog ma'i mtha' dang / tha ma'i mtha'i 'jug zhing brgya yang snang</text></item>
<item><p>113b4</p><section>mdo sde</section><text>bar byed de/ zhing brgya yang snang bar byas nas gong nas gong du sa'i mtshan nyid kyi cho ga shes te/ smon lam gyi bye brag gis rnam par 'phrul zhing chos kyi sprin gyi dbang bskur bas dbang bskur te/ de bzhin gshegs pa'i so so</text></item>
<item><p>113b5</p><section>mdo sde</section><text>rang gis thob nas mthar thug pa'i gnas bcu dang rab tu ldan pa'i chos su gyur te/ so so rang gis rig pa'i bde bas mnyam par bzhag cing sems can yongs su smin par bya ba'i phyir sprul pa'i 'od zer sna tshogs kyis rnam par</text></item>
<item><p>113b6</p><section>mdo sde</section><text>mdzes so/ /blo gros chen po gzhan yang byang chub sems dpa' sems dpa' chen pos 'byung ba chen po dang / 'byung ba las gyur pa la mkhas par bya'o/ /blo gros chen po ji ltar na byang chub sems dpa' sems dpa' chen po</text></item>
<item><p>113b7</p><section>mdo sde</section><text>'byung ba chen po dang / 'byung ba las gyur pa la mkhas pa yin zhe na/ blo gros chen po de la byang chub sems dpa' sems dpa' chen po 'di la yang dag par rab tu slob ste/ gang la 'byung ba chen po skye ba med pa de ni bden pa'o/ /</text></item>
<item><p>113b8</p><section>mdo sde</section><text>'byung ba chen po 'di dag ni yang dag par ma byung ba'o zhes rab tu mthong ngo / /de ltar rab tu mthong bas rang gi sems snang ba tsam du khong du chud pa dang / phyi rol gyi dngos po dngos po med pa'i phyir 'di lta ste/ khams gsum</text></item>
<item><p>114a1</p><section>mdo sde</section><text>'di ni 'byung ba dang 'byung ba las gyur pa med pa/ ming dang rnam par rtog pa tsam/ ming dang rang gi sems snang ba rnam par rtog pa tsam ste/ mtha' bzhi'i tshul rnam par dag pa bdag dang / bdag gi med pa/</text></item>
<item><p>114a2</p><section>mdo sde</section><text>rang gi mtshan nyid kyi gnas yang dag pa j-i lta ba bzhin du gnas pa/ rang gi mtshan nyid ma skyes par grub par rab tu mthong ngo / /de la blo gros chen po ji ltar na 'byung ba chen po rnams kyi 'byung ba las gyur pa yin zhe na/</text></item>
<item><p>114a3</p><section>mdo sde</section><text>'di lta ste/ blo gros chen po gsher bar rnam par rtog pa 'byung ba chen po ni phyi nang gi chu'i khams sgrub bo/ /blo gros chen po tsha bar rnam par rtog pa 'byung ba chen po ni phyi nang gi me'i khams sgrub bo/ /blo gros chen po g.yo bar</text></item>
<item><p>114a4</p><section>mdo sde</section><text>rnam par rtog pa 'byung ba chen po ni phyi nang gi rlung gi khams sgrub bo/ /blo gros chen po gzugs bye brag 'byed pa rnam par rtog pa'i 'byung ba chen po ni phyi nang gi sa'i khams nam mkha' dang bcas pa bskyed do/ /log pa la</text></item>
<item><p>114a5</p><section>mdo sde</section><text>bden par chags pas ni phung po lnga 'dus pa dang / 'byung ba chen po dang 'byung ba las gyur pa skye'o/ /blo gros chen po rnam par shes pa yang tshig dang / yul sna tshogs la mngon par chags shing 'dod pa'i rgyus 'gro ba gzhan</text></item>
<item><p>114a6</p><section>mdo sde</section><text>du mtshams sbyor bar 'byung ngo / /sa'i 'byung ba dang 'byung ba las gyur pa rnams la ni rgyu 'byung ba chen po rnams yod kyi/ 'byung ba chen po rnams ni med do/ /de ci'i phyir zhe na/ blo gros chen po 'di lta ste/ dngos po dang /</text></item>
<item><p>114a7</p><section>mdo sde</section><text>mtshan ma dang / mtshan nyid dang dbyibs dang / bya ba'i bdag nyid dang / sbyor ba med pas 'byung ba chen po rnams mi skye'o/ /dngos po dang mtshan ma dang / mtshan nyid dang / dbyibs dang / bya ba dang sbyor bar ldan pa rnams</text></item>
<item><p>114a8</p><section>mdo sde</section><text>kyi bya ba 'dus pa las skye bar 'gyur gyi/ mtshan ma dang mi ldan pa las ma yin no/ /de lta bas na blo gros chen po 'byung ba chen po dang / 'byung ba las gyur pa'i mtshan nyid ni mu stegs byed rnams kyis rnam par brtags pa yin te/</text></item>
<item><p>114b1</p><section>mdo sde</section><text>ngas ni ma yin no/ /gzhan yang blo gros chen po phung po rnams ni gzugs med de/ tshor ba dang / 'du shes dang / 'du byed rnams dang / rnam par shes pa rnams so/ /blo gros chen po gzugs ni 'byung ba bzhi las gyur pa dang /</text></item>
<item><p>114b2</p><section>mdo sde</section><text>phan tshun du mtshan nyid mi mthun pa'i 'byung ba rnams so/ /blo gros chen po gzugs med pa bzhir bgrang ba med de/ nam mkha' bzhin no/ /'di lta ste/ blo gros chen po nam mkha' ni grangs kyi mtshan nyid las</text></item>
<item><p>114b3</p><section>mdo sde</section><text>'das mod kyi/ 'on kyang gcig ni nam mkha'o zhes rnam par rtog pa de bzhin du/ blo gros chen po phung po rnams kyang grangs kyi mtshan nyid dang / bgrang ba las 'das te dngos po dang / dngos po med pa</text></item>
<item><p>114b4</p><section>mdo sde</section><text>rnam par spangs pa mtha' bzhi dang bral yang byis pa rnams kyis grangs dang / bgrang bar brjod pas rab tu brjod de/ 'phags pa rnams kyi ni ma yin no/ /blo gros chen po 'phags pa rnams kyis ni sgyu ma'i gzugs</text></item>
<item><p>114b5</p><section>mdo sde</section><text>sna tshogs lta bur gcig dang / tha dad pa spangs par 'dogs te/ rmi lam dang / gzugs brnyan gyi skyes bu gnas gzhan ma yin pa dang / 'phags pa'i ye shes rtogs pa la shin tu rmongs pa'i phyir phung por</text></item>
<item><p>114b6</p><section>mdo sde</section><text>rnam par rtog pa snang ngo / /blo gros chen po de ni phung po rnams kyi phung po'i rang bzhin gyi mtshan nyid de/ rnam par rtog pa de khyod kyis bzlog par bya'o/ /rnam par bzlog nas sangs rgyas kyi zhing thams cad du 'khor gyi dkyil</text></item>
<item><p>114b7</p><section>mdo sde</section><text>'khor dang / mu stegs can gyi lta ba bzlog pa'i phyir rab tu dben pa'i chos bstan par bya'o/ /blo gros chen po rab tu dben pa'i chos bstan pa byas pas ni/ chos la bdag med pa mthong ba rnam par dag par 'gyur/</text></item>
<item><p>114b8</p><section>mdo sde</section><text>ring du song ba'i sa la'ang rab tu 'jug par 'gyur ro/ /de la ring du song ba'i sa chen por rab tu zhugs pas ting nge 'dzin du ma la dbang byed par 'gyur ro/ /yid kyi lus rab tu thob pas sgyu ma lta bu'i ting nge 'dzin rab tu 'thob po/ /</text></item>
<item><p>115a1</p><section>mdo sde</section><text>de stobs dang / mngon par shes pa dang / dbang rnams rtogs par khong du chud pas sa lta bur sems can thams cad kyi 'tsho bar 'gyur ro/ /'di lta ste/ blo gros chen pos ni sems can thams cad kyi 'tsho ba</text></item>
<item><p>115a2</p><section>mdo sde</section><text>yin te/ de bzhin du byang chub sems dpa' sems dpa' chen po yang sems can thams cad kyi 'tsho bar gyur pa yin no/ /gzhan yang blo gros chen po mya ngan las 'das pa rnam pa bzhi ste/ bzhi gang zhe na/ 'di lta ste/</text></item>
<item><p>115a3</p><section>mdo sde</section><text>dngos po'i rang bzhin med pa'i mya ngan las 'das pa dang / mtshan nyid sna tshogs kyi dngos po med pa'i mya ngan las 'das pa dang / rang gi mtshan nyid kyi dngos po med par rtogs pa'i mya ngan las 'das pa dang / phung po rnams</text></item>
<item><p>115a4</p><section>mdo sde</section><text>kyi rang dang spyi'i mtshan nyid kyi rgyud kyi rgyun chad pa'i mya ngan las 'das pa dang / de dag ni blo gros chen po mu stegs byed rnams kyi mya ngan las 'das pa yin te/ nga'i gsung rab la ma yin no/ /blo gros chen po nga'i gsung rab la ni</text></item>
<item><p>115a5</p><section>mdo sde</section><text>rnam par rtog pa dang bcas pa'i yid kyi rnam par shes pa bzlog pa'i mya ngan las 'das pa zhes bya'o/ /blo gros chen pos gsol pa/ bcom ldan 'das kyis rnam par shes pa brgyad du rnam par ma gzhag gam/ bcom</text></item>
<item><p>115a6</p><section>mdo sde</section><text>ldan kyis bka' stsal pa/ rnam par bzhag go/ /blo gros chen po de gal te/ bcom ldan 'das rnam par gzhag na ji ltar yid rnam par shes pa ldog par 'gyur la/ rnam par shes pa bdun rnams ni ma lags/</text></item>
<item><p>115a7</p><section>mdo sde</section><text>bcom ldan 'das kyis bka' stsal pa/ de'i rgyu dang dmigs pa'i phyir rnam par shes pa 'dus pa bdun rnams 'byung bar 'gyur te/ blo gros chen po yid kyi rnam par shes pa yul bye brag 'byed pa la mngon par chags shing 'byung</text></item>
<item><p>115a8</p><section>mdo sde</section><text>bas bag chags kyis kun gzhi rnam par shes pa sh-in tu rgyas par byed do/ /yid dang lhan cig tu bdag dang bdag gir 'dzin pa la mngon par chags pas ngar sems pa lta bur rjes su 'jug ste/ kun gzhi rnam par shes pa</text></item>
<item><p>115b1</p><section>mdo sde</section><text>rgyur gyur cing de la dmigs pa las tha dad pa ma yin pa'i mtshan nyid do/ /rang gi sems snang ba'i yul la mngon par chags pas gcig gi rgyur gcig gyur pa'i sems pa 'byung ste/ blo gros chen po rgya mtsho yi rlabs lta</text></item>
<item><p>115b2</p><section>mdo sde</section><text>bur rang gi sems snang ba'i yul gyi rlung gis bskyod pas 'jug cing ldog go/ /de lta bas na blo gros chen po yid kyi rnam par shes pa bzlog pas rnam par shes pa bdun rnams kyang ldog par 'gyur ro/ /de la 'di skad ces bya</text></item>
<item><p>115b3</p><section>mdo sde</section><text>ste/ bya ba dang ni mtshan nyid dang / /dngos por mya ngan nga mi 'da'/ /rnam rtog rnam par shes pa las/ /bzlog pas mya ngan nga 'das so/ /de rgyu de la dmigs pa ste/ /yid kyi rgyud kyang shin tu gnas/ /sems kyi rgyud</text></item>
<item><p>115b4</p><section>mdo sde</section><text>rnams de 'byin te/ /rnam par shes pa'ang rab tu gnas/ /ji ltar chu chen zad nas ni/ /rlabs rnams kun tu mi 'byung ltar/ /de bzhin rnam shes sna tshogs kyang / /'gags na 'byung bar mi 'gyur ro/ /gzhan yang blo</text></item>
<item><p>115b5</p><section>mdo sde</section><text>gros chen po kun brtags pa'i rang bzhin rab tu dbye ba'i tshul gyi mtshan nyid rab tu tha dad pa rtogs pa gang gis khyod dang / byang chub sems dpa' sems dpa' chen po gzhan rnams rnam par rtog pa dang / brtags pa</text></item>
<item><p>115b6</p><section>mdo sde</section><text>spangs shing / 'phags pa bdag gi so so rang gi rig pa dang / mu stegs can gyi tshul dang / yul shin tu mthong ba'i blo gzung ba dang / 'dzin pa'i rnam par rtog pa spangs nas gzhan gyi dbang gi mtshan nyid sna tshogs</text></item>
<item><p>115b7</p><section>mdo sde</section><text>rnam pa tha dad pa kun brtags pa'i rang bzhin lta bur so sor mi rtog par 'gyur ba'i kun brtags pa'i rang bzhin rab tu dbye ba'i tshul gyi mtshan nyid bstan to/ /de la blo gros chen po kun brtags pa'i rang bzhin rab tu dbye ba'i tshul</text></item>
<item><p>115b8</p><section>mdo sde</section><text>gyi mtshan nyid gang zhe na/ 'di lta ste/ brjod pa la rnam par rtog pa dang / smra bar bya ba la rnam par rtog pa dang / mtshan nyid la rnam par rtog pa dang / nor la rnam par rtog pa dang / rang bzhin la rnam par rtog pa dang / rgyu la rnam par</text></item>
<item><p>116a1</p><section>mdo sde</section><text>rtog pa dang / lta ba la rnam par rtog pa dang / rig pa la rnam par rtog pa dang / skye ba la rnam par rtog pa dang / skye ba med pa la rnam par rtog pa dang / 'brel pa la rnam par rtog pa dang / bcings pa dang ma bcings pa</text></item>
<item><p>116a2</p><section>mdo sde</section><text>la rnam par rtog pa yin te/ de ni blo gros chen po brjod pa yongs su brtags pa'i rang bzhin rab tu dbye ba'i tshul gyi mtshan nyid do/ /de la blo gros chen po brjod pa la rnam par rtog pa gang zhe na/ 'di lta ste/ dbyangs dang glu snyan pa sna</text></item>
<item><p>116a3</p><section>mdo sde</section><text>tshogs la mngon par chags pa yin te/ de ni blo gros chen po brjod pa la rnam par rtog pa'o/ /de la blo gros chen po smra bar bya ba la rnam par rtog pa gang zhe na/ 'di lta ste/ gang ci'ang rung smra bar bya ba'i dngos po'i rang bzhin 'phags</text></item>
<item><p>116a4</p><section>mdo sde</section><text>pa'i ye shes dang / rtogs pas shes par bya ba gang la gnas te/ brjod pa 'jug par 'gyur ba yod do zhes rnam par rtog pa'o/ /de la blo gros chen po mtshan nyid la rnam par rtog pa gang zhe na/ 'di lta ste/ smra bar bya ba smig rgyu lta bu</text></item>
<item><p>116a5</p><section>mdo sde</section><text>la mtshan nyid sna tshogs su mngon par chags pas mngon par zhen te/ 'di lta ste/ dngos po thams cad la tsha ba dang / gsher ba dang / g.yo ba dang / sra ba'i mtshan nyid du rnam par rtog pa'o/ /de la nor la rnam par rtog pa gang zhe na/</text></item>
<item><p>116a6</p><section>mdo sde</section><text>'di lta ste/ gser dang dngul dang / nor rin po che rnam pa mang po'i yul brjod pa'o/ /de la rang bzhin la rnam par rtog pa gang zhe na/ 'di lta ste/ dngos po'i ngo bo nyid du 'dzin cing / 'di lta ste/ 'di ni 'di bzhin gyi gzhan du ma</text></item>
<item><p>116a7</p><section>mdo sde</section><text>yin no zhes log par rnam par rtog pa'i lta bas rnam par lta'o/ /de la rgyu la rnam par rtog pa gang zhe na/ 'di lta ste/ rgyu dang rkyen gang gis rgyu'i mtshan nyid las skye ba yod pa dang / med par snang bar byed pa de ni rgyu la rnam par rtog pa'o/ /de la lta ba la rnam</text></item>
<item><p>116a8</p><section>mdo sde</section><text>par rtog pa gang zhe na/ 'di lta ste/ yod pa dang / med pa dang / gcig pa dang / tha dad pa dang / gnyis ka dang / gnyis ka ma yin par log par lta ba'i mu stegs can gyi rnam par rtog pa la mngon par chags pa'o/ /de la rigs la rnam par rtog pa</text></item>
<item><p>116b1</p><section>mdo sde</section><text>gang zhe na/ 'di lta ste/ bdag dang bdag gi mtshan nyid rigs pas brtsad de ston pa'o/ /de la skye ba la rnam par rtog pa gang zhe na/ 'di lta ste/ rkyen rnams kyi dngos po yod pa dang / med pa skye bar mngon par chags pa'o/ /de la mi skye ba la rnam par</text></item>
<item><p>116b2</p><section>mdo sde</section><text>rtog pa gang zhe na/ 'di lta ste/ dngos po thams cad rgyu med pa'i lus sngon ma skyes pa yin te/ ma byung ba las rkyen kyis 'byung ba'o/ /de la 'brel par rnam par rtog pa gang zhe na/ 'di lta ste/ gser gyi skud pa bzhin du gang dang gang du 'brel</text></item>
<item><p>116b3</p><section>mdo sde</section><text>pa'o/ /de la bcings pa dang / ma bcings pa la rnam par rtog pa gang zhe na/ 'di lta ste/ bcings pa'i rgyu dang / bcing bar bya ba mngon par chags pa bzhin te/ ji ltar skyes bu thabs dang ldan pas thag pa la mdud pa bor ba dang 'grol ba lta</text></item>
<item><p>116b4</p><section>mdo sde</section><text>bu'o/ /blo gros chen po de dag ni kun brtags pa'i rang bzhin rab tu dbye ba'i tshul gyi mtshan nyid de/ kun brtags pa'i rang bzhin rab tu dbye ba'i tshul gyi mtshan nyid de la byis pa so so'i skye bo thams cad mngon par chags te/ blo gros chen</text></item>
<item><p>116b5</p><section>mdo sde</section><text>po gzhan gyi dbang gi mtshan nyid la yod pa dang med par mngon par chags pas yongs su brtags pa'i mtshan nyid sna tshogs la mngon par chags te/ sgyu ma'i gnas sna tshogs mthong ba bzhin no/ /byis pa rnams kyi sgyu ma gzhan du</text></item>
<item><p>116b6</p><section>mdo sde</section><text>mthong ba'i blos rnam par rtog ste/ blo gros chen po sna tshogs dang sgyu ma ni gcig pa'ang ma yin/ tha dad pa'ang ma yin no/ /gal te tha dad na ni sna tshogs sgyu ma'i rgyu las byung ba ma yin par 'gyur ro/ /de ste sna tshogs dang tha mi dad</text></item>
<item><p>116b7</p><section>mdo sde</section><text>na ni sgyu ma dang / sna tshogs bye brag med par 'gyur ro/ /de'i bye brag mthong bas na gcig pa'ang ma yin/ tha dad pa'ang ma yin no/ /des na de'i phyir blo gros chen po khyod dang / byang chub sems dpa' sems dpa' chen po gzhan</text></item>
<item><p>116b8</p><section>mdo sde</section><text>dag gis sgyu ma yod pa dang med par mi chags par bya'o/ /de la 'di skad ces bya ste/ sems ni yul dang kun tu 'brel/ /rtog pa la ni rnam shes 'jug /snang ba med dang bye brag la/ /shes rab yang dag rab tu 'jug /kun brtags pa yi rang</text></item>
<item><p>117a1</p><section>mdo sde</section><text>bzhin yod/ /gzhan gyi dbang ni med pa ste/ /nor pa dag gis brtags pa snang / /gzhan gyi dbang la mi rtog go/ /yan lag dbang pos grub pa yi/ /sgyu ma ji ltar mi grub pa/ /de bzhin mtshan ma sna tshogs kyang / /rab tu</text></item>
<item><p>117a2</p><section>mdo sde</section><text>brtags na mi 'grub bo/ /mtshan ma gnas ngan len kyi dngos/ /'ching ba sems las byung ba ste/ /mi shes rnams kyis kun brtags pa/ /gzhan gyi dbang du'ang rnam par rtog /gang 'di brtags pa'i dngos po 'di/ /de nyid gzhan</text></item>
<item><p>117a3</p><section>mdo sde</section><text>gyi dbang yin te/ /brtags pa sna tshogs snang ba ni/ /gzhan gyi dbang du de brjod do/ /kun rdzob dang ni don dam ste/ /rgyu las skyes pa gsum du med/ /brtags pa dag ni kun rdzob bshad/ /de 'chad 'phags pa'i spyod yul lo/ /rnal</text></item>
<item><p>117a4</p><section>mdo sde</section><text>'byor can gyi dngos po ltar/ /sna tshogs gcig tu rnam mdzes kyang / /de la sna tshogs yod pa min/ /de bzhin brtags pa'i mtshan nyid do/ /ji ltar rab rib can dag gis/ /snang ba'i gzugs la sna tshogs brtags/ /rab rib</text></item>
<item><p>117a5</p><section>mdo sde</section><text>gzugs min gzugs med min/ /de bzhin mkhas pas gzhan gyi dbang / /ji ltar gser rnams dag pa dang / /chu'ang rnyog pa spangs pa dang / /nam mkha' dag ni sprin med ltar/ /de bzhin dag pa rab tu brtags/ /brtags</text></item>
<item><p>117a6</p><section>mdo sde</section><text>pa la ni dngos po med/ /gzhan gyi dbang ni yod pa ste/ /sgro btags pa dang skur pa dang / /rnam par brtags na 'jig par 'gyur/ /gal te brtags pa dngos med la/ /bden par gzhan gyi dbang yod na/ /dngos po med par</text></item>
<item><p>117a7</p><section>mdo sde</section><text>dngos po ste/ /dngos po med las dngos po 'byung / /kun brtags pa la gnas nas ni/ /gzhan gyi dbang ni nye bar dmigs/ /ming dang mtshan ma 'brel pa las/ /kun brtags pa ni skye bar 'gyur/ /brtags pa shin tu</text></item>
<item><p>117a8</p><section>mdo sde</section><text>ma grub ste/ /gzhan las byung ni ma yin no/ /de tshe don dam rang bzhin ni/ /shin tu dag pa shes par 'gyur/ /kun brtags pa ni rnam bcu ste/ /gzhan gyi dbang ni rnam pa drug /so so rang gi de bzhin ny-id/ /rig bya'o de phyir bye brag med/ /</text></item>
<item><p>117b1</p><section>mdo sde</section><text>chos lnga yang dag nyid yin te/ /de bzhin du yang rang bzhin gsum/ /rnal 'byor can gyis de bsgoms na/ /de bzhin nyid las mi 'da'o/ /mtshan ma dag ni gzhan gyi dbang / /gang ming de ni brtags pa ste/ /kun brtags pa dang mtshan ma</text></item>
<item><p>117b2</p><section>mdo sde</section><text>ni/ /gzhan gyi dbang las 'byung ba'o/ /blo yis rnam par gzhigs na ni/ /gzhan dbang med cing brtags pa'ang med/ /grub pa'i dngos po yod med na/ /blo yis ci zhig rnam par brtags/ /yod med rnam par spangs pa yi/ /</text></item>
<item><p>117b3</p><section>mdo sde</section><text>grub pa'i dngos po yod na ni/ /yod dang med las grol ba yi/ /dngos po gnyis su ji ltar 'gyur/ /kun brtags pa yi rang bzhin la/ /rang bzhin gnyis ni rab gnas te/ /brtags pa dag ni sna tshogs snang / /rnam dag</text></item>
<item><p>117b4</p><section>mdo sde</section><text>'phags pa'i spyod yul lo/ /brtags pa sna tshogs snang ba ni/ /gzhan gyi dbang zhes brjod pa ste/ /rnam pa gzhan du brtags na ni/ /mu stegs smra la gnas par 'gyur/ /rtog pa brtags shes bya ba ste/ /mthong ba'i</text></item>
<item><p>117b5</p><section>mdo sde</section><text>phyir na rgyu las byung / /rnam rtog gnyis las grol ba ni/ /de nyid yongs su grub pa yin/ /yang blo gros chen pos gsol pa/ bcom ldan 'das 'phags pa so so rang gi ye shes dang / theg pa gcig po rtogs pa'i mtshan nyid</text></item>
<item><p>117b6</p><section>mdo sde</section><text>gang gis bdag dang / byang chub sems dpa' sems dpa' chen po gzhan rnams 'phags pa so so rang gi ye shes dang / theg pa gcig po la mkhas shing / sangs rgyas kyi chos thams cad la gzhan gyi dring la mi 'jog par 'gyur</text></item>
<item><p>117b7</p><section>mdo sde</section><text>ba'i 'phags pa so so rang gi ye shes rtogs pa dang / theg pa gcig po'i mtshan nyid bshad du gsol/ bcom ldan 'das kyis bka' stsal pa/ blo gros chen po de'i phyir shin tu legs par nyon la yid la zung shig dang /</text></item>
<item><p>117b8</p><section>mdo sde</section><text>ngas khyod la bshad do/ /legs so bcom ldan 'das shes gsol nas/ byang chub sems dpa' sems dpa' chen po blo gros chen po/ bcom ldan 'das la slar nyan pa dang / bcom ldan 'das kyis 'di skad ces bka' stsal to/ /</text></item>
<item><p>118a1</p><section>mdo sde</section><text>blo gros chen po byang chub sems dpa' sems dpa' chen po gcig tu dben par song ste/ tshad ma dang / yid brtan pa'i lung la rnam par rtog pa med pas/ so so rang gi blos rnam par dpyod de/ gzhan gyi dring la mi</text></item>
<item><p>118a2</p><section>mdo sde</section><text>'jog cing / lta ba dang / rnam par rtog pa spangs nas/ gong nas gong du de bzhin gshegs pa'i sa la rab tu 'jug par 'bad do/ /blo gros chen po de ni so so rang gi 'phags pa'i ye shes rtogs pa'i mtshan nyid do/ /de la theg pa</text></item>
<item><p>118a3</p><section>mdo sde</section><text>chen po rtogs pa'i mtshan nyid gang zhe na/ 'di lta ste/ theg pa gcig gi lam rig cing khong du chud pas theg pa gcig ces bya'o/ /theg pa gcig gi lam rig cing khong du chud pa gang zhe na/ 'di lta ste/ gzung ba dang / 'dzin pa'i</text></item>
<item><p>118a4</p><section>mdo sde</section><text>rnam par rtog pa yang dag pa nyid ji lta ba bzhin du gnas pas rnam par rtog pa mi 'byung ba'i phyir theg po gcig po khong du chud par byas pa yin no/ /blo gros chen po theg pa gcig po khong du chud pa 'di ni nga ma gtogs par mu stegs</text></item>
<item><p>118a5</p><section>mdo sde</section><text>can gzhan dang / nyan thos dang / rang sangs rgyas dang / tshangs pa la sogs pas ston pa sngon ma thob pa thob bo/ /des na de'i phyir blo gros chen po theg pa gcig ces bya'o/ /blo gros chen pos gsol pa/ bcom ldan 'das</text></item>
<item><p>118a6</p><section>mdo sde</section><text>kyis ci'i slad du theg pa gsum du bshad de theg pa gcig tu ma bshad/ bcom ldan 'das kyis bka' stsal pa/ blo gros chen po 'di ltar nyan thos dang / rang sangs rgyas thams cad ni de bzhin gshegs pa'i 'dul ba dang /</text></item>
<item><p>118a7</p><section>mdo sde</section><text>rab tu dben pa'i rnal 'byor gyi lung gis 'grol gyi rang gis ma yin te/ blo gros chen po bdag nyid yongs su mya ngan las mi 'da' ba'i chos can yin pas na/ nyan thos dang / rang sangs rgyas thams cad la theg pa gcig</text></item>
<item><p>118a8</p><section>mdo sde</section><text>tu ma bshad do/ /gzhan yang blo gros chen po nyan thos dang / rang sangs rgyas thams cad ni shes bya'i sgrib pa dang / las kyi bag chags ma spangs pa'i phyir/ chos la bdag med pa ma rtogs shing bsam gyis mi khyab</text></item>
<item><p>118b1</p><section>mdo sde</section><text>par 'gyur ba'i shi 'pho ma thob pas nyan thos rnams la theg pa gsum du bstan te/ theg pa gcig tu ma yin no/ /blo gros chen po de dag nam nyes pa'i bag chags thams cad spangs shing / chos la bdag med par rtogs pa de na</text></item>
<item><p>118b2</p><section>mdo sde</section><text>de dag bag chags kyi nyes pa dang / ting nge 'dzin gyis myos pa med par gyur nas zag pa med pa'i dbyings nas slar sad de/ yang 'jig rten dang / 'jig rten las 'das pa zag pa med pa'i dbyings su gtogs pa'i tshogs rnams</text></item>
<item><p>118b3</p><section>mdo sde</section><text>yongs su skang nas/ chos kyi sku bsam gyis mi khyab pa la dbang byed pa rab tu 'thob par 'gyur ro/ /de la 'di skad ces bya ste/ lha yi theg dang tshangs pa'i theg /nyan thos kyi'ang de bzhin te/ /de bzhin gshegs dang rang rgyal</text></item>
<item><p>118b4</p><section>mdo sde</section><text>gyi/ /theg pa de dag ngas bshad do/ /ji srid sems can 'jug pa'i bar/ /theg pa dag la thug pa med/ /sems ni shin tu gyur pa na/ /theg pa med cing 'gro ba'ang med/ /theg pa rnam par gzhag med kyang / /sems</text></item>
<item><p>118b5</p><section>mdo sde</section><text>can rnams ni drang ba'i phyir/ /theg pa tha dad ngas bshad de/ /theg pa gcig tu ngas bstan to/ /de bzhin rnam grol gsum po dang / /chos la bdag med de nyid dang / /mnyam nyid ye shes nyon mongs pa/ /rnam par</text></item>
<item><p>118b6</p><section>mdo sde</section><text>grol bas de dag spangs/ /ji ltar shing dag rgya mtsho la/ /rlabs rnams kyis ni rnam par g.yengs/ /de bzhin nyan thos rmongs pa yang / /mtshan nyid rnams kyis rab tu g.yengs/ /kun nas ldang dang bral mod kyi/ /</text></item>
<item><p>118b7</p><section>mdo sde</section><text>nyon mongs bag chags rnams dang 'brel/ /ting 'dzin myos pas de myos te/ /zag pa med pa'i dbyings na 'khod/ /mtha' mar phyin pa de la med/ /phyir yang de las mi ldog ste/ /ting nge 'dzin gyi lus thob nas/ /</text></item>
<item><p>118b8</p><section>mdo sde</section><text>bskal pa'i bar du de mi sad/ /ji ltar skyes bu ra ro ba/ /chang dang bral nas sangs 'gyur bzhin/ /de na de dag nga yi yang / /chos kyi sku ni thob par 'gyur/ /</text></item>
<item><p>119a1</p><section>mdo sde</section><text>lang kar gshegs pa sum khri drug stong pa las chos thams cad bsdus pa zhes bya ba'i le'u ste gnyis pa'o// // de nas yang bcom ldan 'das kyis byang chub sems dpa' sems dpa' chen po blo gros chen po la 'di</text></item>
<item><p>119a2</p><section>mdo sde</section><text>skad ces bka' stsal to/ /blo gros chen po yid kyi lus rtogs par rab tu dbye ba'i mtshan nyid rab tu bstan gyis/ de shin tu legs par nyon la yid la zung shig dang ngas khyod la bshad do/ /legs so bcom ldan 'das shes gsol</text></item>
<item><p>119a3</p><section>mdo sde</section><text>nas/ byang chub sems dpa' sems dpa' chen po blo gros chen po bcom ldan 'das la slar nyan pa dang / de la bcom ldan 'das kyis 'di skad ces bka' stsal to/ /blo gros chen po yid kyi lus rnam pa gsum ste/ rnam pa gsum</text></item>
<item><p>119a4</p><section>mdo sde</section><text>gang zhe na/ 'di lta ste/ ting nge 'dzin gyi bde ba la snyoms par 'jug pa'i yid kyi lus dang / chos kyi ngo bo nyid rtogs pa khong du chud pa'i yid kyi lus dang / rigs su lhan c-ig skyes pa'i 'du byed kyi bya ba'i yid kyi lus te/ sa dang po</text></item>
<item><p>119a5</p><section>mdo sde</section><text>nas gong nas gong du sa'i mtshan nyid yongs su shes pas rnal 'byor can rnams kyis thob par 'gyur ro/ /de la blo gros chen po ting nge 'dzin gyi bde ba la snyoms par 'jug pa'i yid kyi lus gang zhe na/ 'di lta ste/ sa gsum dang</text></item>
<item><p>119a6</p><section>mdo sde</section><text>bzhi dang lnga la rang gi sems rnam pa mang po dben par spyod pas sems kyi rgya mtsho la 'jug pa'i rnam par shes pa'i rlabs kyi mtshan nyid bde ba la snyoms par 'jug pa'i yid mi 'byung ste/ rang gi sems snang ba'i yul dngos po</text></item>
<item><p>119a7</p><section>mdo sde</section><text>yod pa dang / dngos po med pa yongs su shes pas yid kyi lus shes bya'o/ /de la chos kyi ngo bo nyid rtogs par khong du chud pa'i yid kyi lus gang zhe na/ 'di lta ste/ sa brgyad la sgyu ma la sogs pa'i chos la snang ba med pa'i rab</text></item>
<item><p>119a8</p><section>mdo sde</section><text>tu rnam par 'byed pa'i khong du chud pas sems kyi gnas shin tu gyur te/ sgyu ma lta bu'i ting nge 'dzin rab tu thob pa dang / ting nge 'dzin gyi sgo gzhan dag rab tu thob pa dang / mtshan ma dang dbang dang / mngon par shes pa du ma'i</text></item>
<item><p>119b1</p><section>mdo sde</section><text>me tog rgyas shing yid kyi mgyogs pa dang mtshungs pa sgyu ma dang / rmi lam dang / gzugs brnyan lta bu 'byung ba las gyur pa ma yin la/ 'byung ba dang / 'byung ba las gyur pa 'dra bar gzugs thams cad kyi yan lan sna tshogs 'dus</text></item>
<item><p>119b2</p><section>mdo sde</section><text>pa sangs rgyas kyi zhing thams cad du 'khor gyi dkyil 'khor du rjes su song ba'i lus de ni chos kyi ngo bo nyid rtogs par khong du chud pa'i phyir yid kyi lus shes bya'o/ /de la ris su lhan cig skyes pa'i 'du byed kyi bya ba'i yid kyi lus gang zhe</text></item>
<item><p>119b3</p><section>mdo sde</section><text>na/ 'di lta ste/ sangs rgyas kyi chos thams cad so so rang gis rig pa bde ba'i mtshan nyid khong du chud pas ris su lhan cig skyes pa'i 'du byed kyi bya ba yid kyi lus shes bya'o/ /blo gros chen po lus gsum gyi mtshan nyid rab tu rnam</text></item>
<item><p>119b4</p><section>mdo sde</section><text>par 'byed pa shes pa 'di la khyod kyis brtson par bya'o/ /de la 'di skad ces bya ste/ theg chen nga yi theg ma yin/ /yi ge med cing sgra yang med/ /bden pa med de rnam thar med/ /snang ba med cing spyod yul med/ /'on kyang theg chen</text></item>
<item><p>119b5</p><section>mdo sde</section><text>theg pa ste/ /ting nge 'dzin la dbang byed cing / /yid kyi lus ni sna tshogs la/ /dbang gi me tog dag gis brgyan/ /de nas yang byang chub sems dpa' sems dpa' chen po blo gros chen pos bcom ldan 'das la 'di skad ces gsol</text></item>
<item><p>119b6</p><section>mdo sde</section><text>to/ /bcom ldan 'das mtshams med pa lnga po gang bgyis pas r-igs kyi bu'am/ rigs kyi bu mo mnar med par 'gyur ba'i mtshams med pa lnga bcom ldan 'das kyis gsungs pa gang lags/ bcom ldan 'das kyis bka'</text></item>
<item><p>119b7</p><section>mdo sde</section><text>stsal pa/ blo gros chen po de'i phyir shin tu legs par nyon la yid la zung shig dang ngas khyod la bshad do/ /legs so bcom ldan 'das shes gsol nas/ byang chub sems dpa' sems dpa' chen po blo gros chen po bcom</text></item>
<item><p>119b8</p><section>mdo sde</section><text>ldan 'das la slar nyan pa dang / bcom ldan 'das kyis 'di skad ces bka' stsal to/ /de la blo gros chen po mtshams med pa lnga rnams gang zhe na/ 'di lta ste/ pha dang / ma dang / dgra bcom pa gsod pa dang /</text></item>
<item><p>120a1</p><section>mdo sde</section><text>dge 'dun 'byed pa dang / de bzhin gshegs pa la gnod sems kyis khrag phyung ba'o/ /de la blo gros chen po sems can rnams kyi ma gang zhe na/ 'di lta ste/ dga' ba'i 'dod chags dang ldan pa yang 'byung</text></item>
<item><p>120a2</p><section>mdo sde</section><text>ba can gyi sred pa ni ma lta bur gnas so/ /ma rig pa ni skye mched kyi grong rnams bskyed pa'i phyir pha lta bu ste/ pha ma de gnyis shin tu rtsa ba nas bcad na pha ma bsad pa yin no/ /de la dgra bcom pa bsad pa gang zhe na/ 'di lta ste/</text></item>
<item><p>120a3</p><section>mdo sde</section><text>bag la nyal dgra dang mtshungs pa byi ba'i dug ltar khong nas ldang ba'i chos can shin tu bcom na dgra bcom pa bsad pa yin no/ /de la dge 'dun 'byed pa gang zhe na/ 'di lta ste/ phung po phan tshun du mtshan nyid mi mthun pa 'dus pa</text></item>
<item><p>120a4</p><section>mdo sde</section><text>shin tu rtsa ba nas bcom pas dge 'dun phye ba zhes bya'o/ /blo gros chen po rang dang spyi'i dang / phyi rol rang gi sems snang ba tsam du shes par byed pa/ rnam par shes pa 'dus pa brgyad rnams la rnam par thar pa gsum zag pa med</text></item>
<item><p>120a5</p><section>mdo sde</section><text>pa'i gnod sems kyis shin tu bcom na rnam par shes pa'i sangs rgyas la gnod sems kyis khra phyung ba yin te/ mtshams med pa byed pa zhes bya'o/ /blo gros chen po rigs kyi bu'am/ rigs kyi bu mos mtshams med pa lnga po</text></item>
<item><p>120a6</p><section>mdo sde</section><text>de dag byas na mngon par rtogs pa'i chos can yin te/ mtshams med pa byed pa yin no/ /gzhan yang blo gros chen po gang bshad pas khyod dang / byang chub sems dpa' sems dpa' chen po gzhan rnams ma 'ongs pa'i</text></item>
<item><p>120a7</p><section>mdo sde</section><text>dus na shin tu rmongs par mi 'gyur ba'i phyi rol gyi mtshams med pa rnams khyod la bshad par bya'o/ /'di lta ste/ gang bstan pa brjod pa las mtshams med pa rnams gsungs pa ste/ gang byas pas rnam par grol ba</text></item>
<item><p>120a8</p><section>mdo sde</section><text>gsum po las gang yang rung ba dang mngon par rtogs par mi 'gyur te/ sprul pa'i byin gyis rlabs kyis mngon par rtogs pa ni ma gtogs so/ /blo gros chen po sprul pa'i byin gyis brlabs kyi nyan thos ni byang chub sems</text></item>
<item><p>120b1</p><section>mdo sde</section><text>dpa'i byin gyis brlabs sam de bzhin gshegs pa'i byin gyi brlabs kyi gang la la mtshams med pa byas nas 'gyod par gyur pa la de'i 'gyod par lta ba bzlog pa dang brtson pa bor ba la 'gyod par lta ba med par bya ba'i phyir slar rab tu spro bar byed par 'gyur snyam nas sprul pa'i</text></item>
<item><p>120b2</p><section>mdo sde</section><text>byin gyis brlabs kyis mngon par rtogs par rab tu ston to/ /blo gros chen po mtshams med pa byed pa la ni mngon par rtogs pa gcig tu nges pa med de/ rang gi sems snang ba tsam du rig pa dang / lus dang / longs spyod dang /</text></item>
<item><p>120b3</p><section>mdo sde</section><text>gnas rtogs pa'i rnam par rtog pa bdag dang bdag gir 'dzin pa rab tu dben pa mthong bas/ gal te brgya lam na dge ba'i bshes gnyen dang phrad na 'gro ba'i mtshams gzhan du rang gi rnam par rtog pa'i nyes pa las grol bar 'gyur ba</text></item>
<item><p>120b4</p><section>mdo sde</section><text>ni ma gtogs so/ /de la 'di skad ces bya ste/ sred pa dag ni mar bshad de/ /ma rig pa yang phar shes so/ /rnam shes yul rnams rig pas na/ /sangs rgyas su ni de yang bstan/ /bag la nyal ni dgra bcom ste/ /</text></item>
<item><p>120b5</p><section>mdo sde</section><text>phung po lnga 'dus dge 'dun no/ /mtshams med par ni mtshams bcad pas/ /de yi mtshams med las yin no/ /yang blo gros chen pos gsol pa/ bcom ldan 'das sangs rgyas rnams kyi sangs rgyas pa nyid bdag la bshad</text></item>
<item><p>120b6</p><section>mdo sde</section><text>du gsol/ bcom ldan 'das ji ltar na sangs rgyas sangs rgyas rnams kyi sangs rgyas pa nyid lags/ bcom ldan 'das kyis bka' stsal pa/ chos dang gang zag la bdag med par rtogs pa dang / sgrib pa gnyis yongs</text></item>
<item><p>120b7</p><section>mdo sde</section><text>su shes shing khong du chud pa dang / shi 'pho gnyis thob pa dang / nyon mongs pa gnyis spangs pa'i phyir blo gros chen po sangs rgyas bcom ldan 'das rnams kyi sangs rgyas pa nyid yin no/ /blo gros chen po chos de dag nyid khong du</text></item>
<item><p>120b8</p><section>mdo sde</section><text>chud pas nyan thos dang / rang sangs rgyas rnams kyi sangs rgyas pa nyid yin te/ des na de'i phyir blo gros chen po theg pa gcig tu bshad do/ /de la 'di skad ces bya ste/ bdag med gnyis dang nyon mongs dang / /</text></item>
<item><p>121a1</p><section>mdo sde</section><text>de bzhin sgrib pa rnam gnyis dang / /bsam gyis mi khyab 'gyur ba yi/ /shi 'pho thob pas de bzhin gshegs/ /'phags pa lang kar gshegs pa// // bam po lnga pa// //de nas yang</text></item>
<item><p>121a2</p><section>mdo sde</section><text>byang chub sems dpa' sems dpa' chen po blo gros chen pos bcom ldan 'das la 'di skad ces gsol to/ /bcom ldan 'das kyis 'khor gyi nang du gshegs nas gang 'das pa'i sangs rgyas thams cad ni nga nyid do/ /skyes pa'i rabs</text></item>
<item><p>121a3</p><section>mdo sde</section><text>skye ba sna tshogs su yang nga nyid de dang de'i tshe rgyal po nga 'dzin dang / glang po che dang / ne tso dang / rgyas pa dang / dbang po dang / mig bzangs la sogs pa'o zhes bcom ldan 'das kyis skyes pa'i rabs brgya stong bshad pa rnams ci la dgongs te</text></item>
<item><p>121a4</p><section>mdo sde</section><text>gsungs/ bcom ldan 'das kyis bka' stsal pa/ blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams ni mtshungs pa rnam pa bzhi la dgongs nas 'khor gyi nang du gshegs na/ 'di lta ste/</text></item>
<item><p>121a5</p><section>mdo sde</section><text>nga nyid de'i tshe de'i dus na log par dad sel dang / gser thub dang / 'od srung du gyur to zhes tshig 'byin to/ /mtshungs pa rnam pa bzhi gang la dgongs she na/ 'di lta ste/ yi ge mtshungs pa dang / gsung mtshungs pa dang / chos mtshungs pa dang /</text></item>
<item><p>121a6</p><section>mdo sde</section><text>sku mtshungs pa ste/ blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams mtshungs pa de bzhi la dgongs nas 'khor gyi nang du gshegs na tshig 'byin to/ /de la blo gros chen po yi ge mtshungs pa</text></item>
<item><p>121a7</p><section>mdo sde</section><text>gang zhe na/ 'di lta ste/ yi ge gang gis nga'i ming sangs rgyas shes bya ba sangs rgyas bcom ldan 'das de dag gi yang yi ge de nyid de/ blo gros chen po yi ge de dag kyang yi ge'i rang bzhin du bye brag med pas de ni blo gros chen po yi ge mtshungs pa</text></item>
<item><p>121a8</p><section>mdo sde</section><text>yin no/ /de la blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams kyi gsung mtshungs pa gang zhe na/ 'di lta ste/ nga'i gsung gi rnam par rtog pa yang rnam pa drug bcu rtsa bzhi pa tshangs pa'i sgra skad kyi</text></item>
<item><p>121b1</p><section>mdo sde</section><text>dbyangs 'byung ngo / /blo gros chen po de bzhin gshegs pa dgra bcom pa yang dag par rdzogs pa'i sangs rgyas de dag gi gsung gi rnam par rtog pa yang de bzhin du rnam pa drug bcu rtsa bzhi pa tshangs pa'i sgra skad kyi dbyangs 'byung ste/ ka la</text></item>
<item><p>121b2</p><section>mdo sde</section><text>ping ka dang / tshangs pa'i sgra skad kyi dbyangs rang bzhin du bye brag med cing lhag chad med do/ /de la sku mtshungs pa gang zhe na/ 'di lta ste/ nga dang de bzhin gshegs pa dgra bcom pa yang dag par rdzogs pa'i sangs rgyas de dag gi ni chos kyi sku</text></item>
<item><p>121b3</p><section>mdo sde</section><text>dang / gzugs dang / mtshan dang dpe byad bzang po'i skur mtshungs shing bye brag med de/ 'dul ba'i dbang gis sems can gyi 'gro ba'i bye brag de dang der de bzhin gshegs pa rnams gzugs sna tshogs ston pa ni ma gtogs so/ /</text></item>
<item><p>121b4</p><section>mdo sde</section><text>de la blo gros chen po chos mtshungs pa gang zhe na/ 'di lta ste/ de dag dang nga ni byang chub kyi phyogs sum bcu rtsa bdun gyi chos rnams thugs su chud pa yin te/ blo gros chen po de bzhin gshegs pa dgra bcom pa yang dag par rdzogs pa'i</text></item>
<item><p>121b5</p><section>mdo sde</section><text>sangs rgyas rnams mtshungs pa rnam pa bzhi po de dag la dgongs nas 'khor gyi nang du gshegs na tshig 'byin to/ /de la 'di skad ces bya ste/ 'od srung log par dad sel dang / /gser thub dag kyang nga yin zhes/ /mnyam</text></item>
<item><p>121b6</p><section>mdo sde</section><text>pa nyid du mnyam gyur pas/ /rgyal ba'i sras la ngas bshad do/ /yang blo gros chen pos gsol pa/ gang 'di bcom ldan 'das kyis gang gi nub mo de bzhin gshegs pa mngon par rdzogs par sangs rgyas nas/ gang gi nub mo</text></item>
<item><p>121b7</p><section>mdo sde</section><text>yongs su mya ngan las 'da' bar 'gyur ba de'i bar du de bzhin gshegs pas yi ge gcig kyang ma bshad/ 'chad par mi 'gyur te/ tshig med pa ni sangs rgyas kyi tshig go zhes gsungs na/ tshig med pa sangs rgyas kyi tshig go zhes</text></item>
<item><p>121b8</p><section>mdo sde</section><text>bgyi ba de de bzhin gshegs pa dgra bcom pa yang dag par rdzogs pa'i sangs rgyas kyis ci la dgongs te gsungs/ bcom ldan 'das kyis bka' stsal pa/ blo gros chen po chos gnyis la dgongs te ngas 'di skad ces smras so/ /</text></item>
<item><p>122a1</p><section>mdo sde</section><text>chos gnyis po gang zhe na/ 'di lta ste/ so so rang gi chos nyid dang / sngon gyi lugs kyi chos nyid la dgongs te/ blo gros chen po chos gnyis po de la dgongs nas ngas de skad ces bshad do/ /de la so so rang gi chos nyid la dgongs pa</text></item>
<item><p>122a2</p><section>mdo sde</section><text>gang zhe na/ 'di lta ste/ gang de bzhin gshegs pa de dag gis thugs su chud pa so so rang gis rig pa'i spyod yul tshig gi rnam par rtog pa dang bral ba/ yi ge dang gnyis kyi yul las rnam par grol ba de ngas kyang lhag chad med par khong du chud</text></item>
<item><p>122a3</p><section>mdo sde</section><text>do/ /de la sngon gyi lugs kyi chos nyid gang zhe na/ blo gros chen po 'di lta ste/ sngon gyi chos nyid kyi lam 'di ni gser dang dngul dang / mu tig gi 'byung khung bzhin te/ blo gros chen po chos kyi dbyings gnas pa ni de bzhin gshegs pa</text></item>
<item><p>122a4</p><section>mdo sde</section><text>rnams byung yang rung / ma byung yang rung / de'i chos nyid dang / chos kyi gnas nyid dang / chos mi 'gyur ba ni grong khyer rnying pa'i lam bzhin du 'dug pa'o/ /'di lta ste/ blo gros chen po skyes bu la la zhig 'grog dgon pa na 'khyam pa las grong</text></item>
<item><p>122a5</p><section>mdo sde</section><text>khyer rnying pa lam ma gol bar 'jug pa zhig mthong nas grong khyer der song ste/ der zhugs nas grong khyer du gnas shing grong khyer gyi bya ba dang bde ba rjes su myong na blo gros chen po de ji snyam du sems/ lam gang nas grong khyer der zhugs pa'i</text></item>
<item><p>122a6</p><section>mdo sde</section><text>lam de dang / grong khyer sna tshogs dag skyes bu des byas pa yin nam/ gsol pa/ ma lags so/ /bcom ldan 'das kyis bka' stsal pa/ de bzhin du blo gros chen po gang nga dang de bzhin gshegs pa de dag gis thugs su chud pa'i</text></item>
<item><p>122a7</p><section>mdo sde</section><text>chos nyid dang chos kyi gnas nyid dang / chos mi 'gyur ba nyid dang / de bzhin nyid dang / yang dag pa nyid dang / bden pa nyid de ni 'dug pa ste/ des na de'i phyir blo gros chen po ngas 'di skad gang gi nub mo de bzhin gshegs pa mngon par rdzogs</text></item>
<item><p>122a8</p><section>mdo sde</section><text>par sangs rgyas nas/ /gang gi nub mo yongs su mya ngan las 'da' bar 'gyur ba de'i bar du de bzhin gshegs pas yi ge gcig kyang ma bshad/ 'chad par mi 'gyur ro zhes smras so/ /de la 'di skad ces bya ste/ gang gi nub mo thugs su chud/ /</text></item>
<item><p>122b1</p><section>mdo sde</section><text>gang la yongs su mya ngan 'das/ /ngas ni de yi bar du yang / /chung zad bstan pa ma yod do/ /so so rang chos lugs rnams la/ /dgongs nas rab tu ngas bshad de/ /nga dang sangs rgyas de dag gis/ /chung zad bye brag byas pa med/ /de nas yang</text></item>
<item><p>122b2</p><section>mdo sde</section><text>byang chub sems dpa' sems dpa' chen po blo gros chen pos bcom ldan 'das la gsol ba btab pa/ bcom ldan 'das ci nas bdag dang byang chub sems dpa' sems dpa' chen po gzhan rnams yod pa dang med pa spangs nas myur du</text></item>
<item><p>122b3</p><section>mdo sde</section><text>bla na med pa yang dag par rdzogs pa'i byang chub tu mngon par 'tshang rgya ba'i chos thams cad kyi yod pa dang med pa'i mtshan nyid bshad du gsol/ bcom ldan 'das kyis bka' stsal pa/ blo gros chen po de'i phyir shin tu legs par nyon la yid</text></item>
<item><p>122b4</p><section>mdo sde</section><text>la zung shig dang ngas khyod la bshad do/ /legs so bcom ldan 'das shes gsol nas/ byang chub sems dpa' sems dpa' chen po blo gros chen po bcom ldan 'das la slar nyan pa dang / de la bcom ldan 'das kyis 'di skad ces bka' stsal</text></item>
<item><p>122b5</p><section>mdo sde</section><text>to/ /blo gros chen po 'jig rten 'di dag ni gnyis la gnas so/ /'di lta ste/ yod pa la gnas pa dang / med pa la gnas te skye ba dang / mi skye bar mos pa'i lta bar ltung ba 'byung ba ma yin pa la 'byung ba'i blo'o/ /de lta blo gros chen po ji ltar</text></item>
<item><p>122b6</p><section>mdo sde</section><text>na 'jig rten yod pa la gnas she na/ 'di lta ste/ 'jig rten gyi rgyu dang / rkyen rnams yod pas skye'i med pas ma yin no/ /yod pa skye ba skye ste med pa ni ma yin no/ /blo gros chen po de skad du dngos po dag yod par smra na rgyu dang rgyen</text></item>
<item><p>122b7</p><section>mdo sde</section><text>rnams dang / 'jig rten gyi rgyu med pa las med par smra ba yin no/ /de la blo gros chen po ji ltar na med pa yin zhe na/ 'di lta ste/ 'dod chags dang / zhe sdang dang / gti mug khas blang ba byas la/ slar 'dod chags dang / zhe sdang dang /</text></item>
<item><p>122b8</p><section>mdo sde</section><text>gti mug med par rnam par rtog go/ /blo gros chen po gang dngos po'i mtshan nyid rab tu dben pa'i phyir dngos po yod par khas mi len pa dang / dngos po'i mtshan nyid rab tu dben pa'i phyir gang sangs rgyas dang / chos dang /</text></item>
<item><p>123a1</p><section>mdo sde</section><text>rang sangs rgyas la 'dod chags dang / zhe sdang dang / gti mug rnams khas mi len na/ blo gros chen po yod ces bya ba dang / med ces bya ba 'di la rnam par 'jig par byed pa gang yin/ blo gros chen pos gsol pa/</text></item>
<item><p>123a2</p><section>mdo sde</section><text>bcom ldan 'das gang 'di 'dod chags dang / zhe sdang dang / gti mug khas blangs la phyis khas mi len pa lags so/ /bcom ldan 'das kyis bka' stsal pa/ blo gros chen po legs so legs so/ /blo gros chen po gang khyod</text></item>
<item><p>123a3</p><section>mdo sde</section><text>kyis de ltar go ba ni khyod legs so/ /blo gros chen po 'dod chags dang / zhe sdang dang / gti mug med pa 'ba' shig rnam par 'jig par byed pa ma yin te nyan thos dang / rang sangs rgyas dang / sangs rgyas rnams kyang rnam par</text></item>
<item><p>123a4</p><section>mdo sde</section><text>'jig par byed pa yin no/ /de ci'i phyir zhe na/ 'di lta ste/ nyon mongs pa rnams gcig pa dang / tha dad pa dang / nang dang phyi rol du mi dmigs pa'i phyir te/ blo gros chen po 'dod chags dang / zhe sdang dang / gti mug lus med pa'i</text></item>
<item><p>123a5</p><section>mdo sde</section><text>phyir nang dang phyi rol du mi dmigs so/ /blo gros chen po 'dod chags dang / zhe sdang dang / gti mug gi dngos po rnams khas mi len par sangs rgyas dang / nyan thos dang / rang sangs rgyas rnams kyang rnam par 'jig par byed pa</text></item>
<item><p>123a6</p><section>mdo sde</section><text>y-in no/ /bcing bar bya ba dang / bcing ba'i rgyu med pa'i phyir sangs rgyas dang / nyan thos dang / rang sangs rgyas de dag ni rang bzhin gyis rnam par grol ba'o/ /blo gros chen po bcing bar bya ba yod na/ bcing ba dang bcing ba'i rgyu yang</text></item>
<item><p>123a7</p><section>mdo sde</section><text>yod de/ blo gros chen po de skad zer ba yang rnam par 'jig par byed pa yin no/ /blo gros chen po de ni med pa'i mtshan nyid de/ blo gros chen po ngas de las dgongs nas gang zag tu lta ba ri rab tsam yang bla'i yod pa dang / med pa'i nga rgyal</text></item>
<item><p>123a8</p><section>mdo sde</section><text>can gyi stong pa nyid du lta ba ni ma yin no zhes bshad de/ blo gros chen po med pa'i nga rgyal can yang rnam par 'jig par byed pa yin no/ /rang dang spyi'i mtshan nyid du lhung ba'i bsam pa rang gi sems snang ba tsam du rab tu mi shes te/ mi shes</text></item>
<item><p>123b1</p><section>mdo sde</section><text>pas phyi rol gyi dngos po mi rtag par lta ba'i phyir phung po dang / khams dang / skye mched skad cig ma gcig nas gcig tu dbye bas phye ba rtog pa dang / yi ge med pa la rgyud kyi rgyun kyis 'jug cing ldog par rnam par rtog na yang rnam par</text></item>
<item><p>123b2</p><section>mdo sde</section><text>'jig par byed pa yin no/ /de la 'di skad ces bya ste/ ji tsam sems kyi spyod yul ba/ /yod dang med pa mtha' gnyis te/ /spyod yul rnam par spangs na ni/ /sems kyang yang dag 'gag par 'gyur/ /yul la 'dzin pa</text></item>
<item><p>123b3</p><section>mdo sde</section><text>med pa'i phyir/ /'gog pa med pa ma yin te/ /ji ltar 'phags pa'i spyod yul ltar/ /de bzhin nyid kyi gnas yod do/ /rkyen gyis yod dang med pa las/ /ma byung ba las gang skye zhing / /byung nas 'jig par 'gyur zhes pa'ang / /nga yi</text></item>
<item><p>123b4</p><section>mdo sde</section><text>bstan la de mi gnas/ /sangs rgyas rnams dang mu stegs dang / /nga dang gzhan rnams su yis kyang / /rkyen gyis yod par ma bsgrubs na/ /ji lta bu na med par 'gyur/ /yod pa dag ni sus bsgrubs na/ /gang rnams rkyen gyis</text></item>
<item><p>123b5</p><section>mdo sde</section><text>med par 'gyur/ /skye bar smra ba lta log pas/ /yod dang med par lta bar rtog /gang rnams chung zad mi skye ba/ /chung zad 'gog par m-i 'gyur te/ /'jig rten dben par mthong bas na/ /yod dang med par de mi 'dzin/ /de nas yang byang</text></item>
<item><p>123b6</p><section>mdo sde</section><text>chub sems dpa' sems dpa' chen po blo gros chen pos bcom ldan 'das la gsol ba btab pa/ bcom ldan 'das grub pa'i mtha'i tshul gyi mtshan nyid tha dad pa'i bye brag rab tu rtogs pa gang gis bdag dang / byang chub sems dpa'</text></item>
<item><p>123b7</p><section>mdo sde</section><text>sems dpa' chen po blo gros zhan pa rnams grub pa'i mtha'i tshul gyi mtshan nyid rtogs par khong du chud cing myur du bla na med pa yang dag par rdzogs pa'i byang chub tu mngon par 'tshang rgya ba dang / rtogs pa can dang / log par mu stegs</text></item>
<item><p>123b8</p><section>mdo sde</section><text>can dang / bdud thams cad kyi dring la mi 'jog par 'gyur ba grub pa'i mtha'i tshul gyi mtshan nyid bdag la bshad du gsol/ bde bar gshegs pa bdag la bshad du gsol/ de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>124a1</p><section>mdo sde</section><text>gsung ba'i mchog bdag la bshad du gsol/ bcom ldan 'das kyis bka' stsal pa/ blo gros chen po de'i phyir shin tu legs par nyon la yid la zung shig dang ngas khyod la bshad do/ /legs so bcom ldan 'das shes</text></item>
<item><p>124a2</p><section>mdo sde</section><text>gsol nas byang chub sems dpa' sems dpa' chen po blo gros chen po bcom ldan 'das la slar nyan pa dang / bcom ldan 'das kyis de la 'di skad ces bka' stsal to/ /blo gros chen po nyan thos dang / rang sangs rgyas dang / byang chub</text></item>
<item><p>124a3</p><section>mdo sde</section><text>sems dpa' thams cad kyi grub pa'i mtha'i tshul gyi mtshan nyid gnyis so/ /'di lta ste/ grub pa'i mtha'i tshul dang / bshad pa'i tshul lo/ /de la blo gros chen po grub pa'i mtha'i tshul ni 'di lta ste/ so so rang gis rig pa'i bye brag</text></item>
<item><p>124a4</p><section>mdo sde</section><text>gi mtshan nyid de/ tshig gi rnam par rtog pa dang / yi ge med pa zag pa med pa'i dbyings rtogs pa thob par byed pa/ so so rang gi rtogs pa'i rang gi mtshan nyid mu stegs can dang / bdud thams cad spangs pa/ rtog ge pa dang / mu</text></item>
<item><p>124a5</p><section>mdo sde</section><text>stegs can dang / bdud de dag thams cad rnam par bcom nas so so rang gis rig pa rnam par mdzes so/ /blo gros chen po de ni grub pa'i mtha'i tshul gyi mtshan nyid do/ /de la bshad pa'i tshul gang zhe na/ 'di lta ste/ bstan pa</text></item>
<item><p>124a6</p><section>mdo sde</section><text>yan lag dgu sna tshogs su bshad pa yin te/ gcig pa dang / tha dad pa dang / yod pa dang med pa'i phyogs spangs pa thams mkhas pa'i cho ga sngon du 'gro bas sems can thams cad la bshad pa 'jug ste/ su ci la mos par 'gyur</text></item>
<item><p>124a7</p><section>mdo sde</section><text>ba de la de 'chad do/ /blo gros chen po de ni bshad pa'i tshul gyi mtshan nyid/ de la khyod dang byang chub sems dpa' sems dpa' chen po gzhan dag gis brtson par bya'o/ /de la 'di skad ces bya ste/ grub pa'i mtha' dang tshul rnams ni/ /so so rang</text></item>
<item><p>124a8</p><section>mdo sde</section><text>rig bstan pa ste/ /tha dad shes pa sus mthong ba/ /de dag rtog pa'i dbang mi 'gro/ /ji ltar byis pa rnam rtog bzhin/ /bden pa'i dngos po yod med na/ /ji ltar thar ba dngos med par/ /rtog pa can rnams 'dod mi 'gyur/ /</text></item>
<item><p>124b1</p><section>mdo sde</section><text>skye dang 'jig par 'brel bar ni/ /'dus byas so sor bltas na yang / /lta ba gnyis po rab rgyas te/ /rnam par bzlog par mi mthong ngo / /'jig rten rnams brtags sgyu ma dang / /chu shing phung ltar mthong na ni/ /mya ngan 'das pa yid spangs</text></item>
<item><p>124b2</p><section>mdo sde</section><text>pa/ /gcig po 'di ni bden pa yin/ /'dod chags dang ni zhe sdang med/ /gti mug med cing gang zag med/ /sred las byung ba'i phung po rnams/ /rmi lam 'dra bar yod pa'o/ /de nas yang byang chub sems dpa' sems dpa' chen po blo gros</text></item>
<item><p>124b3</p><section>mdo sde</section><text>chen pos bcom ldan 'das la gsol ba btab pa/ bcom ldan 'das yang dag pa ma yin par yongs su rtog pa'i mtshan nyid/ bcom ldan 'das kyis bdag la bshad du gsol/ bde bar gshegs pas bdag la bshad du gsol/</text></item>
<item><p>124b4</p><section>mdo sde</section><text>bcom ldan 'das ji ltar ci zhig gang gis su'i yang dag pa ma yin par yongs su rtog pa 'byung ba 'byung bar 'gyur/ bcom ldan 'das yang dag pa ma yin par yongs su rtog pa yang dag pa ma yin par yongs su rtog pa zhes bgyi na bcom ldan 'das yang dag</text></item>
<item><p>124b5</p><section>mdo sde</section><text>pa ma yin par yongs su rtog pa zhes bgyi ba de gang lags/ ci la so sor rnam par brtags pas yang dag pa ma yin par yongs su rtog par 'gyur/ bcom ldan 'das kyis bka' stsal pa/ legs so legs so/ /blo gros chen po gang khyod de</text></item>
<item><p>124b6</p><section>mdo sde</section><text>lta bu'i don gsol ba 'debs pa ni blo gros chen po khyod skye bo mang po la phan pa dang / skye bo mang po la bde ba dang / 'jig rten la snying brtse ba dang / lha dang mi skye bo phal po che'i don dang / phan pa dang / bde ba'i phyir zhugs pa legs so/ /</text></item>
<item><p>124b7</p><section>mdo sde</section><text>blo gros chen po de'i phyir shin tu legs par nyon la yid la zung shig ngas khyod la bshad do/ /legs so bcom ldan 'das shes gsol nas byang chub sems dpa' sems dpa' chen po blo gros chen po bcom ldan 'das la slar nyan pa dang /</text></item>
<item><p>124b8</p><section>mdo sde</section><text>bcom ldan 'das kyis de la 'di skad ces bka' stsal to/ /blo gros chen po don rnam pa tha dad pa sna tshogs yang dag pa ma yin par kun brtags pa la mngon par chags pas mi rnams kyi rnam par rtog pa 'byung ba 'byung ste/ blo gros chen po</text></item>
<item><p>125a1</p><section>mdo sde</section><text>gzung ba dang / 'dzin pa la mngon par chags shing zhen pa dang / rang gi sems snang ba tsam du ma rtogs pa'i blo can dang / blo gros chen po yod pa dang med par lta ba'i phyogs su lhung ba'i mu stegs byed kyi lta ba la so sor rnam</text></item>
<item><p>125a2</p><section>mdo sde</section><text>par rtog pa'i bag chags shin tu rgyas pa rnams kyi phyi rol gyi don sna tshogs dmigs pa la mngon par chags pa dang / bdag dang bdag gir mngon par chags pas rnam par rtog pa zhes bsgrags pa sems dang sems las byung ba</text></item>
<item><p>125a3</p><section>mdo sde</section><text>mang po 'byung ba 'byung ngo / /blo gros chen pos gsol pa/ bcom ldan 'das gal te don rnam pa tha dad pa sna tshogs su yang dag pa ma yin par yongs su rtog pa la mngon par chags pas mi rnams kyi rnam par rtog pa 'byung ba 'byung</text></item>
<item><p>125a4</p><section>mdo sde</section><text>ste/ yod pa dang med pa'i phyogs la lta bar lhung ba gzung ba dang / 'dzin pa dang / mu stegs byed kyi lta ba la so so rnam par rtog pa'i bag chags rgyas pa rnams phyi rol kyi don sna tshogs su dmigs pa la mngon par chags shing rang gi</text></item>
<item><p>125a5</p><section>mdo sde</section><text>sems snang ba tsam du ma rig pa dang / yod pa dang med pa'i dngos po sna tshogs la mngon par chags pas rnam par rtog pa zhes bsgrags pa sems dang sems las byung ba mang po 'byung ba 'byung ba na/ bcom ldan 'das phyi rol gyi don</text></item>
<item><p>125a6</p><section>mdo sde</section><text>sna tshogs kyi mtshan nyid yod pa dang med pa'i phyogs su lhung ba'i mtshan nyid dngos po dang dngos po med pa las dben pa lta ba'i mtshan nyid las ji ltar bzlog pa de bzhin du/ bcom ldan 'das don dam pa yang tshad ma dang / dbang po dang /</text></item>
<item><p>125a7</p><section>mdo sde</section><text>cha shas dang / dpe dang / rgyu'i mtshan nyid las rnam par bzlog pa na/ bcom ldan 'das gcig la dag pa ma yin pa'i don sna tshogs kyi dngos po yod pa dang / med par mngon par chags pa la so sor rnam par rtog cing rnam par rtog pa</text></item>
<item><p>125a8</p><section>mdo sde</section><text>'byung gi/ don dam pa'i mtshan nyid la mngon par chags shing rnam par rtog pas ni rnam par rtog pa mi 'byung ba ji lta bu/ bcom ldan 'das gcig la ni 'byung / gcig la ni mi 'byung zhes gsung na/ yod pa dang med pa'i phyogs</text></item>
<item><p>125b1</p><section>mdo sde</section><text>la mngon par chags pa dang / khyod la mi mtshungs pa'i rgyur smra bar 'gyur ro/ /yang dag pa ma yin par rnam par rtog pa'i lta ba 'byung bar gsung na/ sgyu ma'i yan lag gi skyes bu dad pa rnam pa sna tshogs las gzugs gcig grub pa bzhin du</text></item>
<item><p>125b2</p><section>mdo sde</section><text>so sor rnam par rtog pas mtshan nyid sna tshogs su rnam par brtags pas dngos po dang / dngos po med par rnam par rtog pa las bzlog pa'i phyir 'jig rten rgyang pan gyi lta ba dang bsam par lhung bar 'gyur ro/ /bcom ldan 'das kyis</text></item>
<item><p>125b3</p><section>mdo sde</section><text>bka' stsal pa/ blo gros chen po rnam par rtog pa 'byung ba'am ldog pa med do/ /de ci'i phyir zhe na/ 'di lta ste/ yod pa dang med pa las rnam par rtog pa mi 'byung ba dang / phyi rol snang ba'i dngos po med pa dang / rang gi sems snang ba tsam du</text></item>
<item><p>125b4</p><section>mdo sde</section><text>rtog pas blo gros chen po rnam par rtog pa 'byung ba'ang med/ ldog pa'ang med de/ blo gros chen po gzhan du na byis pa rnams kyi rang gi sems sna tshogs kyi rnam par rtog pas brtags pa dang / sna tshogs kyi dngos po'i mtshan nyid la mngon</text></item>
<item><p>125b5</p><section>mdo sde</section><text>par chags pas lo rgyus las byung ba'i sngon du 'gro ba'i rnam par rtog pa 'byung bar bshad do/ /ji ltar na byis pa so so'i skye bo 'di dag rang gi rnam par rtog pa'i sems tsam du khong du chud pa dang / bdag dang bdag gir mngon par chags pa las</text></item>
<item><p>125b6</p><section>mdo sde</section><text>lta ba rnam par bzlog ste/ rgyu dang rkyen dang 'bras bu'i nyes pa las bzlog cing rang gi sems snang ba tsam du rtogs pas sems dang bsam pa shin tu gyur te/ sa thams cad la rigs par byas shing de bzhin gshegs pa bdag gi so so rang gis</text></item>
<item><p>125b7</p><section>mdo sde</section><text>rig pa'i spyod yul chos lnga dang / rang bzhin dang / dngos po dang / lta ba dang / rnam par rtog pa ldog pa thob par 'gyur zhes te/ des na de'i phyir blo gros chen po 'di ltar sgyu ma la rnam par rtog pa yang dag pa ma yin pa'i don sna</text></item>
<item><p>125b8</p><section>mdo sde</section><text>tshogs la mngon par chags pa 'byung ste/ rang gi rnam par rtog pa sna tshogs kyi don la yang dag pa'i don ji lta ba bzhin du yongs su shes pas rnam par grol bar 'gyur zhes ngas smras so/ /de la 'di skad ces bya ste/</text></item>
<item><p>126a1</p><section>mdo sde</section><text>rgyu rnams dang ni rkyen rnams gyis/ /gang rnams 'jig rten 'byung zhes pa/ /mtha' bzhi dang ni ldan pa ste/ /de dag nga yi tshul mi shes/ /rgyu dag dang ni rkyen rnams las/ /'jig rten yod med mi skye ste/ /gang na'ang yod</text></item>
<item><p>126a2</p><section>mdo sde</section><text>med yod min na/ /byis pa rnams kyis ji ltar brtag / /yod min med min yod med min/ /de ltar 'jig rten nam mthong na/ /de tshe sems kyang rnam ldog ste/ /bdag med par yang rtog par 'gyur/ /gang phyir rkyen las byung bas na/ /</text></item>
<item><p>126a3</p><section>mdo sde</section><text>dngos po thams cad ma skyes pa/ /rkyen rnams thams cad 'bras bu ste/ /'bras bu las ni srid mi skye/ /'bras bu gnyis su 'gyur bas na/ /'bras bu la ni 'bras mi skye/ /rnam pa gnyis su rab 'gyur bas/ /'bras bu'i dngos po</text></item>
<item><p>126a4</p><section>mdo sde</section><text>mi dmigs so/ /dmigs dang dmigs bya med par yang / /nam zhig 'dus byas rnams mthong na/ /sems med pa yi sems tsam ste/ /sems tsam du yang ngas bshad do/ /tsam de ngo bo nyid kyi dby-ibs/ /rkyen dang dngos po spangs</text></item>
<item><p>126a5</p><section>mdo sde</section><text>pa ste/ /mthar thug dngos po tshangs pa'i mchog /de ni tsam zhes ngas bshad do/ /bden par bdag ni brtags pa ste/ /rdzas yod dngos po ma yin no/ /de bzhin phung po'i phung po nyid/ /btags pa yin te rdzas med do/ /mnyam pa nyid</text></item>
<item><p>126a6</p><section>mdo sde</section><text>ni rnam bzhi ste/ /mtshan dang rgyu dang dngos las byung / /bdag med pa yi mnyam pa ste/ /bzhi pa rnal 'byor rnal 'byor pa'i/ /lta ba thams cad rnam bzlog pa'i/ /rtog dang brtags pa spangs pa ste/ /dmigs med skye ba med pa ni/ /sems</text></item>
<item><p>126a7</p><section>mdo sde</section><text>tsam du yang ngas bshad do/ /dngos med dngos min ma yin pa/ /dngos dang dngos med rnam par spangs/ /de bzhin sems las grol ba ni/ /sems tsam du yang ngas bshad do/ /de bzhin nyid dang stong pa'i mtha'/ /mya ngan 'das dang chos kyi</text></item>
<item><p>126a8</p><section>mdo sde</section><text>dbyings/ /sna tshogs yid kyi lus rnams ni/ /sems tsam du yang ngas bshad do/ /rnam rtog bag chags 'brel pa yi/ /sna tshogs sems las byung ba ste/ /mi rnams la ni phyi rol snang / /'jig rten pa yi sems tsam mo/ /</text></item>
<item><p>126b1</p><section>mdo sde</section><text>phyi rol snang ba yod med de/ /sems ni sna tshogs rnams su snang / /lus dang longs spyod gnas 'dra bar/ /sems tsam du yang ngas bshad do/ /de nas yang byang chub sems dpa' sems dpa' chen po blo gros chen pos bcom ldan 'das la</text></item>
<item><p>126b2</p><section>mdo sde</section><text>'di skad ces gsol to/ /gang bcom ldan 'das kyis byang chub sems dpa' sems dpa' chen po dang gzhan dag gis sgra ji bzhin gyi don du gzung bar mi bya'o zhes de skad gsungs na/ bcom ldan 'das ji ltar na byang chub sems dpa'</text></item>
<item><p>126b3</p><section>mdo sde</section><text>sems dpa' chen po sgra ji bzhin gyi don du 'dzin pa ma lags/ sgra gang don gang lags/ bcom ldan 'das kyis bka' stsal pa/ blo gros chen po de'i phyir shin tu legs par nyon la yid la zung shig dang ngas khyod la bshad do/ /legs</text></item>
<item><p>126b4</p><section>mdo sde</section><text>so bcom ldan 'das shes gsol nas byang chub sems dpa' sems dpa' chen po blo gros chen po bcom ldan 'das la slar nyan pa dang / bcom ldan 'das kyis de la 'di skad ces bka' stsal to/ /de la blo gros chen po sgra gang zhe na/ 'di lta ste/</text></item>
<item><p>126b5</p><section>mdo sde</section><text>tshig dang yi ger phrad pa'i rnam par rtog pa yin te/ so dang 'gram pa dang / rkan dang lce dang / mchu sbyar ba las byung ba phan tshun smra bar rnam par rtog pa'i bag chags kyi rgyu las skyes pa ni sgra zhes bya'o/ /de la blo gros chen po don gang zhe na/</text></item>
<item><p>126b6</p><section>mdo sde</section><text>'di lta ste/ byang chub sems dpa' sems dpa' chen po gcig pu dben par song nas thos pa dang / bsams pa dang / bsgoms pa'i shes rab kyis mya ngan las 'das pa'i grong khyer du 'gro ba'i lam rang gi blos bag chags kyi gnas rab tu</text></item>
<item><p>126b7</p><section>mdo sde</section><text>gyur pa sngon du 'gro ba so so rang gis rig pa 'phags pa'i spyod yul las sa dang sa'i gnas gzhan gyi bye brag dang / don gyi mtshan nyid la 'jug pa la rab tu dpyod na / don la mkhas pa yin no/ /gzhan yang blo gros chen po sgra'i don la</text></item>
<item><p>126b8</p><section>mdo sde</section><text>mkhas pa'i byang chub sems dpa' sems dpa' chen po ni sgra dang / don dang / don dang sgrar yang gcig pa yang ma yin/ tha dad pa yang ma yin par yang dag par rjes su lta ste/ blo gros chen po gal te sgra dang don tha dad na ni don gsal bar</text></item>
<item><p>127a1</p><section>mdo sde</section><text>byed pa'i rgyur sgra ma yin par 'gyur na/ nor rdzas la mar me bzhin du don de la sgras rjes su 'jug go/ /'di lta ste/ blo gros chen po skyes bu la la zhig mar me thogs nas phyogs 'di na nga'i nor 'di lta bu 'di na yod do zhes</text></item>
<item><p>127a2</p><section>mdo sde</section><text>nor la lta ba de bzhin du/ blo gros chen po tshig tu rnam par rtog pa'i sgra'i mar mes byang chub sems dpa' sems dpa' chen po rnams tshig gi rnam par rtog pa dang bral ba/ so so rang gi rig pa'i don gyi yul la rjes su 'jug</text></item>
<item><p>127a3</p><section>mdo sde</section><text>go/ /gzhan yang blo gros chen po ma skyes pa dang / ma 'gags pa dang / rang bzhin gyis yongs su mya ngan las 'das pa dang / theg pa gsum dang / theg pa gcig dang / chos lnga dang / sems dang / rang bzhin la sogs pa la sgra</text></item>
<item><p>127a4</p><section>mdo sde</section><text>ji bzhin du mngon par chags pa la brten nas mngon par chags pa'i phyir sgyu ma sna tshogs mthong ba'i rnam par rtog pa lta bur sgro 'dogs pa dang skur pa'i lta bar lhung ba yin no/ /rnam pa gzhan du gnas pa la rnam pa gzhan du so sor rnam</text></item>
<item><p>127a5</p><section>mdo sde</section><text>par rtog pas 'di lta ste/ blo gros chen po sgyu ma sna tshogs ni rnam pa gzhan du lta ba yin na/ byis pa rnams rnam pa gzhan du so sor rnam par rtog ste/ 'phags pa rnams kyis ni ma yin no/ /de la 'di skad ces bya ste/ ji bzhin</text></item>
<item><p>127a6</p><section>mdo sde</section><text>sgra la rnam brtags nas/ /chos nyid la yang sgro 'dogs te/ /de dag de la sgro btags pas/ /sems can dmyal ba'i gnas su lhung / /phung po rnams kyang bdag la med/ /rnam rtog bzhin du de dag med/ /de dag med pa ma yin no/ /</text></item>
<item><p>127a7</p><section>mdo sde</section><text>dngos po thams cad yod par ni/ /ji ltar byis pas rnam brtags bzhin/ /de ste mthong bzhin de yod na/ /thams cad yang dag mthong bar 'gyur/ /chos rnams thams cad med pas na/ /nyon mongs pa dang dag pa'ang med/ /</text></item>
<item><p>127a8</p><section>mdo sde</section><text>ji ltar mthong ba bzhin min te/ /de dag med pa'ang ma yin no/ /gzhan yang blo gros chen po ye shes dang rnam par shes pa'i mtshan nyid rnam pa tha dad par rab tu rtogs pa gang gis khyod dang byang chub sems dpa' sems dpa' chen</text></item>
<item><p>127b1</p><section>mdo sde</section><text>po gzhan rnams ye shes dang rnam par shes pa'i mtshan nyid rtogs par khong du chud cing myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba'i ye shes dang rnam par shes pa'i mtshan nyid khyod la</text></item>
<item><p>127b2</p><section>mdo sde</section><text>bshad do/ /de la blo gros chen po ye shes ni rnam pa gsum ste/ 'jig rten pa dang / 'jig rten las 'das pa dang / 'jig rten las 'das pa'i mchog go/ /de las skyes nas 'jig pa ni rnam par shes pa'o/ /ma skyes</text></item>
<item><p>127b3</p><section>mdo sde</section><text>mi 'jig pa ni ye shes so/ /gzhan yang blo gros chen po mtshan ma dang mtshan ma med par lhung ba dang / yod pa dang med par ltung ba dang / mtshan nyid sna tshogs kyi rgyu las skyes pa ni rnam par shes pa'o/ /mtshan ma dang mtshan ma med</text></item>
<item><p>127b4</p><section>mdo sde</section><text>pa las shin tu 'das pa'i mtshan nyid ni ye shes so/ /gzhan yang blo gros chen po sogs pa'i mtshan nyid ni rnam par shes pa'o/ /bri ba'i mtshan nyid ni ye shes so/ /de la rnam pa gsum ni 'di lta ste/ rang dang spyi'i mtshan nyid</text></item>
<item><p>127b5</p><section>mdo sde</section><text>rtogs par byed pa dang / skye ba dang 'jig pa rtogs par byed pa dang / skye ba med pa dang / 'gog pa med par rtogs par byed pa'o/ /de la 'jig rten pa'i ye shes ni yod pa dang / med pa'i phyogs la mngon par chags pa mu stegs</text></item>
<item><p>127b6</p><section>mdo sde</section><text>byed dang / byis pa so so'i skye bo thams cad kyi'o/ /de la 'jig rten las 'das pa'i ye shes ni rang dang spyi'i mtshan nyid du ltung ba'i bsam pa la mngon par chags pa nyan thos dang / rang sangs rgyas thams cad kyi'o/ /de la 'jig rten</text></item>
<item><p>127b7</p><section>mdo sde</section><text>las 'das pa'i mchog gi ye shes ni sangs rgyas dang / byang chub sems dpa' rnams kyi snang ba med pa'i chos la rab tu rnam par 'byed pa dang / skye ba med pa dang / 'gog pa med par mthong ba dang / yod pa dang med pa'i</text></item>
<item><p>127b8</p><section>mdo sde</section><text>phyogs dang bral ba de bzhin gshegs pas bdag med pa thugs su chud pa'i phyir 'byung ba'o/ /gzhan yang blo gros chen po chags pa med pa'i mtshan nyid ni ye shes so/ /yul sna tshogs la chags pa'i mtshan nyid ni</text></item>
<item><p>128a1</p><section>mdo sde</section><text>rnam par shes pa'o/ /gzhan yang blo gros chen po gsum 'dus pa'i bya ba skye ba dang ldan pa'i mtshan nyid ni rnam par shes pa'o/ /mi ldan pa'i ngo bo nyid ni ye shes so/ /gzhan yang blo gros chen po thob pa med pa'i</text></item>
<item><p>128a2</p><section>mdo sde</section><text>mtshan nyid ni ye shes te/ bdag gi so so rang gi 'phags pa'i ye shes kyis rtogs pa'i spyod yul mi 'jug mi 'byung ba'i phyir chu la chu zla bzhin no/ /de la 'di skad ces bya ste/ sems kyis su ni las rnams sogs/ /</text></item>
<item><p>128a3</p><section>mdo sde</section><text>ye shes kyis ni rnam par 'byed/ /shes rab kyis kyang snang med dang / /mthu yang rab tu thob par byed/ /sems ni yul dang 'brel ba ste/ /rtog ge dag la ye shes 'jug /snang ba med dang bye brag la/ /shes rab yang dag rab</text></item>
<item><p>128a4</p><section>mdo sde</section><text>tu 'jug /sems dang yid dang rnam shes dang / /'du shes rtog pa spangs pa ste/ /rnam par rtog pa'i chos thob pa/ /nyan thos rnams ni rgyal sras min/ /zhing dang bzod pa'i khyad par la/ /de bzhin gshegs kyi ye shes dge/ /</text></item>
<item><p>128a5</p><section>mdo sde</section><text>bye brag don du de skyes te/ /kun tu spyod pa rnam par spangs/ /nga yi shes rab rnam gsum ste/ /gang gis 'phags pa rab phye ba/ /gang gis mtshan nyid rtogs pa dang / /dngos po rnams dang gang 'brel ba'o/ /theg pa gnyis</text></item>
<item><p>128a6</p><section>mdo sde</section><text>dang mi ldan zhing / /shes rab snang ba rnam par spangs/ /dngos po yod par chags pas ni/ /nyan thos rnams kyis 'byung bar 'gyur/ /sems tsam la ni 'jug pas na/ /bde gshegs shes rab dri ma med/ /gzhan</text></item>
<item><p>128a7</p><section>mdo sde</section><text>yang blo gros chen po mu stegs byed 'gyur bar smra ba rnams kyi 'gyur bar lta ba rnam pa dgu yod de/ 'di lta ste/ dbyibs 'gyur ba dang / mtshan nyid 'gyur ba dang / rgyu 'gyur ba dang / rigs pa 'gyur ba dang / lta ba 'gyur ba dang /</text></item>
<item><p>128a8</p><section>mdo sde</section><text>skye ba 'gyur ba dang / dngos po 'gyur ba dang / rkyen snang bar byed par 'gyur ba dang / bya ba snang bar byed pa'i 'gyur ba dang / blo gros chen po 'gyur bar lta ba de dgu ste/ de dag la bsams nas mu stegs byed thams cad bdag yod pa dang med</text></item>
<item><p>128b1</p><section>mdo sde</section><text>pa las skye ba 'gyur bar smra ba yin no/ /de la dbyibs 'gyur ba gang zhe na/ 'di lta ste/ dbyibs gzhan du 'gyur ba mthong ba'i phyir gser gyi rgyan sna tshogs su 'gyur ba mthong ba bzhin no/ /'di lta ste/ blo gros chen po gser ni gdu</text></item>
<item><p>128b2</p><section>mdo sde</section><text>bu dang / sor gdub dang / spen tog la sogs par 'gyur bas yongs su bsgyur na dbyibs sna tshogs su gyur par snang yang gser gyi dngos po ni mi 'gyur ro/ /de bzhin du blo gros chen po dngos po thams cad 'gyur bar mu stegs byed</text></item>
<item><p>128b3</p><section>mdo sde</section><text>kha cig rnam par rtog go/ /kha cig ni rgyu la rtog ste/ de dag ni yongs su brtag pa bzung nas de bzhin du'ang ma yin/ gzhan du'ang ma yin no/ /de ltar 'gyur ba tha dad pa thams cad kyang zho dang / 'o ma dang / chang dang / 'bras bu smin pa</text></item>
<item><p>128b4</p><section>mdo sde</section><text>bzhin du blta'o/ /'di lta ste/ blo gros chen po zho dang / 'o ma dang / chang dang / 'bras bu la sogs pa de dag ni mu stegs byed de dag gis 'gyur ba re rer rnam par brtags te/ de la rang gi sems snang ba phyi rol gyi dngos po med pas yod pa</text></item>
<item><p>128b5</p><section>mdo sde</section><text>dang med pa ni gang yang mi 'gyur ro/ /de bzhin du blo gros chen po byis pa so so'i skye bo rnams kyi rang gi rnam par rtog pa goms pa 'jug par lta ste/ blo gros chen po sgyu ma dang rmi lam gyi gzugs 'byung ba mthong ba bzhin du 'di la chos gang</text></item>
<item><p>128b6</p><section>mdo sde</section><text>yang 'jug pa'am ldog pa med do/ /'di lta ste/ blo gros chen po rmi lam na mo sham gyi bu skye ba dang / 'chi ba bzhin du 'jug pa dang ldog pa yang mthong ngo / /de la 'di skad ces bya ste/ 'byung dang dngos dang dbang po la/ /dus dang</text></item>
<item><p>128b7</p><section>mdo sde</section><text>dbyibs dang 'gyur ba dang / /srid pa bar mar bsdu bar yang / /gang rtog de dag mi mkhas pa'o/ /'jig rten rten cing 'brel 'byung bar/ /rgyal ba rnam par mi rtog ste/ /'on kyang 'jig rten 'di dag ni/ /rkyen nyid dri za'i grong khyer bzhin/ /</text></item>
<item><p>128b8</p><section>mdo sde</section><text>de nas yang byang chub sems dpa' sems dpa' chen po blo gros chen pos chos thams cad kyi mtshams sbyor ba'i don yongs su dgrol ba'i phyir bcom ldan 'das la gsol ba btab pa/ bcom ldan 'das mtshams sbyor ba dang /</text></item>
<item><p>129a1</p><section>mdo sde</section><text>mtshams sbyor ba ma lags pa'i mtshan nyid tha dad pa'i bye brag rab tu rtogs pa gang gis bdag dang / byang chub sems dpa' sems dpa' chen po gzhan rnams mtshams sbyor ba dang / mtshams sbyor ba ma lags</text></item>
<item><p>129a2</p><section>mdo sde</section><text>pa thams cad kyi thabs la mkhas pas sgra ji bzhin gyi don la chags pa'i mtshams sbyor bar mi lhung ba dang / chos thams cad kyi mtshams sbyor ba dang / mtshams sbyor ba ma lags pa la mkhas pas tshig dang yi ge la so sor</text></item>
<item><p>129a3</p><section>mdo sde</section><text>rnam par rtog pa rnams blos rab tu bcom ste/ sangs rgyas kyi zhing thams cad kyi 'khor du spyod cing stobs dang / dbang dang mngon par shes pa dang / gzugs kyi phyag rgyas btab pa/ sprul pa'i 'od zer sna tshogs kyis mthar</text></item>
<item><p>129a4</p><section>mdo sde</section><text>thug pa'i gnas bcu dang shin tu 'brel pa'i blo zla ba dang / nyi ma dang nor bu dang / 'byung ba chen po spyod pa'i tshul lhun gyis grub pa dang mtshungs pa/ chos thams cad la rang gi rnam par rtog pa'i mtshan nyid las lta ba rnam par</text></item>
<item><p>129a5</p><section>mdo sde</section><text>bzlog cing rmi lam dang / sgyu ma la sogs pa'i chos thams cad mthong bas sangs rgyas kyi sa'i gnas la rjes su zhugs pa/ sems can gyi khams thams cad ci rigs par chos ston pas drangs te rmi lam dang sgyu ma la sogs</text></item>
<item><p>129a6</p><section>mdo sde</section><text>pa'i chos thams cad yod pa dang med pa'i phyogs spangs pa/ skye ba dang 'jig par rnam par rtog pa dang bral ba la sgra gzhan gyi rnam grangs la 'jug pa'i gnas kyis rab tu 'god par 'gyur ba/ chos thams cad kyi mtshams sbyor ba dang</text></item>
<item><p>129a7</p><section>mdo sde</section><text>mtshams sbyor ba ma lags pa'i mtshan nyid bdag la bshad du gsol/ de bzhin gshegs pa dgra bcom pa yang dag par rdzogs pa'i sangs rgyas kyis bdag la bshad du gsol/ bcom ldan 'das kyis bka' stsal pa/ legs so legs</text></item>
<item><p>129a8</p><section>mdo sde</section><text>so/ /blo gros chen po de'i phyir shin tu legs par nyon la yid la zung shig dang ngas khyod la bshad do/ /legs so bcom ldan 'das shes gsol nas/ byang chub sems dpa' sems dpa' chen po blo gros chen po bcom ldan 'das</text></item>
<item><p>129b1</p><section>mdo sde</section><text>la slar nyan pa dang / bcom ldan 'das kyis de la 'di skad ces bka' stsal to/ /blo gros chen po chos thams cad kyi sgra ji bzhin du mngon par chags pa'i mtshams sbyor ba ni tshad med de/ mtshan nyid la mngon par chags pa'i mtshams</text></item>
<item><p>129b2</p><section>mdo sde</section><text>sbyor ba dang / rkyen la mngon par chags pa'i mtshams sbyor ba dang / dngos po dang dngos po med pa la mngon par chags pa'i mtshams sbyor ba dang / skye ba dang / mi skye bar rnams la mngon par chags pa'i mtshams sbyor ba dang /</text></item>
<item><p>129b3</p><section>mdo sde</section><text>'gog pa dang 'gog pa med pa la mngon par chags pa so so rnam par rtog pa'i mtshams sbyor ba dang / mtshan nyid la mngon par chags pa'i mtshams sbyor ba dang / theg pa dang theg pa ma yin pa la mngon par chags pas so sor</text></item>
<item><p>129b4</p><section>mdo sde</section><text>rnam par rtog pa'i mtshams sbyor ba dang / 'dus byas dang 'dus ma byas la so sor rnam par rtog pa la mngon par chags pa'i mtshams sbyor ba dang / sa dang sa'i rang gi mtshan nyid rnam par rtog pa la mngon par chags pa'i mtshams</text></item>
<item><p>129b5</p><section>mdo sde</section><text>sbyor ba dang / rang gi rnam par rtog pa mngon par rtog pa'i mtshams sbyor ba dang / yod pa dang med pa'i phyogs mu stegs can gyi gnas la so sor rnam par rtog pa'i mtshams sbyor ba dang / theg pa gsum dang theg pa gcig mngon</text></item>
<item><p>129b6</p><section>mdo sde</section><text>par rtogs pa rnam par rtog pa'i mtshams sbyor ba dang / blo gros chen po de dag dang gzhan rnams ni byis pa so so'i skye bo rnams kyi rang gi yul la rnam par rtog pa'i mtshams sbyor ba yin te/ byis pa so so'i skye bo rnams mtsham sbyor ba de dag</text></item>
<item><p>129b7</p><section>mdo sde</section><text>la mtshams sbyar nas/ dngos po dang dngos po med par mtshams sbyor ba'i mtshan nyid la mngon par chags shing zhen pas so sor rnam par rtog cing dar gyi srin bu bzhin du rang gi rnam par rtog pa'i lta ba mtshams sbyor bar 'dod pa'i phyir rang</text></item>
<item><p>129b8</p><section>mdo sde</section><text>gi rnam par rtog pa'i lta ba mtshams sbyor ba'i skud pas bdag dang gzhan la yongs su 'khri'o/ /blo gros chen po chos thams cad rab tu dben par mthong bas 'di la mtshams sbyor ba dang / mtshams sbyor ba'i mtshan nyid gang</text></item>
<item><p>130a1</p><section>mdo sde</section><text>yang med do/ /blo gros chen po rnam par rtog pa mi 'jug pa'i phyir byang chub sems dpa' sems dpa' chen po chos thams cad la dben par lta zhing gnas so/ /gzhan yang blo gros chen po phyir rol gyi dngos po dngos po</text></item>
<item><p>130a2</p><section>mdo sde</section><text>med pa rang gi sems snang ba'i mtshan nyid du khong du chud cing snang ba med pa rang gi sems tsam gyi rjes su 'brang ba dang / yod pa dang med pa'i dngos po thams cad la rnam par rtog pa'i mtshams sbyor ba rab tu dben par mthong bas chos thams</text></item>
<item><p>130a3</p><section>mdo sde</section><text>cad la mtshams sbyor ba yang med/ mtshams sbyor ba'i mtshan nyid kyang med do/ /blo gros chen po 'di la gang yang 'ching ba'ang med 'grol ba'ang med de/ gzhan du na log par lhung ba'i blos bcings pa dang thar par shes so/ /</text></item>
<item><p>130a4</p><section>mdo sde</section><text>de ci'i phyir zhe na/ 'di lta ste/ chos thams cad la yod pa dang med pa la mtshams sbyor ba mi dmigs pa'i phyir ro/ /gzhan yang blo gros chen po byis pa so so'i skye bo rnams kyi mtshams sbyor ba rnam pa gsum mo/ /de ni 'dod</text></item>
<item><p>130a5</p><section>mdo sde</section><text>chags dang / zhe sdang dang gti mug yin te/ dga' ba'i 'dod chags dang ldan pa yang srid pa can gyi sred pa dang / gang la mtshams sbyar nas 'gro ba rnams kyi mtshams sbyor ba 'byung ba'o/ /de la sems can rnams kyi</text></item>
<item><p>130a6</p><section>mdo sde</section><text>'gro ba lngar mtshams sbyar ba ni mtshams sbyor ba yin te/ blo gros chen po mtshams sbyor ba chad nas ni mtshams sbyor ba dang mtshams sbyor ba'i mtshan nyid du shes pa yang med do/ /gzhan yang blo gros chen po gsum 'dus pa'i</text></item>
<item><p>130a7</p><section>mdo sde</section><text>rkyen dang / bya ba sbyor ba la mngon par chags pa'i phyir rnam par shes pa rnams kyi mtshams sbyor te/ bar chad med par 'jug pa'i tshul du mngon par chags pas srid pa'i mtshams sbyor bar 'gyur ro/ /rnam par shes</text></item>
<item><p>130a8</p><section>mdo sde</section><text>pa rnams kyi gsum 'dus pa'i rkyen las bzlog pa dang / rnam par thar pa gsum mthong bas mtshams sbyor ba thams cad mi 'byung ngo / /de la 'di skad ces bya ste/ yang dag ma yin yongs rtog ni/ /mtshams</text></item>
<item><p>130b1</p><section>mdo sde</section><text>sbyor mtshan nyid ces bya ste/ /de ni yang dag yongs shes na/ /mtshams sbyor ba yi dra ba 'chad/ /dngos por shes pa'i sgra 'dzin pas/ /ji ltar dar gyi srin bu bzhin/ /byis pa mtshams sbyor mi mkhas pa/ /rang gi rnam</text></item>
<item><p>130b2</p><section>mdo sde</section><text>par rtog pas 'ching / /yang blo gros chen pos gsol ba/ gang bcom ldan 'das kyis 'di skad du rnam par rtog pa gang dang gang gis dngos po gang dang gang brtags pa de dag ni kun brtags pa nyid de/ de dag la rang bzhin</text></item>
<item><p>130b3</p><section>mdo sde</section><text>med do zhes bka' stsal pa/ bcom ldan 'das de gal te kun brtags pa nyid lags te dngos po'i rang bzhin gyi mtshan nyid mi rig na/ bcom ldan 'das de skad bka' stsal pa'i chos thams cad kun brtags pa'i rang bzhin</text></item>
<item><p>130b4</p><section>mdo sde</section><text>du gyur pas kun nas nyon mongs pa dang / rnam par byang ba'i dngos po yang ma mchis par 'gyur ro/ /bcom ldan 'das kyis bka' stsal pa/ blo gros chen po de de bzhin te/ ji skad smras pa de bzhin no/ /</text></item>
<item><p>130b5</p><section>mdo sde</section><text>blo gros chen po ji ltar byis pa so so'i skye bo rnams kyis dngos po'i rang bzhin rnam par brtags pa de lta bur ma yin te/ de ni kun brtags pa nyid de/ dngos po'i rang bzhin dang mtshan nyid mi rig go/ /blo gros chen po 'on</text></item>
<item><p>130b6</p><section>mdo sde</section><text>kyang 'phags pa rnams kyis 'phags pa'i ye shes dang 'phags pa'i mthong ba dang shes rab kyi mig gis dngos po'i rang bzhin ji ltar rtogs pa de lta bur dngos po'i rang bzhin yin no/ /blo gros chen pos gsol pa/ bcom ldan 'das</text></item>
<item><p>130b7</p><section>mdo sde</section><text>gal te 'phags pa rnams kyi rdzu 'phrul dang / 'phags pa'i ye shes dang / 'phags pa'i mthong ba dang / 'phags pa'i shes rab kyi mig gis dngos po'i ngo bo nyid rtogs pa'i de bzhin du 'gyur te/ byis pa so so'-i skye bo</text></item>
<item><p>130b8</p><section>mdo sde</section><text>dag gis dngos po'i rang bzhin ji ltar brtags pa de ltar ma lags na/ bcom ldan 'das ji ltar 'phags pa'i ngo bo'i dngos po khong du ma chud pa'i phyir byis pa so so'i skye bo rnams kyi rnam par rtog pa ldog par 'gyur/ bcom ldan</text></item>
<item><p>131a1</p><section>mdo sde</section><text>'das de dag ni phyin ci log kyang ma lags phyin ci ma log pa'ang ma lags so/ /de ci'i slad du zhe na/ 'di lta ste/ 'phags pa'i dngos po'i ngo bo'i rang bzhin khong du ma chud pa dang / yod pa dang /</text></item>
<item><p>131a2</p><section>mdo sde</section><text>med pa'i mtshan nyid las ldog pa mthong ba'i slad du'o/ /bcom ldan 'das 'phags pa rnams kyis dngos po ji ltar rnam par brtags pa yang rang gi mtshan nyid kyi yul la spyod yul ma lags pa'i phyir de bzhin du mi 'gyur</text></item>
<item><p>131a3</p><section>mdo sde</section><text>ro/ /bcom ldan 'das de dag gi dngos po'i rang bzhin dang mtshan nyid de yang sgyu ma bstan pas kun brtags pa'i rang bzhin nyid snang ngo / /'di lta ste/ dngos po'i mtshan nyid la lta bar lhung bas gzhan dag gi spyod</text></item>
<item><p>131a4</p><section>mdo sde</section><text>yul du 'gyur te/ bcom ldan 'das dngos po'i rang gi mtshan nyid khong du ma chud pa'i phyir de dag ji lta ba bzhin ma lags pas thug pa ma mchis par 'gyur ro/ /bcom ldan 'das kun brtags pa'i rang bzhin gyi rgyu las skyes pa dngos</text></item>
<item><p>131a5</p><section>mdo sde</section><text>po'i rang bzhin gyi mtshan nyid ma lags pa na de ji ltar kun rtog pas so sor rnam par brtags pa ji lta bur brtags de bzhin du mi 'gyur/ bcom ldan 'das so sor rnam par rtog pa'i mtshan nyid kyang gzhan/ dngos po'i rang bzhin</text></item>
<item><p>131a6</p><section>mdo sde</section><text>gyi mtshan nyid kyang gzhan te/ bcom ldan 'das rnam par rtog pa dang / rang bzhin gyi mtshan nyid rgyu mi mthun pa de dag byis pa so so'i skye bo rnams kyis phan tshun du brtags na ji ltar de bzhin du mi 'gyur/ 'di ltar</text></item>
<item><p>131a7</p><section>mdo sde</section><text>sems can rnams kyi rnam par rtog pa bzlog pa'i slad du ji ltar so sor rnam par rtog pas rnam par brtags pa de bzhin du med do zhes bgyi'am/ bcom ldan 'das ci khyod kyis sems can rnams kyi yod pa dang /</text></item>
<item><p>131a8</p><section>mdo sde</section><text>med par lta ba bzlog ste/ dngos po'i rang bzhin la mngon par chags pa dang / 'phags pa'i ye shes kyi spyod yul dang yul la mngon par chags pas yod par lta ba la dgod dam/ 'phags pa'i ye shes kyi dngos</text></item>
<item><p>131b1</p><section>mdo sde</section><text>po nyid kyi ngo bo nyid kyi dngos po bstan pas rab tu dben pa'i chos bstan pa ma mchis par bgyi 'am/ bcom ldan 'das kyis bka' stsal pa/ blo gros chen po 'phags pa'i dngos po'i rang bzhin bstan pas ngas rab tu dben pa'i</text></item>
<item><p>131b2</p><section>mdo sde</section><text>chos bstan par bya ba'ang ma yin/ yod par lta ba la dgod pa'ang ma yin gyi/ blo gros chen po ngas thog ma med pa'i dus nas dngos po'i rang bzhin gyi mtshan nyid la mngon par chags pa'i sems can rnams kyi skrag pa'i gnas</text></item>
<item><p>131b3</p><section>mdo sde</section><text>yongs su spang ba'i phyir 'phags pa'i ye shes kyi dngos po'i rang bzhin la mngon par chags pa'i mtshan nyid du lta bas rab tu dben pa'i chos bstan par bya ste/ blo gros chen po ngas dngos po'i rang bzhin bstan pa ni ma byas mod kyi/</text></item>
<item><p>131b4</p><section>mdo sde</section><text>blo gros chen po 'di ltar bdag nyid kyis yang dag pa ji lta ba bzhin du khong du chud pas dben pa'i phyir la spyod par 'gyur ro/ /nor pa la mtshan ma med par mthong bas rang gi sems snang ba tsam du zhugs shing phyi rol gyi snang ba</text></item>
<item><p>131b5</p><section>mdo sde</section><text>dngos po dang / dngos po med pa las lta ba rnam par bzlog ste/ rnam par thar pa gsum gyis yang dag pa ji lta ba bzhin du khong du chud pa'i phyag rgyas shin tu btab cing yod pa dang med pa'i dngos po rnam par spangs pas dngos</text></item>
<item><p>131b6</p><section>mdo sde</section><text>po'i rang bzhin rnams la so so rang gis rig pa'i blos mngon sum du gnas par 'gyur ro/ /gzhan yang blo gros chen po byang chub sems dpa' sems dpa' chen pos chos thams cad ma skyes pa'o zhes dam bca' bar</text></item>
<item><p>131b7</p><section>mdo sde</section><text>mi bya'o/ /de ci'i phyir zhe na/ dam bca' ba yang dngos po thams cad kyi nang du 'du ba dang / de'i rgyus 'jug pa'i mtshan nyid kyi phyir dngos po thams cad ma skyes pa'o zhes dam bcas te smras na/ blo gros</text></item>
<item><p>131b8</p><section>mdo sde</section><text>chen po byang chub sems dpa' sems dpa' chen po dam bcas pa las nyams par 'gyur ro/ /dam bcas pa yang de las ltos te 'byung bas na dngos po thams cad ma skyes pa'o zhes dam gang bcas pa de'i dam bcas pa de'i dam pa de yang</text></item>
<item><p>132a1</p><section>mdo sde</section><text>nyams par 'gyur ro/ /de ste dam bcas pa de yang chos thams cad kyi nang du gtogs pa'i phyir ma skyes pa na dam bcas pa'ang mtshan nyid tha mi dad de/ ma skyes pa'i phyir chos thams cad ma skyes par smra ba ni rab</text></item>
<item><p>132a2</p><section>mdo sde</section><text>tu nyams par 'gyur ro/ /dam bcas pa'i yan lag gi rgyus dam bcas pa yod pa dang med pa las ma skyes so/ /blo gros chen po dam bcas pa de'ang dngos po thams cad kyi nang du gtogs pas yod pa dang med pa las ma</text></item>
<item><p>132a3</p><section>mdo sde</section><text>skyes pa'i mtshan nyid do/ /blo gros chen po gal te dam bcas pa ma skyes pa des dngos po thams cad ma skyes pa'o zhes dam 'cha' bar byed na/ de ltar na yang dam bcas pa las nyams par 'gyur ro/ /dam bcas pa</text></item>
<item><p>132a4</p><section>mdo sde</section><text>yang yod pa dang med pa las mi skye ba'i dngos po'i mtshan nyid las dam bca' bar mi bya'o/ /blo gros chen po de dag gi dam bcas pa yang ma skyes pa'i rang bzhin gyi mtshan nyid yin te/ de lta bas na blo gros chen po nyes</text></item>
<item><p>132a5</p><section>mdo sde</section><text>pa mang po'i skyon chags pa'i phyir khyod kyis dam bca' bar mi bya'o/ /yan lag rnams kyang phan tshun rgyur gyur pa'i mtshan nyid mi 'dra ba dang / byas pa'i phyir yan lag rnams dam bca' bar mi bya'o/ /blo gros</text></item>
<item><p>132a6</p><section>mdo sde</section><text>chen po 'di lta ste/ chos thams cad ma skyes pa dang / de bzhin du chos thams cad stong pa dang / ngo bo nyid med pa'o zhes byang chub sems dpa' sems dpa' chen pos dam bca' bar mi bya mod kyi/ blo gros</text></item>
<item><p>132a7</p><section>mdo sde</section><text>chen po byang chub sems dpa' sems dpa' chen pos dngos po thams cad sgyu ma dang rmi lam lta bur bstan par bya ste/ gzhan du na blo gros chen po byis pa rnams yod pa dang med par lhung ba de dag skrag par mi 'gyur</text></item>
<item><p>132a8</p><section>mdo sde</section><text>ba dang / theg pa chen po las ring du mi 'gyur bar byis pa rnams kyi skrag pa'i gnas spang ba'i phyir snang ba dang mi snang ba'i mtshan nyid dang lta ba dang / blo slu bar byed pa'i phyir chos thams cad sgyu ma dang / rmi lam</text></item>
<item><p>132b1</p><section>mdo sde</section><text>lta bur bstan par bya'o/ /de la 'di skad ces bya ste/ rang bzhin med cing rnam rig med/ /dngos po med cing kun gzhi med/ /'di dag ro bzhin byis pa yi/ /log pa'i rtog pa can gyis brtags/ /chos rnams</text></item>
<item><p>132b2</p><section>mdo sde</section><text>thams cad ma skyes par/ /mu stegs kun las bsgrag pa'i phyir/ /dngos po rkyen dang ldan pa ni/ /su la'ang skyes pa yod med do/ /dngos po thams cad ma skyes par/ /dam bca' ba la mi rtag ste/ /de 'grub de rgyu</text></item>
<item><p>132b3</p><section>mdo sde</section><text>ldan pa'i phyir/ /de dag blo yang nyams par 'gyur/ /ji ltar log par skra shad 'dzings/ /skye bo rab rib can gyis mthong / /de bzhin dngos por rnam rtog 'di/ /log par byis pas rnam par brtags/ /srid pa gsum</text></item>
<item><p>132b4</p><section>mdo sde</section><text>ni brtags pa tsam/ /dngos po'i rang bzhin yod med de/ /brtags pa dngos po'i rang bzhin du/ /rtog pa can rnams rtog par 'gyur/ /mtshan dang dngos po'i rnam rig dang / /yid kyi rnam par g.yos pa las/ /</text></item>
<item><p>132b5</p><section>mdo sde</section><text>nga yi sras rnams 'das nas ni/ /de dag rnam par mi rtog spyod/ /smig rgyu ba la ji lta bur/ /chu med pa la chu 'dzin pa/ /snang la byis pa de bzhin te/ /'phags pa rnams ni khyad par ldan/ /'phags pa'i mthong</text></item>
<item><p>132b6</p><section>mdo sde</section><text>ba dag pa ste/ /rnam par thar pa gsum la skyes/ /skye dang 'jig las rnam grol te/ /snang ba med la rab tu spyod/ /dngos po rnams ni snang med de/ /rnal 'byor can la'ang med pa'ang min/ /dngos dang dngos</text></item>
<item><p>132b7</p><section>mdo sde</section><text>med mnyam pas ni/ /'phags pa rnams kyi 'bras bu skye/ /ji ltar dngos po dngos med dang / /mnyam pa nyid du ji ltar byed/ /phyi dang nang gi g.yo ba rnams/ /nam zhig sems kyis mi shes na/ /de na 'jig par</text></item>
<item><p>132b8</p><section>mdo sde</section><text>byed pa ste/ /sems kyi mnyam pa nyid kyang mthong / /blo gros chen pos gsol pa/ bcom ldan 'das kyis 'di skad du nam dmigs par bya ba'i don shes pas mi dmigs pa de na rnam par rig pa tsam du gzhag pa</text></item>
<item><p>133a1</p><section>mdo sde</section><text>yin te/ rnam par rig pa'i gzung ba med pas 'dzin pa yang 'dzin pa med pa yin no/ /'dzin pa med pas rnam par rtog pa zhes bsgrags pa'i rnam par shes pa yang mi 'jug go zhes gsungs na/</text></item>
<item><p>133a2</p><section>mdo sde</section><text>bcom ldan 'das dngos po rnams kyi rang dang spyi'i mtshan nyid sna tshogs tha mi dad par khong du ma chud pa'i phyir shes pas mi dmigs sam/ 'on te rang dang spyi'i mtshan nyid sna tshogs kyi dngos po'i ngo bo nyid zil du brlag pa'i</text></item>
<item><p>133a3</p><section>mdo sde</section><text>phyir shes pas mi dmigs sam/ de ste brtsig pa dang / re lde dang / rdzing dang / ra ba dang / sa dang / chu dang / rlung dang / mes chod pa rnams dang / rgyang ring po dang nye ba'i phyir shes bya'i don shes pas mi</text></item>
<item><p>133a4</p><section>mdo sde</section><text>dmigs sam/ de ste long ba dang / byis pa dang / rgan po'i dbang po dang ldan pas shes bya'i don mi dmigs/ bcom ldan 'das de gal te rang dang spyi'i mtshan nyid sna tshogs tha mi dad pa khong du ma chud pa'i phyir</text></item>
<item><p>133a5</p><section>mdo sde</section><text>shes pas mi dmigs na ni/ bcom ldan 'das shes pa zhes kyang mi bgyi ste/ gang don yod pa mi dmigs pa de ni mi shes pa'o/ /de ste rang dang spyi'i mtshan nyid sna tshogs kyis dngos po'i ngo bo nyid zil du brlag pa'i</text></item>
<item><p>133a6</p><section>mdo sde</section><text>phyir shes pas mi dmigs na ni/ bcom ldan 'das de yang mi shes pa ste shes pa ma lags so/ /bcom ldan 'das shes bya yod na shes pa 'byung gi med pa las ma lags te/ de dang ldan pas na shes bya shes pa</text></item>
<item><p>133a7</p><section>mdo sde</section><text>zhes bya'o/ /de ste brtsig pa dang / re lde dang / rdzing dang / ra ba dang / sa dang / chu dang / rlung dang / mes chod pa rnams dang / rgyang ring po dang nye ba'i phyir mi dmigs pa dang / byis pa dang / rgan po dang / long bar</text></item>
<item><p>133a8</p><section>mdo sde</section><text>gyur pas dbang po rnams ma tshang ba'i phyir shes pas mi dmigs na ni/ bcom ldan 'das blo ma tshang ba'i phyir yod pa'i don mi dmigs te/ de ni shes pa ma lags kyi mi shes pa'o/ /bcom ldan 'das kyis</text></item>
<item><p>133b1</p><section>mdo sde</section><text>bka' stsal pa/ blo gros chen po de ni de ltar na mi shes pa ma yin te shes pa'o/ /blo gros chen po ngas de la dgongs te nam dmigs pa'i don shes pas mi dmigs pa de na rnam par rig pa tsam du gzhag pa yin no zhes ma bshad</text></item>
<item><p>133b2</p><section>mdo sde</section><text>de/ rang gi sems snang ba tsam du khong du chud pa dang / yod pa dang med pa las phyi rol gyi dngos po dngos po med pa'i phyir shes pas don mi dmigs so/ /de mi dmigs pa'i phyir shes bya dang shes pa mi 'byung ngo / /rnam par</text></item>
<item><p>133b3</p><section>mdo sde</section><text>thar pa gsum rjes su rtogs pas shes pa'ang mi dmigs te/ rtog pa can thog ma med pa'i dus nas dngos po dang dngos po med par spros pa'i bag chags kyis bsgos pa'i blo can rnams kyis ni de ltar mi shes so/ /</text></item>
<item><p>133b4</p><section>mdo sde</section><text>de dag mi shes pas phyi rol gyi rdzas dang / dbyibs dang mtshan nyid kyi dngos po med do zhes byas nas rnam par rtog pa mi 'byung ba ni sems tsam du ston to/ /bdag dang bdag gi mtshan nyid du 'dzin pa la mngon par</text></item>
<item><p>133b5</p><section>mdo sde</section><text>chags shing zhen pa rang gi sems snang ba tsam du khong du ma chud pas shes pa dang shes bya so sor rnam par rtog ste/ de dag shes pa dang shes byar so sor rnam par rtog pas phyi rol gyi dngos po dang dngos po med pa la rab tu rnam</text></item>
<item><p>133b6</p><section>mdo sde</section><text>par 'byed pa mi dmigs pas chad par lta ba la rab tu rten to/ /de la 'di skad ces bya ste/ de ste dmigs bya yod bzhin du/ /shes pas mthong bar mi 'gyur na/ /de ni shes min mi shes pa/ /de dag rtog can rnams</text></item>
<item><p>133b7</p><section>mdo sde</section><text>kyi tshul/ /gzhan min mtshan nyid med pa dang / /chod pa dang ni nye ring phyir/ /de ste shes pas mi mthong na/ /de ni log pa'i shes zhes bya/ /byis pa rgan po longs gyur pa/ /shes bya de yang yod bzhin du/ /</text></item>
<item><p>133b8</p><section>mdo sde</section><text>gal te shes pa mi skye na/ /de yang log pa'i shes zhes bya/ /gzhan yang blo gros chen po byis pa so so'i skye bo rnams thog ma med pa'i dus kyi spros pa lus kyi gnas ngan len rang gi so sor rnam par rtog pa'i gar thabs</text></item>
<item><p>134a1</p><section>mdo sde</section><text>su gar byed cing / rang gi grub pa'i mtha'i tshul bstan pa la mi mkhas te/ rang gi sems snang ba phyi rol gyi dngos po'i mtshan nyid du mngon par chags pas thabs su bstan pa brjod pa la mngon par chags te/</text></item>
<item><p>134a2</p><section>mdo sde</section><text>mtha' bzhi'i tshul rnam par dag pa rang gi grub pa'i mtha'i tshul la ni rab tu mi sgom mo/ /blo gros chen pos gsol pa/ bcom ldan 'das de de bzhin te/ bka' stsal pa bzhin no/ /bcom ldan 'das gang gis</text></item>
<item><p>134a3</p><section>mdo sde</section><text>bdag dang / byang chub sems dpa' sems dpa' chen po gzhan rnams ma 'ongs pa'i dus na bshad pa dang / grub pa'i mtha'i tshul la mkhas pas mu stegs can dang / nyan thos dang / rang sangs rgyas kyi theg</text></item>
<item><p>134a4</p><section>mdo sde</section><text>pa pa log par rtog pa can rnams kyis slu bar mi 'gyur ba'i bshad pa dang / grub pa'i mtha'i tshul gyi mtshan nyid bdag la bshad du gsol/ bcom ldan 'das kyis bka' stsal pa/ blo gros chen po de'i</text></item>
<item><p>134a5</p><section>mdo sde</section><text>phyir shin tu legs par nyon la yid la zung shig dang ngas khyod la bshad do/ /legs so bcom ldan 'das shes gsol nas/ byang chub sems dpa' sems dpa' chen po blo gros chen po bcom ldan 'das</text></item>
<item><p>134a6</p><section>mdo sde</section><text>la slar nyan pa dang / bcom ldan 'das kyis de la 'di skad ces bka' stsal to/ /blo gros chen po 'das pa dang / ma 'ongs pa dang / da ltar byung ba'i de bzhin gshegs pa dgra bcom pa yang dag par</text></item>
<item><p>134a7</p><section>mdo sde</section><text>rdzogs pa'i sangs rgyas rnams kyi chos kyi tshul ni rnam pa gnyis so/ /'di lta ste/ bstan pa'i tshul dang / grub pa'i mtha' so sor gzhag pa'i tshul lo/ /de la bstan pa brjod pa'i tshul gang zhe na/</text></item>
<item><p>134a8</p><section>mdo sde</section><text>'di lta ste/ blo gros chen po tshogs sna tshogs kyi mdo bshad pa ste/ sems can rnams la sems dang / mos pa ji lta ba bzhin du ston pa'o/ /blo gros chen po de la grub pa'i mtha'i tshul gang zhe na/ 'di lta ste/</text></item>
<item><p>134b1</p><section>mdo sde</section><text>gang gis rnal 'byor can rnams rang gi sems snang ba ni rnam par rtog pa rnam par ldog par byed pa'o/ /'di lta ste/ gcig pa dang / tha dad pa dang / gnyi ga dang / gnyi ga ma yin pa'i phyogs dang bral ba sems</text></item>
<item><p>134b2</p><section>mdo sde</section><text>dang / yid dang / yid kyi rnam par shes pa las 'das pa bdag gi so so rang gis rig pa 'phags pa'i spyod yul rgyu dang / lta ba dang / rigs pa'i mtshan nyid las rnam par bzlog pa/ mu stegs byed dang / nyan thos</text></item>
<item><p>134b3</p><section>mdo sde</section><text>dang / rang sangs rgyas kyi theg pa pa log pa'i rtog pa can yod pa dang / med pa'i mthar lhung ba rnams kyis ma myangs pa de ni ngas grub pa'i mthar bshad do/ /blo gros chen po de ltar grub pa'i mtha'i tshul dang / bstan</text></item>
<item><p>134b4</p><section>mdo sde</section><text>pa'i mtshan nyid de la khyod dang byang chub sems dpa' sems dpa' chen po gzhan dag gis brtson par bya'o/ /de la 'di skad ces bya ste/ nga'i tshul ni rnam gnyis te/ /grub pa'i mtha' dang bstan pa'o/ /byis pa rnams</text></item>
<item><p>134b5</p><section>mdo sde</section><text>la brjod pa bshad/ /rnal 'byor can gyi grub mtha'o/ /de nas yang byang chub sems dpa' sems dpa' chen po blo gros chen pos/ bcom ldan 'das la 'di skad ces gsol to/ /bcom ldan 'das res</text></item>
<item><p>134b6</p><section>mdo sde</section><text>gcig dus gcig gi tshe/ de bzhin gshegs pa dgra bcom pa yang dag par rdzogs pa'i sangs rgyas kyis bka' stsal pa/ 'di lta ste/ 'jig rten rgyang pan pa sngags dang / spobs pa sna tshogs can la mi</text></item>
<item><p>134b7</p><section>mdo sde</section><text>bsten to/ /mi 'grogs so/ /bsnyen bkur mi bya ste/ de la brten pas 'jig rten gyi zang zing kun sdud de/ chos sdud pa ma yin no zhes gsungs na/ ci'i slad du 'jig rten rgyang pan pa sngags dang / spobs pa</text></item>
<item><p>134b8</p><section>mdo sde</section><text>sna tshogs can de la bsten pas 'jig rten gyi zang zing kun sdud de/ chos sdud par mi 'gyur ro zhes bcom ldan 'das kyis gsungs/ blo gros chen po 'jig rten rgyang pan pa ni sngags dang / spobs pa sna tshogs can te/</text></item>
<item><p>135a1</p><section>mdo sde</section><text>rgyu dang tshig dang yi ge sna tshogs kyis byis pa dag rnam par rmongs par byed de/ rigs pa dang ldan pas ma yin/ don dang ldan pas ma yin no/ /'di ltar gyi na byis pa'i smra ba ston te/ blo gros chen po</text></item>
<item><p>135a2</p><section>mdo sde</section><text>de'i phyir 'jig rten rgyang pan pa sngags dang / spobs pa sna tshogs shes bya'o/ /yi ge sna tshogs snyan pas byis pa rnams yang dag pa'i tshul la rab tu 'jug pas ni mi 'jug go/ /bdag nyid chos thams cad khong du ma</text></item>
<item><p>135a3</p><section>mdo sde</section><text>chud cing mtha' gnyis su lhung ba'i lta bas byis pa dag rmongs par byed de/ 'gro ba'i mtshams las rab tu ma thar ba'i phyir bdag nyid kyang phung bar byed de/ rang gi sems snang ba tsam du khong du ma chud cing phyi rol gyi dngos</text></item>
<item><p>135a4</p><section>mdo sde</section><text>po'i rang bzhin la mngon par chags pas rnam par rtog pa ldog par mi 'gyur ro/ /des na de'i phyir blo gros chen po 'jig rten rgyang phan pa sngags dang / spobs pa sna tshogs can ni skye ba dang / rga ba dang / na ba dang 'chi ba dang /</text></item>
<item><p>135a5</p><section>mdo sde</section><text>slob pa'i mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa la sogs pa las yongs su ma thar te/ tshig dang yi ge sna tshogs dang / rgyu dang dpe nye bar sgrubs pas byis pa dag</text></item>
<item><p>135a6</p><section>mdo sde</section><text>rnam par rmongs par byed do/ /blo gros chen po de'i slob ma klu'i gzugs dang cha byad 'dzin pas dbang po yang gtsug lag mang po la mkhas pa'i blo ste/ rang gi sgra'i gtsug lag ston pa yin mod kyi/ mtho ris su dbang</text></item>
<item><p>135a7</p><section>mdo sde</section><text>po'i 'khor 'dus par dam bca' bar byas te/ yang na khyod kyi shing rta rtsib ma stong pa bcag go/ /yang na nga'i klu'i lus dang / mgo gdengs ka can re re nas gcad do zhes dam bcas nas 'jig rten rgyang pan pa'i slob ma</text></item>
<item><p>135a8</p><section>mdo sde</section><text>klu'i gzugs can dang / cha byad 'dzin pas brgya byin lha'i dbang po chos dang ldan pas pham par byas te/ shing rta'i rtsib ma stong pa bcag nas slar 'jig rten 'dir 'ongs so/ /de ltar blo gros chen po 'jig rten rgyang</text></item>
<item><p>135b1</p><section>mdo sde</section><text>pan pa ni rgyu dang dpe sna tshogs su 'brel pa ste/ 'di ltar byol song las bslabs pas kyang lha dang lha ma yin gyi 'jig rten gyi tshig dang yi ge sna tshogs kyis rnam par rmongs par byed do/ /'du ba dang zad par lta bar mngon par chags</text></item>
<item><p>135b2</p><section>mdo sde</section><text>pa la rab tu 'god na mi rnams lta ci smos/ des na de'i phyir blo gros chen po 'jig rten rgyang pan pa ni sdug bsngal skye ba'i rgyu 'thob par byed pas yongs su spang bar bya ba yin te/ mi snyen to/ /mi sten to/ /bsnyen bkur mi bya'o/ /</text></item>
<item><p>135b3</p><section>mdo sde</section><text>blo gros chen po 'jig rten rgyang pan pa rnams ni lus dang / blo dang yul dmigs pa tsam du tshig dang yi ge sna tshogs kyis ston to/ /blo gros chen po 'jig rten rgyang pan pa ni 'bum las phyi ma'i dus phyi ma'i tshe lnga brgya tha ma la</text></item>
<item><p>135b4</p><section>mdo sde</section><text>ngan pa'i rtog pa'i rgyur lta ba bstan pas bsdus pa gyes par 'gyur ro/ /slob ma ma yin pa yongs su bzung bas bsdus pa gyes par 'gyur te/ blo gros chen po 'jig rten rgyang pan gyi bsdus pa rgyu dang / tshig sna tshogs</text></item>
<item><p>135b5</p><section>mdo sde</section><text>su 'brel pa gyes pa de nyid rang gi rgyu la chags shing zhen pa'i mu stegs byed rnams 'chad de/ rang gi tshul ni ma yin no/ /blo gros chen po mu stegs byed gang la rang gi gtsug lag gi tshul med de/ gzhan du na 'jig rten</text></item>
<item><p>135b6</p><section>mdo sde</section><text>rgyang pan nyid rgyu'i sgo rnam pa brgya stong du mas 'chad de bdag gi tshul ma yin mod kyi gti mug pa 'di ni 'jig rten rgyang pan du mi shes so/ /blo gros chen pos gsol pa/ bcom ldan 'das gal te mu stegs phyed rnams</text></item>
<item><p>135b7</p><section>mdo sde</section><text>rang gi rgyu la chags shing zhen pas 'jig rten rgyang pan pa nyid tshig dang / yi ge dang dpe nye bar bsgrub pa sna tshogs kyis 'chad de/ rang gi tshul ma lags na ci bcom ldan 'das kyang mu stegs byed thams cad kyi gzhung nye bar</text></item>
<item><p>135b8</p><section>mdo sde</section><text>ston pa'i nang du gtogs pas lha dang / mi dang / lha ma yin 'ongs shing lhags pa phyogs so so nas 'dus pa rnams la tshig dang yi ge sna tshogs kyis 'jig rten rgyang pan nyid snyon te rang gi gzhung ma lags sam/ bcom</text></item>
<item><p>136a1</p><section>mdo sde</section><text>ldan 'das kyis bka' stsal pa/ blo gros chen po nga ni 'jig rten rgyang pan mi 'chad de/ 'du ba dang zad pa ma yin gyi/ blo gros chen po 'du ba dang zad pa med pa ston to/ /de la blo gros chen po 'du ba zhes bya ba ni</text></item>
<item><p>136a2</p><section>mdo sde</section><text>skye ba'i phung po ste/ 'dus pa 'ong ba las 'byung ba'o/ /de la blo gros chen po zad pa med pa zhes bya ba ni 'jig pa'o/ /'du ba dang zad pa zhes bya ba ni 'di ni mi skye ba'i tshig bla dgas te/ blo gros chen po nga ni mu stegs byed thams</text></item>
<item><p>136a3</p><section>mdo sde</section><text>cad kyi rnam par rtog pa'i nang du gtogs par mi 'chad do/ /de ci'i phyir zhe na/ 'di lta ste/ phyi rol gyi dngos po dang dngos po med pa la ma chags shing rang gi sems snang ba tsam la gnas pa dang / 'jug pa rnam pa gnyis su</text></item>
<item><p>136a4</p><section>mdo sde</section><text>rnam par rtog pa mi 'jug pa dang / mtshan ma'i spyod yul med pa dang / rang gi sems snang ba tsam du khong du chud pas rang gi sems snang ba'i rnam par rtog par 'jug go/ /rnam par rtog pa mi 'jug pas mtshan ma</text></item>
<item><p>136a5</p><section>mdo sde</section><text>med pa dang / stong pa nyid dang / smon pa med pa'i rnam par thar pa gsum la zhugs pa'i phyir grol ba zhes bya'o/ /blo gros chen po ngas mngon par shes pa dus gcig gi tshe sa'i phyogs shig na 'dug pa na/ bram ze 'jig</text></item>
<item><p>136a6</p><section>mdo sde</section><text>rten rgyang pan pa zhig nga ga la ba der 'ongs te phyin pa dang / bcom ldan 'das kyis skabs ma phye bar nga la 'di skad ces zer ro/ /kye gau ta ma thams cad byas pa'o/ /blo gros chen po ngas de la 'di skad ces byas so/ /kye bram ze</text></item>
<item><p>136a7</p><section>mdo sde</section><text>gal te thams cad byas shes na/ 'di ni 'jig rten rgyang pan dang po'o/ /kye gau ta ma thams cad ma byas pa'o/ /gal te bram ze thams cad ma byas she na/ de yang 'jig rten rgyang pan gnyis so/ /de bzhin du thams cad</text></item>
<item><p>136a8</p><section>mdo sde</section><text>mi rtag pa dang / thams cad rtag pa dang / thams cad bskyed pa dang / thams cad bskyed pa ma yin pa de ni bram ze 'jig rten rgyang pan drug go/ /yang blo gros chen po bram ze 'jig rten rgyang pan pa nga la 'di skad ces</text></item>
<item><p>136b1</p><section>mdo sde</section><text>zer ro/ /kye gau ta ma 'thad pa'i gtan tshigs sna tshogs mthong bas na thams cad gcig pa'o/ /thams cad tha dad pa'o/ /thams cad gnyi ga'o/ /thams cad gnyi ga ma yin pa'o/ /thams cad rgyu la rag lus</text></item>
<item><p>136b2</p><section>mdo sde</section><text>pa'o/ /de dag ni bram ze 'jig rten rgyang pan bcu gcig go/ /gzhan yang kye gau ta ma thams cad lung bstan pa'o/ /thams cad lung ma bstan pa'o/ /bdag yod do/ /bdag med do/ /'jig rten 'di yod do/ /'jig</text></item>
<item><p>136b3</p><section>mdo sde</section><text>rten 'di med do/ /'jig rten pha rol yod do/ /'jig rten pha rol med pa'o/ /'jig rten pha rol yod med gnyi ga'o/ /thar pa yod do/ /thar pa med do/ /thams cad skad cig pa'o/ /thams cad skad cig pa ma yin</text></item>
<item><p>136b4</p><section>mdo sde</section><text>pa'o/ /nam mkha' dang ma brtags par 'gog pa dang / mya ngan las 'das pa ni kye gau ta ma byas pa'o/ /ma byas pa'o/ /bar ma do'i srid pa yod do/ /bar ma do'i srid pa med do zhe'o/ /blo gros chen po ngas de la 'di skad ces</text></item>
<item><p>136b5</p><section>mdo sde</section><text>byas so/ /kye bram ze de ltar na de dag kyang 'jig rten rgyang pan pa nyid yin te/ bram ze 'jig rten rgyang pan pa 'di ni khyod kyi yin gyi nga'i ma yin no/ /kye bram ze nga ni thog ma med pa'i dus nas spros pa rnam par rtog pa'i bag</text></item>
<item><p>136b6</p><section>mdo sde</section><text>chags gnas ngan len gyi rgyu las srid pa gsum skyes par ston te/ bram ze rang gi sems snang ba tsam du khong du ma chud pas rnam par rtog pa 'byung gi/ pha rol gyi dngos po dmigs pa las ni ma yin no/ /</text></item>
<item><p>136b7</p><section>mdo sde</section><text>'di lta ste/ mu stegs byed rnams kyi bdag dang dbang po dang / don gsum phrag pa lta bu nga'i ma yin no/ /kye bram ze nga ni rgyur smra ba yang ma yin/ rgyu med par smra ba yang ma yin te/ gzhan du na rnam par rtog pa nyid gzung</text></item>
<item><p>136b8</p><section>mdo sde</section><text>ba dang / 'dzin pa'i dngos por rab tu bzhag ste/ rten cing 'brel te 'byung bar ston to/ /khyod lta bu dang bdag tu 'dzin par lhung ba'i rgyud can gzhan dag gis mi rig go/ /blo gros chen po mya ngan las 'das pa dang /</text></item>
<item><p>137a1</p><section>mdo sde</section><text>nam mkha' dang 'gog pa dag grangs gsum du'ang mi rung na byas par lta ci smos/ gzhan yang blo gros chen po bram ze 'jig rten rgyang pan pa nga la 'di skad ces zer ro/ /kye gau ta ma srid pa gsum po 'di mi shes pa</text></item>
<item><p>137a2</p><section>mdo sde</section><text>dang / sred pa dang / las kyi rgyu las byung ngam/ de ste rgyu med pa/ kye bram ze 'di gnyi ga yang 'jig rten rgyang pan pa'o/ /kye gau ta ma dngos po thams cad rang dang spyi'i mtshan nyid du lhung ba'o/ /kye bram ze de yang 'jig rten rgyang phan</text></item>
<item><p>137a3</p><section>mdo sde</section><text>pa nyid yin te/ bram ze ji tsam du yid las rnam par g.yos pa dang / phyi rol gyi don la mngon par chags shing rnam par rtog pa de tsam du 'jig rten rgyang pan pa'o/ /yang blo gros chen po bram ze 'jig rten rgyang pan pa nga la</text></item>
<item><p>137a4</p><section>mdo sde</section><text>'di skad ces zer ro/ /kye gau ta ma bdag gi grangs pa ni mu stegs byed thams cad kyi tshig dang / yi ge dang rgyu dang / dpe sna tshogs nye bar sgrubs pas ston na/ kye gau ta ma 'jig rten rgyang pan pa ma yin pa gang yang yod dam/ kye bram</text></item>
<item><p>137a5</p><section>mdo sde</section><text>ze gang khyod kyi yang ma yin la/ ma grub pa'ang ma yin/ tshig dang yi ge sna tshogs kyis mi ston pa'ang ma yin/ don dang mi ldan pa'ang ma yin te/ don dang yang ldan pa yod do/ /gang ma grub par ston pa de 'jig rten rgyang pan</text></item>
<item><p>137a6</p><section>mdo sde</section><text>ma yin nam/ kye bram ze phyi rol gyi dngos po yang dag pa ma yin par rnam par rtog pa spros pa la mngon par chags pa'i mu stegs byed thams cad dang / khyod kyi blos mi rtog pa 'jig rten rgyang pan ma yin pa yod do/ /'di lta ste/</text></item>
<item><p>137a7</p><section>mdo sde</section><text>yod pa dang / med pa las rnam par rtog pa mi 'jug pa rang gi sems snang ba tsam du khong du chud pas rnam par rtog pa mi 'jug ste/ phyi rol gyi yul la 'dzin pa mod pas rnam par rtog pa rang gi gnas na 'dug go/ /de bas na</text></item>
<item><p>137a8</p><section>mdo sde</section><text>'jig rten rgyang pan ma yin pa 'di ni nga'i ste khyod kyi ma yin no/ /rang gi gnas na 'dug ces bya ba ni mi 'jug pa'i don te/ rnam par rtog pa mi skye ba ni mi 'jug pa zhes bya'o/ /kye bram ze de ltar na 'jig rten rgyang pan ma yin</text></item>
<item><p>137b1</p><section>mdo sde</section><text>pa de ni mdor na kye bram ze gang du rnam par shes pa rgyu ba med pa'o/ /'gro ba dang 'chi 'pho dang / skye ba dang / 'dod pa dang / mngon par chags pas zhen pa dang / mngon pa dang / lta ba'i gnas dang / snyems pa dang / mtshan nyid sna</text></item>
<item><p>137b2</p><section>mdo sde</section><text>tshogs la mngon par chags pa dang / 'du ba dang / sred pa'i mtshams sbyor ba dang / rgyu la mngon par chags pa de dag ni kye bram ze khyod kyi 'jig rten rgyang pan te nga'i ma yin no/ /blo gros chen po bram ze'i 'jig rten rgyang pan pa</text></item>
<item><p>137b3</p><section>mdo sde</section><text>de 'ongs te nga la de skad dris nas/ de la ngas de skad du lan btab pa dang / cang mi zer bar gyur te song ngo / /de nas yang nag po'i phyogs kyi klu'i rgyal po bram ze'i gzugs su 'ongs nas/ bcom ldan 'das la 'di skad</text></item>
<item><p>137b4</p><section>mdo sde</section><text>ces gsol to/ /kye gau ta ma 'on kyang 'jig rten pha rol nyid kyang med do/ /'o na khye'u khyod gang nas 'dir 'ongs/ gau ta ma bdag ni dkar po'i gl-ing nas 'dir 'ongs so/ /bram ze de nyid 'jig rten pha rol yin no/ /de nas</text></item>
<item><p>137b5</p><section>mdo sde</section><text>khye'u spobs pa med par tshar bcad nas mi snang bar gyur to/ /nga la ma dris par rang gi tshul so sor bca' ba brjod par sems te/ shAkya'i bu ni nga'i tshul gyi phyi rol te/ nyon mongs 'jug pa med pa dang / mtshan nyid med pa</text></item>
<item><p>137b6</p><section>mdo sde</section><text>dang / rgyu med par smra zhing rang gi rnam par rtog par snang ba'i mtshan nyid khong du chud pas rnam par rtog pa mi 'jug par smra snyam mo/ /blo gros chen po khyod kyang 'jig rten rgyang pan pa sngags dang / spobs pa sna tshogs</text></item>
<item><p>137b7</p><section>mdo sde</section><text>can la bsnyen nas zang zing kun sdud par 'gyur te/ chos sdud pa ma yin zhes ci'i phyir de ltar nga la 'dri/ bcom ldan 'das zang zing chos shes bgyi ba tshig gi don gang lags/ bcom ldan 'das kyis bka' stsal pa/</text></item>
<item><p>137b8</p><section>mdo sde</section><text>blo gros chen po gang khyod kyis ma 'ongs pa'i 'gro ba'i tshogs la bltas te/ tshig gi don gnyis la dpyod par zhugs pa legs so legs so/ /blo gros chen po de'i phyir shin tu legs par nyon la yid la zung shig dang</text></item>
<item><p>138a1</p><section>mdo sde</section><text>ngas khyod la bshad do/ /legs so bcom ldan 'das shes gsol nas/ /byang chub sems dpa' sems dpa' chen po blo gros chen pos bcom ldan 'das la slar nyan pa dang / bcom ldan 'das kyis de la 'di</text></item>
<item><p>138a2</p><section>mdo sde</section><text>skad ces bka' stsal to/ /de la blo gros chen po zang zing gang zhe na/ 'di lta ste/ zang zing ni reg pa dang / 'dres pa dang / nyug pa dang / snyems pa dang / myang ba dang / phyi rol gyi yul la mngon par chags pa dang / lta ba ngan</text></item>
<item><p>138a3</p><section>mdo sde</section><text>pas mtha' gnyis kyi yul mngon par chags pa dang / lta ba ngan pas mtha' gnyis la 'jug pa dang / phung po yang 'byung ba dang / skye ba dang / rga ba dang / na ba dang / 'chi ba dang / smre sngags 'don pa dang / sdug</text></item>
<item><p>138a4</p><section>mdo sde</section><text>bsngal ba dang / yi mug pa dang / 'khrug pa 'byung ba dang / yang srid pa can gyi sred pa la sogs pa ni nga dang sangs rgyas gzhan dag gis kyang zang zing zhes brjod do/ /blo gros chen po 'di ni 'jig rten rgyang pan pa de la bsnyen</text></item>
<item><p>138a5</p><section>mdo sde</section><text>pas zang zing kun sdud par 'gyur te/ chos mi sdud pa dang / 'jig rten rgyang pan 'thob par 'gyur ro/ /de la blo gros chen po chos sdud pa gang zhe na/ 'di lta ste/ rang gi sems kyi chos bdag med pa gnyis khong du chud pa dang /</text></item>
<item><p>138a6</p><section>mdo sde</section><text>chos dang gang zag la bdag med pa'i mtshan nyid mthong bas rnam par rtog pa mi 'jug pa dang / sa rnams gong nas gong du yongs su shes pas sems dang / yid dang / yid kyi rnam par shes pas ldog pa dang / sangs</text></item>
<item><p>138a7</p><section>mdo sde</section><text>rgyas thams cad kyi ye shes su dbang bskur ba rtogs pa dang / thug pa med pa'i gnas yongs su bzung ba dang / chos thams cad la lhun gyis 'grub pas dbang byed pa ni chos shes bya'o/ /blo gros chen po lta ba</text></item>
<item><p>138a8</p><section>mdo sde</section><text>thams cad kyi spros pa la rnam par rtog pa'i dngos po mtha' gnyis su lhung bar byed pas mu stegs byed smra ba ni 'di lta ste/ byis pa rnams phal cher rtag pa dang mtha' gnyis su lhung bar byed de/ mkhas pa rnams ni ma yin no/ /</text></item>
<item><p>138b1</p><section>mdo sde</section><text>rgyu med par smra ba yongs su bzung bas rtag par lta bar 'gyur ro/ /rgyu zhig pas rgyu'i dngos po med pa'i phyir chad par lta bar 'gyur te/ skye ba dang / gnas pa dang / 'jig par mi mthong bas chos shes bya'o/ /de ni blo gros chen po chos</text></item>
<item><p>138b2</p><section>mdo sde</section><text>dang zang zing nges par gtan la dbab pa yin te/ de la khyod dang byang chub sems dpa' sems dpa' chen po gzhan dag gis bslab par bya'o/ /de la 'di skad ces bya ste/ bsdu ba dag gis sems can gdul/ /tshul khrims</text></item>
<item><p>138b3</p><section>mdo sde</section><text>kyis ni dbang du bya/ /shes rab dag gis lta ba gzhig /rnam par thar pas shin tu spel/ /'di kun 'jig rten rgyang pan te/ /mu stegs can gyis gang bshad brdzun/ /rgyu dang 'bras bu yod lta bas/ /rang gi grub pa'i</text></item>
<item><p>138b4</p><section>mdo sde</section><text>mtha' yang med/ /nga 'dra gcig pu rang grub mtha'/ /rgyu dang 'bras bu rnam par spangs/ /'jig rten rgyang pan rnam bral ba/ /slob ma'i sde la bshad par bya/ /sems tsam ste ni snang ba med/ /rtag dang chad pa spangs pa yi/ /</text></item>
<item><p>138b5</p><section>mdo sde</section><text>gzung dang 'dzin pa'i dngos po ru/ /sems ni rnam pa gnyis su snang / /ji srid sems ni 'jug pa'i bar/ /de srid 'jig rten rgyang pan yin/ /'jig rten rang gi sems mthong na/ /rnam par rtog pa mi 'jug go/ /'du ba</text></item>
<item><p>138b6</p><section>mdo sde</section><text>'bras bu don grub pa/ /zad pa 'bras bu ma mthong ba/ /'du dang zad pa yongs shes na/ /rnam par rtog pa mi 'jug go/ /rtag dang mi rtag byas pa dang / /ma byas pa dang gzhan min gzhan/ /de la sogs pa thams cad ni/ /</text></item>
<item><p>138b7</p><section>mdo sde</section><text>'jig rten rgyang pan tshul yin no// //'phags pa lang kar gshegs pa// // bam po drug pa/ // de nas yang byang chub sems dpa' sems dpa' chen po blo gros chen pos bcom ldan 'das la</text></item>
<item><p>138b8</p><section>mdo sde</section><text>'di skad ces gsol to/ /bcom ldan 'das 'di lta ste/ mya ngan las 'das pa zhes gang mu stegs byed thams cad rnam par rtog pa mya ngan las 'das pa mya ngan las 'das pa zhes bgyi ba de gang gi tshig bla dgas lags/</text></item>
<item><p>139a1</p><section>mdo sde</section><text>bcom ldan 'das kyis bka' stsal pa/ blo gros chen po de'i phyir shin tu legs par nyon la yid la zung shig dang / ji ltar mu stegs byed rnams mya ngan las 'das par rtog la/ de dag gi rnam par rtog pa dang 'thun</text></item>
<item><p>139a2</p><section>mdo sde</section><text>par mya ngan las 'das par 'gyur ba ngas khyod la bshad do/ /legs so bcom ldan 'das shes gsol nas/ byang chub sems dpa' sems dpa' chen po blo gros chen po bcom ldan 'das la slar nyan pa dang / de la bcom</text></item>
<item><p>139a3</p><section>mdo sde</section><text>ldan 'das kyis 'di skad ces bka' stsal to/ /blo gros chen po mu stegs byed kha cig ni phung po dang / khams dang / skye mched rnams 'gog pa dang / yul la 'dod chags dang bral ba dang / rtag pa dang chos mi mthun par</text></item>
<item><p>139a4</p><section>mdo sde</section><text>mthong bas sems dang sems las byung ba mang po mi 'byung ste/ 'das pa dang / ma 'ongs pa dang / da ltar gyi yul mi dran pa dang / mar me dang / sa bon dang / rlung bzhin du rgyu zad pas rnam par rtog pa mi 'jug par brjod</text></item>
<item><p>139a5</p><section>mdo sde</section><text>do/ /de'i phyir de dag la mya ngan las 'das pa'i blor 'gyur mod kyi/ blo gros chen po 'jig par lta bas mya ngan las mi 'da'o/ /blo gros chen po gzhan dag ni yul la rnam par rtog pa zad pas mda'i shugs zad pa bzhin</text></item>
<item><p>139a6</p><section>mdo sde</section><text>du yul gzhan gyi gnas su song na thar pa'o zhes brjod do/ /yang mu stegs byed kha cig ni blo dang rig par bya ba mthong ba rnam par zhig pas thar par brjod do/ /kha cig ni rnam par rtog pa mi 'jug cing rtag pa dang mi rtag pa</text></item>
<item><p>139a7</p><section>mdo sde</section><text>mthong bas thar par rtog go/ /kha cig ni mtshan mar rnam par rtog pa mang po ni sdug bsngal skye ba 'thob par byed pa'o snyam nas/ rang gi sems snang ba tsam la mi mkhas pa dag dang / mtshan mas 'jigs shing skrag ste/</text></item>
<item><p>139a8</p><section>mdo sde</section><text>mtshan ma mthong bas bde ba 'dod pa'i mtshan ma la mya ngan las 'das pa'i blor 'gyur bar brjod do/ /yang kha cig ni nang dang phyi'i chos thams cad kyi rang dang spyi'i mtshan nyid khong du chud cing 'das pa dang / ma 'ongs pa dang /</text></item>
<item><p>139b1</p><section>mdo sde</section><text>da ltar byung ba'i dngos po mi 'jig ste/ yod pas mya ngan las 'das par rtog go/ /kha cig ni bdag dang / sems can dang / srog dang / gso ba dang / skyes bu dang / gang zag dang / chos thams cad mi 'jig pas mya ngan</text></item>
<item><p>139b2</p><section>mdo sde</section><text>las 'das par rtog go/ blo gros chen po mu stegs byed mi mkhas pa'i blo can kha cig ni rang bzhin dang / skyes bu'i bye brag mthong ba dang / yon tan 'gyur ba byed pa'i phyir mya ngan las 'das par rtog go/ /kha cig ni bsod</text></item>
<item><p>139b3</p><section>mdo sde</section><text>nams dang / bsod nams ma yin pa yongs su zad pas/ kha cig ni nyon mongs pa zad par shes pas/ kha cig ni 'jig rten rnams ni dbang pos rang dbang du byas par mthong bas mya ngan las 'das par rtog go/ /kha cig ni</text></item>
<item><p>139b4</p><section>mdo sde</section><text>'jig rten gyi 'byung ba 'di ni gcig gis gcig zhugs pa ste/ rgyu las ma yin no zhes rgyu de la mngon par chags bzhin du gti mug las khong du mi chud de/ de khong du chud pas mya ngan las 'das par rtog go/ /blo gros chen po</text></item>
<item><p>139b5</p><section>mdo sde</section><text>mu stegs byed kha cig ni bden pa dang / lam khong du chud pas mya ngan las 'das par rtog go/ /kha cig ni yon tan dang / yon tan can mngon par khong du chud cing gcig pa dang / tha dad pa dang / gnyi ga dang / gnyi ga ma yin</text></item>
<item><p>139b6</p><section>mdo sde</section><text>par mthong bas mya ngan las 'das pa'i blor 'gyur ro/ /kha cig ni rang bzhin las byung ba yin te/ rma bya'i rnam par bkra ba dang / rin po che'i 'byung khungs rnam pa mang po dang / tsher ma rno ba lta bur dngos po rnams kyi rang bzhin mthong bas</text></item>
<item><p>139b7</p><section>mdo sde</section><text>mya ngan las 'das par rtog go/ /blo gros chen po kha cig ni de kho na nyi shu rtsa lnga khong du chud pas/ kha cig ni skye dgu skyong ba dang / yon tan drug bstan pa 'dzin pas mya ngan las 'das par rtog go/ /kha cig ni byed pa po dus yin</text></item>
<item><p>139b8</p><section>mdo sde</section><text>par mthong ba'i phyir 'jig rten 'byung ba dus la rag las so/ /zhes de ltar khong du chud pas mya ngan las 'das par rtog go/ /blo gros chen po kha cig ni srid pas so/ /kha cig ni srid pa dang / srid pa med par yongs su shes pas so/ /kha cig ni</text></item>
<item><p>140a1</p><section>mdo sde</section><text>srid pa dang / mya ngan las 'das pa bye brag med par mthong bas mya ngan las 'das par rtog go/ /blo gros chen po thams cad mkhyen pa'i seng ge'i sgra sgrogs pa kha cig ni 'di lta ste/ rang gi sems snang ba tsam du</text></item>
<item><p>140a2</p><section>mdo sde</section><text>khong du chud pa dang / phyi rol gyi dngos po la chags pa dang / mtha' bzhi dang bral ba yang dag par ji ltar gnas pa bzhin du mthong ba dang / rang gi sems snang bar rnam par rtog pa'i mtha' gnyis su ma lhung ba dang gzung ba dang / 'dzin pa</text></item>
<item><p>140a3</p><section>mdo sde</section><text>mi dmigs pa dang / tshad ma thams cad kyis de kho na nyid grub par ma mthong ba dang / rnam par slu ba'i phyir de kho na nyid mi rtog ste/ de bsal ba dang / bdag gi so so rang gi 'phags pa'i chos khong du chud pa dang / bdag med pa gnyis rtogs</text></item>
<item><p>140a4</p><section>mdo sde</section><text>pa dang / nyon mongs pa gnyis rnam par log pa dang / sgrib pa gnyis rnam par dag pa dang / sa'i gong nas gong du de bzhin gshegs pa'i sa la sgyu ma la sogs pa'i gzugs brnyan gyi ting nge 'dzin gyis sems dang / yid dang /</text></item>
<item><p>140a5</p><section>mdo sde</section><text>yid kyi rnam par shes pa las bzlog pas mya ngan las 'das par rtog go/ /de ltar log pa'i mu stegs can rtog pa can rnams kyis gzhan dag bstan kyang de rigs pa dang mi ldan zhing mkhas pas spangs pa yin te/ blo gros chen po de dag</text></item>
<item><p>140a6</p><section>mdo sde</section><text>thams cad ni mtha' gnyis su lhung ba'i bsam pas mya ngan las 'das par rtog go/ /blo gros chen po de lta bu la sogs pa'i rnam par rtog pas mu stegs byed thams cad mya ngan las 'das par yongs su rtogs kyang 'di la gang yang</text></item>
<item><p>140a7</p><section>mdo sde</section><text>'jug pa'am ldog pa med do/ /blo gros chen po mu stegs byed so so'i mya ngan las 'das pa de ni rang gi gtsug lag la mos pa dang / sna tshogs kyis yongs su brtags na 'khrul te ji ltar de dag gis rnam par brtags pa de</text></item>
<item><p>140a8</p><section>mdo sde</section><text>bzhin du mi gnas so/ /yid kyi g.yo ba dang / 'ong ba dang / 'gro ba'i phyir gang la'ang mya ngan las 'das pa med do/ /blo gros chen po de la khyod dang byang chub sems dpa' gzhan dag gis bslab par bya ste/ mu stegs byed thams</text></item>
<item><p>140b1</p><section>mdo sde</section><text>cad kyi mya ngan las 'das par lta ba las bzlog par bya'o/ /de la 'di skad ces bya ste/ mya ngan 'das lta'i mu stegs can/ /tha dad par ni rnam par rtog /de dag gi ni rtog pa tsam/ /thar ba'i thabs ni yod pa min/ /bcings dang</text></item>
<item><p>140b2</p><section>mdo sde</section><text>bcing bya rnam grol ba/ /thabs rnams rnam par spangs pa ste/ /mu stegs thar par rtog mod kyi/ /thar bar rung bar mi 'gyur ro/ /mu stegs can tshul blo gros kyis/ /du mar tha dad bral bar snang / /de phyir de dag thar med na/ /blun</text></item>
<item><p>140b3</p><section>mdo sde</section><text>po dag gis ji ltar brtag /rgyu dang 'bras bu ngan lta ba/ /mu stegs can kun rnam par myos/ /yod med phyogs su smra ba rnams/ /de phyir de dag thar pa med/ /byis pa smra ba'i spros la dga' ba dag /yang dag nyid la blo gros yangs mi</text></item>
<item><p>140b4</p><section>mdo sde</section><text>byed/ /smra ba khams gsum sdug bsngal skye gnas te/ /yang dag nyid ni sdug bsngal 'jig pa'i rgyu/ /me long la ni ji ltar gzugs/ /snang yang yod pa ma yin ltar/ /bag chags dag gi me long la/ /byis pas sems ni rnam gnyis mthong / /</text></item>
<item><p>140b5</p><section>mdo sde</section><text>sems kyi snang ba mi shes pas/ /rnam par rtog pa rnam gnyis skye/ /sems kyi snang ba yongs shes na/ /rnam par rtog pa mi 'byung ngo / /sems nyid sna tshogs 'gyur ba ste/ /mtshan dang mtshan gyi gzhi yang spangs/ /ji ltar byis pas rnam brtags</text></item>
<item><p>140b6</p><section>mdo sde</section><text>bzhin/ /snang ba'i rnam pa snang ba med/ /srid gsum rnam par rtog tsam pas/ /phyi rol gyi ni don med de/ /rnam rtog sna tshogs snang ba ni/ /byis pa dag gis mi rtogs so/ /ming dang 'du shes bye brag gis/ /mdo dang mdo las rnam rtog</text></item>
<item><p>140b7</p><section>mdo sde</section><text>bshad/ /brjod pa dag ni ma gtogs par/ /brjod par bya ba'ang mi rig go/ /de nas byang chub sems dpa' sems dpa' chen po blo gros chen pos bcom ldan 'das la 'di skad ces gsol to/ /bcom ldan 'das gang gis bdag dang</text></item>
<item><p>140b8</p><section>mdo sde</section><text>byang chub sems dpa' sems dpa' chen po gzhan rnams de bzhin gshegs pa'i ngo bo nyid la mkhas pas/ bdag nyid dang gzhan rnams kyang khong du chud par bgyi ba'i sangs rgyas kyi rang gi sangs rgyas pa nyid de bzhin gshegs pa</text></item>
<item><p>141a1</p><section>mdo sde</section><text>dgra bcom pa yang dag par rdzogs pa'i sangs rgyas kyis bdag la bshad du gsol/ bcom ldan 'das kyis bka' stsal pa/ blo gros chen po de'i phyir khyod nyid kyis dris shig dang / ji ltar khyod kyis bzod pa de bzhin du ngas</text></item>
<item><p>141a2</p><section>mdo sde</section><text>lan sbyin no/ /blo gros chen pos gsol pa/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas byas pa 'am/ ma byas pa 'am/ rgyu'am 'bras bu 'am/ mtshan tam/ mtshan gyi</text></item>
<item><p>141a3</p><section>mdo sde</section><text>gzhi 'am/ brjod pa 'am/ brjod par bya ba 'am/ blo 'am rig par bya ba 'am/ bcom ldan 'das de lta bu la sogs pa'i tshig gi nges pa'i sgra ni gcig gam tha dad dam ci lags/ bcom ldan 'das kyis bka' stsal pa/</text></item>
<item><p>141a4</p><section>mdo sde</section><text>blo gros chen po de bzhin gshegs pa dgra bcom pa yang dag par rdzogs pa'i sangs rgyas ni de lta bu la sogs pa'i tshig gi nges pa'i sgrar byas pa'ang ma yin/ ma byas pa'ang ma yin/ rgyu'ang ma yin/ 'bras bu'ang ma yin no/ /</text></item>
<item><p>141a5</p><section>mdo sde</section><text>de ci'i phyir zhe na/ 'di lta ste/ gnyi ga dang nyes par 'gyur ba'i phyir ro/ /blo gros chen po gal te de bzhin gshegs pa byas pa yin na ni mi rtag par 'gyur te/ mi rtag pa'i phyir 'bras bu'o cag kyang de bzhin gshegs par 'gyur</text></item>
<item><p>141a6</p><section>mdo sde</section><text>bas na/ de ni nga dang de bzhin gshegs pa gzhan dag gis de ltar ma dgongs so/ /de ste ma byas pa yin na ni bdag nyid du ma red pas na/ tshogs yang dag par bsgrub pa yang don med par 'gyur te/ ma byas pa'i phyir ri bong gi rwa dang</text></item>
<item><p>141a7</p><section>mdo sde</section><text>mo bsham gyi bu dang mtshungs par yang 'gyur ro/ /blo gros chen po gang rgyu'ang ma yin/ 'bras bu yang ma yin pa de ni yod pa'ang ma yin/ med pa'ang ma yin no/ /gang yod pa'ang ma yin/ med pa'ang ma yin pa de ni mtha'</text></item>
<item><p>141a8</p><section>mdo sde</section><text>bzhi'i phyi rol to/ /blo gros chen po mtha' bzhi ni 'jig rten gyi spyod pa yin te/ gang mtha' bzhi'i phyi rol de ni mo sham gyi bu ltar tshig tsam du 'gyur ro/ /blo gros chen po mo sham gyi bu ni tshig tsam ste mtha' bzhir lhung ba</text></item>
<item><p>141b1</p><section>mdo sde</section><text>ma yin no/ /ma lhung bas na mkhas pa rnams la tshad ma ma yin no/ /mkhas pa rnams kyis de ltar de bzhin gshegs pa thams cad kyi tshig gi don rig par bya'o/ /blo gros chen po mkhas pa rnams kyis gang yang ngas chos thams cad</text></item>
<item><p>141b2</p><section>mdo sde</section><text>bdag med pa'o zhes bshad pa de'i don kyang khong du chud par gyis shig /blo gros chen po bdag med pa'i dngos po ni bdag med pa nyid de/ rta dang ba lang bzhin du chos thams cad ni bdag gi dngos por yod de/ gzhan gyi dngos por med do/ /</text></item>
<item><p>141b3</p><section>mdo sde</section><text>'di lta ste/ blo gros chen po ba lang gi dngos po ni rta'i bdag nyid ma yin/ rta'i dngos po ni ba lang gi bdag nyid ma yin te/ de ni yod de med pa'ang ma yin no/ /de gnyis ni rang gi mtshan nyid du med pa ma yin te/ de gnyis rang gi mtshan</text></item>
<item><p>141b4</p><section>mdo sde</section><text>nyid du yod do/ /de bzhin du blo gros chen po chos thams cad mtshan nyid med pa'ang ma yin te/ de dag ni yod do/ /de bas na byis pa so so'i skye bo rnams kyis rnam par rtog pa bzung nas/ bdag med par khong du chud de rnam par mi</text></item>
<item><p>141b5</p><section>mdo sde</section><text>rtog pas ni ma yin no/ /de bzhin du chos thams cad stong pa nyid dang / skye ba med pa dang / ngo bo nyid med par rig par bya'o/ /de bzhin du de bzhin gshegs pa phung po rnams dang / gcig pa'ang ma yin/ tha dad pa'ang ma yin te/</text></item>
<item><p>141b6</p><section>mdo sde</section><text>gal te phung po rnams dang / gcig pa ma yin na ni phung po rnams byas pa'i phy-ir mi rtag par 'gyur ro/ /de ste tha dad na ni gnyis yod na gzhan du 'gyur te/ ba lang gi rwa bzhin no/ /de la dngos po thams cad ni 'dra bas tha dad pa ma yin no/ /</text></item>
<item><p>141b7</p><section>mdo sde</section><text>ring po'i bye brag mthong bas tha dad pa yin no/ /blo gros chen po ba lang gi rwa g.yas pa las ni g.yon pa gzhan/ g.yon pa las kyang g.yas pa gzhan yin te/ de bzhin du ring po dang thung ngu yang phan tshun du'o/ /de bzhin du kha dog</text></item>
<item><p>141b8</p><section>mdo sde</section><text>sna tshogs kyang phan tshun tha dad do/ /de bzhin gshegs pa'ang phung po dang / khams dang / skye mched rnams dang tha dad pa'ang ma yin no/ /de bzhin du thar pa dang / de bzhin gshegs pa'ang tha dad pa'ang ma yin/ gcig</text></item>
<item><p>142a1</p><section>mdo sde</section><text>pa'ang ma yin te/ de bzhin gshegs pa nyid thar pa'i sgra bstan to/ /de ste thar pa dang / de bzhin gshegs pa tha dad pa ni gzugs kyi mtshan nyid dang ldan par 'gyur te/ gzugs kyi mtshan nyid dang ldan pa'i phyir</text></item>
<item><p>142a2</p><section>mdo sde</section><text>mi rtag par 'gyur ro/ /de ste gcig na ni rnal 'byor can rnams kyi thob pa'i mtshan nyid bye brag med par 'gyur te/ blo gros chen po rnal 'byor can rnams kyis ni bye brag kyang mthong bas na de'i phyir gcig pa'ang ma yin/ tha dad</text></item>
<item><p>142a3</p><section>mdo sde</section><text>pa'ang ma yin no/ /de bzhin du shes pa dang / shes bya yang gcig pa'ang ma yin/ tha dad pa'ang ma yin no/ /blo gros chen po gang rtag pa'ang ma yin/ mi rtag pa'ang ma yin/ rgyu'ang ma yin/ 'bras bu'ang ma yin/</text></item>
<item><p>142a4</p><section>mdo sde</section><text>'dus byas kyang ma yin/ 'dus ma byas kyang ma yin/ blo yang ma yin/ rig par bya ba'ang ma yin/ mtshan kyang ma yin/ mtshan gyi gzhi yang ma yin/ phung po rnams kyang ma yin/ phung po rnams tha dad pa'ang ma yin/</text></item>
<item><p>142a5</p><section>mdo sde</section><text>smra ba'ang ma yin/ smra bar bya ba'ang ma yin/ gcig pa dang / tha dad pa dang / gnyi ga dang / gnyi ga ma yin pa dang / ma 'brel pa de ni tshad ma thams cad las rnam par log pa'o/ /gang tshad ma thams cad las rnam par log</text></item>
<item><p>142a6</p><section>mdo sde</section><text>pa de ni tshig tsam du 'gyur te/ gang tshig tsam de ni ma skyes pa'o/ /gang ma skyes pa de ni ma 'gags pa'o/ /gang ma 'gags pa de ni nam mkha' dang mtshungs so/ /blo gros chen po nam mkha' ni rgyu yang ma yin/</text></item>
<item><p>142a7</p><section>mdo sde</section><text>'bras bu'ang ma yin na/ /de ni dmigs pa med pa'o/ /gang dmigs pa med pa de ni spros pa thams cad las 'das pa'o/ /gang spros pa thams cad las 'das pa de ni de bzhin gshegs pa yin te/ de ni blo gros chen</text></item>
<item><p>142a8</p><section>mdo sde</section><text>po yang dag par rdzogs pa'i sangs rgyas nyid do/ de ni sangs rgyas nyid de/ tshad ma dang / dbang po thams cad las rnam par bzlog pa'o/ /de la 'di skad ces bya ste/ tshad dang dbang po rnam par log /'bras bu</text></item>
<item><p>142b1</p><section>mdo sde</section><text>ma yin rgyu'ang min/ /blo dang rig par bya ba med/ /mtshan dang mtshan gyi gzhi yang spangs/ /phung por brten nas sangs rgyas pa/ /gang na'ang sus kyang ma mthong ste/ /gang na sus kyang ma mthong ba/ /de la ji ltar rnam par sgom/ /</text></item>
<item><p>142b2</p><section>mdo sde</section><text>byas pa ma yin ma byas min/ /'bras bu ma yin rgyu'ang min/ /phung po ma yin phung dang min/ /gzhan dang ma yin 'dre ba'i phyir/ /gang rnams gang gi dngos po ru/ /brtags kyang mi snang ma yin pa/ /de'ang med par</text></item>
<item><p>142b3</p><section>mdo sde</section><text>mi rtag ste/ /de ni chos kyi chos nyid do/ /yod pa'i zlas grangs med pa ste/ /yod pa'ang med pa'i zlas grangs so/ /de bas med par shes mi bya/ /yod par ni yang mi rtog go/ /bdag dang bdag med phyogs bslad cing / /</text></item>
<item><p>142b4</p><section>mdo sde</section><text>sgra tsam la ni 'jug pa dag /de dag gnyis kyi mthar bying ste/ /brlag nas byis pa rlog par byed/ /nyes pa kun las grol ba yi/ /nga yi tshul ni nam mthong na/ /de ni yang dag mthong ba ste/ /'dren pa dag la'ang</text></item>
<item><p>142b5</p><section>mdo sde</section><text>de mi smod/ /de nas byang chub sems dpa' sems dpa' chen po blo gros chen pos bcom ldan 'das la 'di skad ces gsol to/ /gang 'di bstan pa brjod pa las bcom ldan 'das kyis skye ba med pa dang /</text></item>
<item><p>142b6</p><section>mdo sde</section><text>'gog pa med pa zhes smos pa mdzad de/ bcom ldan 'das kyis skye ba med pa dang / 'gog pa med pa 'di ni de bzhin gshegs pa'i tshig bla dgas so/ /zhes kyang gsungs na/ gang bcom ldan 'das kyis de skad gsungs pa de skye</text></item>
<item><p>142b7</p><section>mdo sde</section><text>ba med pa dang / 'gog pa med pa 'di dngos po ma mchis pa'am/ 'on tam 'di de bzhin gshegs pa'i rnam grangs gzhan lags/ yod pa dang med pa'i phyogs mi mthong bas chos thams cad ma skyes pa ma 'gags</text></item>
<item><p>142b8</p><section>mdo sde</section><text>pa'o zhes bcom ldan 'das kyis bshad na/ gal te chos thams cad ma skyes shes bgyi na ni bcom ldan 'das chos thams cad ma skyes pa'i phyir chos shes smos su'ang mi rung ngo / /de ste chos la la zhig gi rnam grangs</text></item>
<item><p>143a1</p><section>mdo sde</section><text>gzhan zhig lags na ni/ bcom ldan 'das de bshad du gsol/ bde bar gshegs pa bshad du gsol/ bcom ldan 'das kyis bka' stsal pa/ de'i phyir blo gros chen po shin tu legs par nyon la yid</text></item>
<item><p>143a2</p><section>mdo sde</section><text>la zung shig dang ngas khyod la bshad do/ /legs so bcom ldan 'das shes gsol nas/ byang chub sems dpa' sems dpa' chen po blo gros chen po bcom ldan 'das la slar nyan pa dang / bcom ldan 'das kyis de la 'di skad</text></item>
<item><p>143a3</p><section>mdo sde</section><text>ces bka' stsal to/ /blo gros chen po de bzhin gshegs pa ni dngos po med pa'ang ma yin te chos thams cad skye ba med pa dang / 'gog pa med pa smos pa'ang ma yin/ rkyen la ltos pa'ang ma yin/ ngas skye ba med pa</text></item>
<item><p>143a4</p><section>mdo sde</section><text>smos par bya ba don med pa'ang ma yin gyi/ blo gros chen po 'di ni de bzhin gshegs pa'i yid kyi rang bzhin gyi chos kyi sku'i tshig bla dgas te/ mu stegs can thams cad dang / nyan thos dang / rang sangs rgyas dang /</text></item>
<item><p>143a5</p><section>mdo sde</section><text>sa bdun la rab tu gnas pa'i byang chub sems dpa' rnams kyi yul ma yin pa ma skyes pa de ni de bzhin gshegs pa'i tshig bla dgas te rnam grangs kyi tshig go/ /'di lta ste/ blo gros chen po brgya byin dbang po grong khyer 'jig</text></item>
<item><p>143a6</p><section>mdo sde</section><text>dang / lag pa byed pa spyod pa dang / lus 'dus pa gzugs dang / sa gnas nor 'dzin dang / nam mkha' go 'byed 'ong rgyu zhes de la sogs pa dngos po re re la rnam grangs kyi tshig gi sgra mang po rnam par</text></item>
<item><p>143a7</p><section>mdo sde</section><text>brtags pa yod de/ de dag ni ming mang ba'i phyir dngos po mang por mi rtog mod kyi/ rang bzhin ma min par yang mi 'gyur ro/ /de bzhin du blo gros chen po nga yang mi mjed kyi 'jig rten gyi khams na ming</text></item>
<item><p>143a8</p><section>mdo sde</section><text>grangs med pa brgya stong phrag gsum du byis pa rnams kyi rna lam du grag ste/ de dag gis nga brjod kyang 'di dag ni de bzhin gshegs pa'i ming gi rnam grangs su shes so/ /de la blo gros chen po kha cig ni nga la</text></item>
<item><p>143b1</p><section>mdo sde</section><text>de bzhin gshegs par shes so/ /la las ni rang 'byung bar/ de bzhin du la las ni 'dren pa dang / rnam par 'dren pa dang / yongs su 'dren pa dang / sangs rgyas dang / khyu mchog dang / tshangs pa dang / 'jug sel dang /</text></item>
<item><p>143b2</p><section>mdo sde</section><text>dbang phyug dang / gtso bo dang / ser skya dang / yang dag mu dang / mi gnod mu khyud dang / zla ba dang / nyi ma dang / rtse ba po dang / rnam par 'dor dang / ne tso dang / dbang po dang / stobs can dang / chu bdag ces rab tu shes so/ /gzhan</text></item>
<item><p>143b3</p><section>mdo sde</section><text>la las skye ba med pa dang / 'gog pa med pa dang / stong pa nyid dang / de bzhin nyid dang / bden pa nyid dang / yang dag pa nyid dang / yang dag pa'i mtha' dang / chos kyi dbyings dang / mya ngan las 'das pa dang / rtag pa dang / mnyam</text></item>
<item><p>143b4</p><section>mdo sde</section><text>pa nyid dang / gnyis su med pa dang / mtshan ma med pa dang / rkyen las sangs rgyas su 'gyur ba'i rgyu bstan pa dang / rnam par thar pa dang / lam dang / bden pa rnams dang / thams cad mkhyen pa dang / rgyal ba dang / yid kyi rang</text></item>
<item><p>143b5</p><section>mdo sde</section><text>bzhin no zhes rab tu shes so/ /blo gros chen po de la sogs pa ming grangs med pa brgya stong phrag gsum tshang ba lhag chad med par nga la 'jig rten gyi khams 'di dang / gzhan dag na skye bo rnams kyis shes te/ chu'i zla ba</text></item>
<item><p>143b6</p><section>mdo sde</section><text>bzhin du zhugs pa'ang med/ byung ba'ang med mod kyi/ byis pa rnams mtha' gnyis su lhung ba'i rgyud kyis khong du chud de/ 'on kyang nga la bkur sti byed/ nga la gtso bor byed/ ri mor byed/ mchod par byed de/ tshig gi don dang</text></item>
<item><p>143b7</p><section>mdo sde</section><text>nges pa'i tshig la mi mkhas pas ming tha dad pa ma yin par rang gi tshul mi shes so/ /bshad pa'i sgra dang / brjod pa la mngon par chags pas skye ba med pa dang / 'gog pa med pa'i dngos po med par rtog ste/ de bzhin gshegs pa'i ming</text></item>
<item><p>143b8</p><section>mdo sde</section><text>gi rnam grangs gzhan du dbang po dang brgya byin dang / grong khyer 'jig lta bur ni mi rtog go/ /chos thams cad sgra ji bzhin pa'i don du brjod pa'i phyir 'brang bas rang gi tshul so sor gzhog pa brjod pa la mi mos so/ /blo gros chen po skyes</text></item>
<item><p>144a1</p><section>mdo sde</section><text>bu blun po de dag 'di skad du don ni sgra ji bzhin pa nyid de/ sgra las don gzhan ma yin no/ /de ci'i phyir zhe na 'di lta ste/ don la lus med pa'i phyir sgra las don gzhan ma yin te/ sgra nyid don yin no zhes zer ro/ /blo gros</text></item>
<item><p>144a2</p><section>mdo sde</section><text>chen po sgra'i rang bzhin yongs su mi shes pas mi mkhas pa'i blo can rnams ni ji ltar sgra ni skye zhing 'jig gi don ni ma skyes mi 'jig pa de ltar mi shes so/ /blo gros chen po sgra ni yi ger lhung ba'o/ /don ni yi ger ma lhung ba ste/</text></item>
<item><p>144a3</p><section>mdo sde</section><text>dngos po dang dngos po med pa rnam par spangs pa'i phyir skye ba med cing lus med do/ /blo gros chen po yi ge rnams yod pa dang / med pa mi dmigs pa'i phyir de bzhin gshegs pa rnams ni yi ger lhung bas chos mi ston te/</text></item>
<item><p>144a4</p><section>mdo sde</section><text>gzhan du na yi ger ma lhung bas chos ston to/ /blo gros chen po chos la yi ge med pa'i phyir gang gis yi ger lhung ba'i chos 'chad pa de ni 'khyal pa ste/ des na de'i phyir blo gros chen po bshad pa brjod pa la de bzhin gshegs pa</text></item>
<item><p>144a5</p><section>mdo sde</section><text>rnams kyis yi ge gcig kyang ma bshad/ 'chad par mi 'gyur ro zhes nga dang / sangs rgyas dang byang chub sems dpa' gzhan dag gis bstan to/ /de ci'i phyir zhe na/ 'di lta ste/ chos thams cad la yi ge med pa'i phyir don</text></item>
<item><p>144a6</p><section>mdo sde</section><text>dang mi ldan par mi 'chad de/ rnam par rtog pa bzung nas 'chad do/ /blo gros chen po chos thams cad ma bshad na ni bstan pa 'jig par 'gyur te/ bstan pa zhig na ni sangs rgyas dang / rang sangs rgyas dang / nyan</text></item>
<item><p>144a7</p><section>mdo sde</section><text>thos rnams kyang med par 'gyur ro/ /de dag med na ni su la ci zhig bshad de/ des na de'i phyir blo gros chen po byang chub sems dpa' sems dpa' chen pos bshad pa brjod pa'i sgra la mngon par ma chags par bya'o/ /blo gros chen</text></item>
<item><p>144a8</p><section>mdo sde</section><text>po bshad pa'i brjod pa ni sems can rnams kyi bsam pa bzhin du zhugs pas 'khrul pa yin te/ de dang de bzhin gshegs pa dgra bcom pa yang dag par rdzogs pa'i sangs rgyas gzhan rnams kyis ni sems dang / yid dang yid kyi</text></item>
<item><p>144b1</p><section>mdo sde</section><text>rnam par shes pa bzlog pa'i phyir mos pa tha dad pa'i sems can rnams la chos bstan par bya'o chos thams cad snang ba med pa/ rang gi sems snang ba tsam du khong du chud pa'i phyir/ rnam par rtog pa rnam pa mang po log pas</text></item>
<item><p>144b2</p><section>mdo sde</section><text>bdag gi so so rang gi 'phags pa'i ye shes rtogs pa bzlog pa ni ma yin no/ /blo gros chen po byang chub sems dpa' sems dpa' chen pos don la rton par bya'i/ yi ge la rton par mi bya'o/ /blo gros chen po yi ge'i</text></item>
<item><p>144b3</p><section>mdo sde</section><text>phyir 'brang ba'i rigs kyi bu'am/ rigs kyi bu mo ni bdag kyang don las nyams par byed cing / gzhan yang khong du chud par mi byed do/ /chos thams cad dang / sa'i rang gi mtshan nyid la mi mkhas pa/ tshig dang nges pa'i</text></item>
<item><p>144b4</p><section>mdo sde</section><text>sgra mngon par mi shes pa'i ngan par rtog ge pa rnams lta ba ngan par lhung ba'i rgyud kyis rang gi phyogs sgrogs par byed do/ /de ste chos thams cad dang / sa'i rang gi mtshan nyid la mkhas shing / tshig gi rnam grangs dang /</text></item>
<item><p>144b5</p><section>mdo sde</section><text>nges pa'i tshig rtogs par khong du chud de/ dngos po'i don dang / rigs pa la mkhas par gyur na/ de'i phyir bdag nyid kyang yang dag pa mtshan ma med pa'i bde bas tshim par byed cing / gzhan yang yang dag par theg pa chen</text></item>
<item><p>144b6</p><section>mdo sde</section><text>po la 'god do/ /blo gros chen po theg pa chen po yang dag par yongs su bzung na/ sangs rgyas dang / byang chub sems dpa' dang / nyan thos dang / rang sangs rgyas rnams yongs su bzung ba byas pa yin no/ /sangs rgyas</text></item>
<item><p>144b7</p><section>mdo sde</section><text>dang / byang chub sems dpa' dang / nyan thos dang / rang sangs rgyas rnams yongs su bzung bas sems can rnams yongs su bzung ba byas pa yin no/ /sems can thams cad yongs su bzung bas dam pa'i chos</text></item>
<item><p>144b8</p><section>mdo sde</section><text>yongs su bzung ba yin no/ /blo gros chen po dam pa'i chos yongs su bzung bas sangs rgyas kyi rigs mi 'chad par byas pa yin no/ /sangs rgyas kyi rigs mi 'chad pa'i phyir skye gnas kyi bye brag rab tu 'thob par</text></item>
<item><p>145a1</p><section>mdo sde</section><text>shes so/ /de bas na skye gnas dam pa 'thob pa de dag tu byang chub sems dpa' sems dpa' chen po rnams skye ba yongs su 'dzin cing theg pa chen po rab tu bzung ba'i phyir dbang bcus gzugs dang / cha byed</text></item>
<item><p>145a2</p><section>mdo sde</section><text>sna tshogs 'dzin par gyur te/ sems can gyi cha byad dang / bag la nyal gyi mtshan nyid rtogs par khong du chud pas de bzhin nyid du chos ston to/ /de la de bzhin nyid dang / gzhan ma yin pa nyid dang / de kho na nyid dang / blang ba med pa</text></item>
<item><p>145a3</p><section>mdo sde</section><text>dang / dor ba med pa'i mtshan nyid dang / spros pa thams cad nye bar zhi ba ni de kho na nyid ces bya'o/ /blo gros chen po de kho ny-id la yi ge med pa'i phyir/ rigs kyi bu'am/ rigs kyi bu mos sgra ji bzhin gyi don du chags pa la</text></item>
<item><p>145a4</p><section>mdo sde</section><text>mkhas par mi bya ste/ sor mo lta ba lta bur mi bya'o/ /'di lta ste/ blo gros chen po la las kha cig la sor mo'i rtse mos ci zhig bstan na/ de sor mo'i rtse mo nyid la lta zhing 'brang ba de bzhin du/ blo gros chen po byis pa so so'i skye bo'i</text></item>
<item><p>145a5</p><section>mdo sde</section><text>sde rnams byis pa'i rang bzhin can lta bur sgra ji bzhin gyi sor mo'i rtse mo la mngon par chags shing zhen to/ /de ltar sgra'i sor mo'i rtse mo la mngon par chags bzhin du 'chi ba'i dus byed par 'gyur te/ sgra ji bzhin gyi sor mo'i rtse mo</text></item>
<item><p>145a6</p><section>mdo sde</section><text>don spangs la/ don dam pa khong du chud par bya ba ni mi byed do/ /'di lta ste/ blo gros chen po byis pa rnams kyi zas dang / skom ni g.yos ma byas par su yang za ba med de/ la la g.yos su ma byas par za na yang kha zas mthar</text></item>
<item><p>145a7</p><section>mdo sde</section><text>gyis g.yos su bya ba mi shes pas de smyon par brtag par 'gyur ro/ /de bzhin du/ blo gros chen po skye ba med pa dang / 'gog pa med pa yang mngon par 'dus ma byas na mdzes par mi 'gyur gyi/ 'di la gdon mi za bar</text></item>
<item><p>145a8</p><section>mdo sde</section><text>mngon par 'du bya bar 'gyur te/ sor mo'i rtse mo'i don mthong ba bzhin du tshig tsam ni ma yin no/ /des na de'i phyir blo gros chen po don la brtson par bya'o/ /blo gros chen po don ni rab tu dben pa ste/ mya ngan las 'da' ba'i</text></item>
<item><p>145b1</p><section>mdo sde</section><text>rgyu'o/ /sgra ni rnam par rtog pa dang 'brel pa ste/ 'khor ba 'thob par byed do/ /blo gros chen po don ni mang du thos pa rnams las rnyed par 'gyur ro/ /blo gros chen po mang du thos pa zhes bya ba ni 'di lta ste/ don la mkhas pa yin</text></item>
<item><p>145b2</p><section>mdo sde</section><text>gyi sgra la mkhas pa ma yin no/ /de la don la mkhas pa ni gang mu stegs byed smra ba thams cad dang ma 'dres par lta ba yin te/ nam bdag kyang mi ltung gzhan yang ltung bar mi byed pa de na/ blo gros chen po de ltar don la mang du thos</text></item>
<item><p>145b3</p><section>mdo sde</section><text>pa dang ldan pa yin no/ /de bas na don 'dod pas de dag la bsten par bya'o/ /de las bzlog pa ni sgra ji bzhin gyi don la mngon par chags pa yin te/ de dag ni de kho na nyid tshol bas spang bar bya'o/ /yang blo gros chen po sangs rgyas</text></item>
<item><p>145b4</p><section>mdo sde</section><text>kyi byin gyis brlabs kyis byin du brlabs pas 'di skad ces gsol to/ /skye ba med pa dang / 'gog pa med pa'i lta bas ni bcom ldan 'das kyis bye brag tu bgyis pa gang yang ma mchis so/ /de ci'i slad du zhe na/ bcom ldan</text></item>
<item><p>145b5</p><section>mdo sde</section><text>'das mu stegs byed thams cad kyi rgyu rnams kyang ma skyes ma 'gags pa'o/ /bcom ldan 'das khyod kyi yang nam mkha' dang ma brtags par 'gog pa dang / mya ngan las 'das pa'i dbyings rnams ma skyes ma 'gags</text></item>
<item><p>145b6</p><section>mdo sde</section><text>pa'o/ /bcom ldan 'das mu stegs byed rnams kyang byed pa dang / rkyen gyi rgyu las 'gro ba rnams 'byung bar brjod/ bcom ldan 'das kyis kyang rgyu de nyid rkyen to zhes bgyi bar ming gi bye brag gzhan btags nas mi</text></item>
<item><p>145b7</p><section>mdo sde</section><text>shes pa dang sred pa dang / las dang rnam par rtog pa'i rkyen rnams las 'gro ba rnams skye bar brjod de/ khyod dang de dag phyi rol gyi rkyen rnams kyis phyi rol gyi dngos po skye ba la yang de bzhin te/ bcom ldan 'das de'i phyir</text></item>
<item><p>145b8</p><section>mdo sde</section><text>smra ba 'di dang mu stegs byed kyi smra bar bye brag ma mchis par 'gyur ro/ /rdul phra mo dang / gtso bo dang / dbang phyug dang / skye dgu'i bdag po la sogs pa rdzas dgu dang bcas pa rnams ma skyes ma 'gags pa ste/</text></item>
<item><p>146a1</p><section>mdo sde</section><text>bcom ldan 'das khyod kyi yang dngos po thams cad yod pa dang med pa mi dmigs pas na ma skyes ma 'gags pa'o/ /'byung ba mi 'jig pas na rang gi mtshan nyid mi skye mi 'gog go/ /gang de dag gi rnam par gyur</text></item>
<item><p>146a2</p><section>mdo sde</section><text>kyang 'byung ba rnams na 'byung ba nyid de/ 'byung ba'i rang bzhin mi 'dor ro/ /bcom ldan 'das de ni 'byung ba'i rnam par rtog pa'i 'gyur bar khyod dang mu stegs byed thams cad kyis rnam par brtags de/ des na de'i phyir smra ba 'di</text></item>
<item><p>146a3</p><section>mdo sde</section><text>ni bye brag ma mchis te/ gang gis de bzhin gshegs pa gsung ba bye brag tu 'gyur zhing / mu stegs byed thams cad kyi smra ba ma lags pa'i bye brag bshad du gsol/ bcom ldan 'das rang gi smra ba bye brag ma mchis na ni</text></item>
<item><p>146a4</p><section>mdo sde</section><text>skye ba med pa dang / 'gog pa med pa rgyur gyur pas mu stegs byed rnams kyang sangs rgyas su 'gyur bar mchi'o/ /bcom ldan 'das kyis 'jig rten gyi khams gcig tu de bzhin gshegs pa mang po 'byung ba ni gnas med</text></item>
<item><p>146a5</p><section>mdo sde</section><text>de/ skabs ma yin no zhes gsungs na/ 'bras bu yod pa dang med pa yongs su bzung bas bdag gi smra ba bye brag ma mchis na ni/ de bzhin gshegs pa mang por 'gyur ro/ /bcom ldan 'das kyis bka' stsal pa/</text></item>
<item><p>146a6</p><section>mdo sde</section><text>blo gros chen po nga'i skye ba med pa dang / 'gog pa med pa ni mu stegs byed rnams kyi skye ba med pa dang / 'gog pa med par smra ba dang mi mtshungs te skye ba dang / mi rtag par smra ba dang yang mtshungs pa ma yin no/ /de ci'i phyir</text></item>
<item><p>146a7</p><section>mdo sde</section><text>zhe na/ blo gros chen po mu stegs byed rnams kyi ni dngos po'i rang bzhin ma skyes pa/ mi 'gyur ba'i mtshan nyid thob pa yod de/ nga'i ni de ltar yod pa dang / med pa'i phyogs su lhung ba ma yin no/ /blo gros chen po nga'i ni yod</text></item>
<item><p>146a8</p><section>mdo sde</section><text>pa dang med pa'i phyogs dang bral ba ste/ skye ba dang 'jig pa dang bral ba dngos po yang ma yin/ dngos po med pa yang ma yin te/ sgyu ma dang rmi lam gyi gzugs sna tshogs mthong ba lta bur dngos po med pa'ang ma yin no/ /ji ltar dngos</text></item>
<item><p>146b1</p><section>mdo sde</section><text>po med pa ma yin zhe na/ 'di lta ste/ gzugs kyi rang bzhin gyi mtshan nyid gzung du med pa'i phyir ro/ /snang ba dang mi snang ba dang / gzung ba dang / gzung du med pas/ des na de'i phyir thams cad dngos po yang ma yin/ ngo bo med pa'ang ma</text></item>
<item><p>146b2</p><section>mdo sde</section><text>yin no/ /'di ltar rang gi sems snang ba tsam khong du chud pas rnam par rtog pa mi 'jug pa'i phyir/ 'jig rten rang la gnas shing bya ba med pa yin na/ byis pa rnams kyang bya ba dang ldan par rtog ste/ 'phags pa rnams ni ma yin</text></item>
<item><p>146b3</p><section>mdo sde</section><text>no/ /blo gros chen po de ni dri za'i grong khyer dang / sgyu ma'i skyes bu ltar yang dag pa ma yin pa'i don la rnam par rtog pas myos pa'o/ /'di lta ste/ blo gros chen po byis pa'i rang bzhin can la la dri za'i grong khyer gyi nang du sgyu ma'i skyes</text></item>
<item><p>146b4</p><section>mdo sde</section><text>bu sems can 'dron po mang po sna tshogs 'di dag zhugs so/ /'di dag byung ngo zhes 'jug pa dang 'byung bar rtog ste/ de la gang yang zhugs pa dang 'byung ba ni med kyi/ de ltar de dag gi rnam par rtog pa nor ba nyid do/ /de bzhin du'ang</text></item>
<item><p>146b5</p><section>mdo sde</section><text>ni blo gros chen po skye ba dang / mi skye bar byis pa rnams kyis nor ba yin te/ sgyu ma'i skyes bu skye ba bzhin du 'di la 'dus byas sam/ 'dus ma byas gang yang med do/ /sgyu ma'i skyes bu ni yod pa dang / med pa ci yang mi byed pas</text></item>
<item><p>146b6</p><section>mdo sde</section><text>na skye ba'am 'gag pa med do/ /de bzhin du chos thams cad kyang skye ba dang 'jig pa spangs pa te/ gzhan du na byis pa rnams log par lhung ba'i 'du shes kyis skye ba dang / 'gag par rtog pa/ 'phags pa rnams ni ma yin no/ /de la</text></item>
<item><p>146b7</p><section>mdo sde</section><text>blo gros chen po log pa zhes bya ba ni ji ltar dngos po'i rang bzhin brtags pa de bzhin du'ang ma yin/ gzhan du'ang ma yin no/ /gzhan du brtags na ni dngos po thams cad kyi ngo bo nyid la chags pa nyid du 'gyur bas dben pa mi</text></item>
<item><p>146b8</p><section>mdo sde</section><text>mthong ngo / /dben pa ma mthong na rnam par rtog pa ldog par mi 'gyur ro/ /de bas na de'i phyir blo gros chen po mtshan ma med pa mthong ba ni dge ba yin te/ mtshan ma mthong ba ni ma yin no/ /mtshan ma ni skye ba'i rgyu yin pas mi dge</text></item>
<item><p>147a1</p><section>mdo sde</section><text>ba'o/ /blo gros chen po mtshan ma med pa'i rnam par rtog pa mi 'dzug pa yin te/ mi skye ba mya ngan las 'das par bshad do/ /de la blo gros chen po mya ngan las 'das pa ni yang dag pa gnas ji lta ba bzhin du mthong bas</text></item>
<item><p>147a2</p><section>mdo sde</section><text>rnam par rtog pa sems dang / sems las byung ba mang po shin tu gyur pas/ sngar drangs pa de bzhin gshegs pa 'phags pa bdag gis so so rang gi ye shes kyis thugs su chud pa ni mya ngan las 'das pa zhes bshad do/ /de la 'di</text></item>
<item><p>147a3</p><section>mdo sde</section><text>skad ces bya ste/ skye ba rnam par bzlog pa'i phy-ir/ /mi skye ba ni rab tu bsgrub/ /rgyu med smra ba bshad pa ni/ /byis pa rnams kyis mi rig go/ /'di dag thams cad ma skyes pa/ /rmi lam sgyu 'dra dri za'i grong / /rgyu med pa yi dngos po</text></item>
<item><p>147a4</p><section>mdo sde</section><text>yod/ /ma skyes rang bzhin med pa dang / /ji ltar stong pa'ang bdag la gsungs/ /'dus pa dag ni ma gtogs par/ /blo yis dngos po mi rig go/ /de phyir ma skyes stong pa ste/ /rang bzhin med pa ngas bshad do/ /de bzhin</text></item>
<item><p>147a5</p><section>mdo sde</section><text>'dus pa re rer yang / /snang ba med pas yod ma yin/ /'dus pa mu stegs lta ba ltar/ /'jig pa med par 'gyur ba min/ /rmi lam skra shad 'dzings pa dang / /sgyu ma smig rgyu dri za'i grong / /rgyu med pa dag snang ba ltar/ /</text></item>
<item><p>147a6</p><section>mdo sde</section><text>'jig rten sna tshogs de bzhin no/ /rgyu med smra bas brtsad bya ste/ /ma skyes pa yang rab tu bsgrub/ /skye ba med par rab bsgrubs na/ /nga yi tshul ni mi 'jig go/ /rgyu med smra ba bstan na ni/ /ji ltar ci las ji dag gis/ /</text></item>
<item><p>147a7</p><section>mdo sde</section><text>gang du rgyu med skyer 'gyur zhes/ /mu stegs can rnams 'jigs pa ste/ /rgyu las ma yin rgyu med par/ /nam zhig 'dus byas mthong ba na/ /de na skye 'jig smra ba yi/ /lta ba rnam par ldog par 'gyur/ /dngos po med</text></item>
<item><p>147a8</p><section>mdo sde</section><text>par skye med dam/ /de ste rkyen la brtag pa'am/ /'on te dngos po'i ming lags sam/ /don med pa 'am bdag la gsungs/ /mu stegs spyod yul min pa'o/ /de ni mi skye mtshan nyid do/ /rgyu dang rkyen rnams bzlog pa dang / /</text></item>
<item><p>147b1</p><section>mdo sde</section><text>byed pa dag ni dgag pa dang / /sems tsam du ni rnam gzhag pa/ /skye ba med par ngas bshad do/ /dngos po rgyu las 'byung med pa/ /rtog dang brtags pa spangs pa ste/ /yod med phyogs las grol ba ni/ /skye ba med par ngas</text></item>
<item><p>147b2</p><section>mdo sde</section><text>bshad do/ /sems ni snang las rnam grol ba/ /dngos med mi skye ma yin te/ /rkyen la brtags pa'ang ma yin no/ /dngos po ming yang de min te/ /don med pa yang ming ma yin/ /nyan thos dang ni rang rgyal dang / /sa bdun du ni</text></item>
<item><p>147b3</p><section>mdo sde</section><text>phyin rnams dang / /rang bzhin gnyis kyang spangs pa ste/ /gnas rnams rab tu gyur pa ni/ /skye ba med par ngas bshad do/ /phyi rol dngos po dngos med min/ /sems kyang yongs su gzung ba med/ /lta ba thams cad rab</text></item>
<item><p>147b4</p><section>mdo sde</section><text>spangs pa/ /de ni skye med mtshan nyid do/ /de bzhin stong pa rang bzhin med/ /de la sogs pa'i tshig kun brtags/ /nam yang stong pas stong ma yin/ /skye ba med pa'i stong pa'o/ /rkyen kyi rnam par 'dus pa las/ /rab tu</text></item>
<item><p>147b5</p><section>mdo sde</section><text>'jug cing ldog par 'gyur/ /'dus pa las ni logs shig na/ /skye ba med cing 'gag pa'ang med/ /gcig pa dang ni tha dad du/ /ji ltar mu stegs can rtog bzhin/ /dngos po tha dad ma yin dang / /'dus las gud na</text></item>
<item><p>147b6</p><section>mdo sde</section><text>gang na'ang med/ /yod med dngos po mi skye ste/ /med min yod min gang na'ang med/ /de phyir gzhan du 'dus pa ni/ /rab tu 'jug cing ldog par 'gyur/ /'di ni brtags pa tsam nyid de/ /phan tshun ltos pa 'brel pa'o/ /</text></item>
<item><p>147b7</p><section>mdo sde</section><text>rkyen rnams 'brel las logs shig na/ /bskyed par bya ba'i don med do/ /bskyed pa med pas skye ba med/ /mu stegs can gyi skyon gyis spangs/ /'brel pa tsam du ngas bshad de/ /byis pa rnams kyis mi rig go/ /</text></item>
<item><p>147b8</p><section>mdo sde</section><text>gang na 'brel las logs shig na/ /dngos po bskyed pa yod ces pa/ /'brel pa rnam par 'jig pa ste/ /rgyu med smra bar shes par bya/ /gang na 'brel las logs shig na/ /dngos po su la yod na ni/ /mar me bzhin</text></item>
<item><p>148a1</p><section>mdo sde</section><text>du rdzas rigs rnams/ /'brel pa snang bar byed par 'gyur/ /'brel ba dag las logs shig chu/ /chos gang mi mkhas rtog pa ni/ /ma skyes ngo bo nyid med de/ /rang bzhin nam mkha' lta bu'o/ /</text></item>
<item><p>148a2</p><section>mdo sde</section><text>'phags pas thob pa'i chos nyid ni/ /skye ba med pa gzhan yin te/ /gang de'i skye ba mi 'byung ba/ /de ni mi skye bzod pa yin/ /nam zhig 'jig rten 'di dag kun/ /'di ni 'brel pa tsam mo zhes/ /'brel pa nyid du</text></item>
<item><p>148a3</p><section>mdo sde</section><text>mthong ba na/ /de na sems kyang mnyam par 'jog /mi shes sred pa las la sogs/ /'brel pa dag ni nang gi yin/ /'khor lo chu shing 'jig la sogs/ /sa bon 'byung sogs phyi rol lo/ /'brel pa tsam ni</text></item>
<item><p>148a4</p><section>mdo sde</section><text>'di dag min/ /gang na dngos po rkyen gzhan las/ /kha cig skye bar 'dod na ni/ /rigs dang lung la de mi gnas/ /gal te bskyed bya'i dngos med na/ /blo yang gang gi rkyen las byung / /'di dag phan tshun bskyed pa</text></item>
<item><p>148a5</p><section>mdo sde</section><text>ste/ /de phyir de dag rkyen du shes/ /drod gsher sra dang g.yo ba yi/ /chos rnams byis pas rnam brtags te/ /'dus pa 'di ni chos ma yin/ /de phyir ngo bo nyid med do/ /nad pa'i dbang du sman pa dag /bya ba tha dad ston mod</text></item>
<item><p>148a6</p><section>mdo sde</section><text>kyi/ /de la gtsug lag tha dad med/ /nad kyis phye ba tha dad do/ /de bzhin ngas kyang sems can rgyud/ /nyon mongs nyes pa'i skyon chags pa/ /dbang po dag gis stobs shes nas/ /byis pa dag la tshul bshad do/ /</text></item>
<item><p>148a7</p><section>mdo sde</section><text>nyon mongs dbang po tha dad pas/ /nga'i bstan pa dbyer mi phyed/ /yan lag brgyad ldan zhi ba yi/ /lam ni theg pa gcig yin no/ /de nas yang byang chub sems dpa' sems dpa' chen po blo gros chen pos bcom ldan 'das</text></item>
<item><p>148a8</p><section>mdo sde</section><text>la 'di skad ces gsol to/ /bcom ldan 'das mi rtag pa nyid do/ /mi rtag pa nyid do zhes mu stegs byed thams cad kyis rnam par brtags te/ khyod kyis kyang bstan pa brjod pa thams cad las/ kye ma 'du byed mi rtag ste/ /</text></item>
<item><p>148b1</p><section>mdo sde</section><text>skye zhing 'jig pa'i chos can no zhes gsungs na/ de ci bcom ldan 'das yang dag pa'am log pa'am/ bcom ldan 'das mi rtag pa nyid la rnam pa du mchis/ bcom ldan 'das kyis bka' stsal pa/ blo gros chen po mu stegs</text></item>
<item><p>148b2</p><section>mdo sde</section><text>byed thams cad kyis rnam pa brgyad du rnam par brtags te ngas ni ma yin no/ /rnam pa brgyad gang zhe na/ de la blo gros chen po la la ni rab tu rtsom pa las rnam par ldog pa mi rtag pa nyid ces zer te/ blo gros chen po</text></item>
<item><p>148b3</p><section>mdo sde</section><text>rab tu rtsom pa zhes bya ba ni skye ba yin te/ mi skye ba ni mi rtag pa nyid do/ /kha cig ni dbyibs rnam par ldog pa mi rtag pa nyid ces zer ro/ /kha cig ni gzugs nyid mi rtag pa zhe'o/ /kha cig ni gzugs 'gyur ba'i bye</text></item>
<item><p>148b4</p><section>mdo sde</section><text>brag gzhan ni mi rtag pa nyid y-in te/ chos thams cad bar chad med par rgyun tu rang gi ngang gis 'jig pa 'grol ba/ 'o ma las zhor 'gyur ba'i bye brag tha dad pa bzhin du dngos po thams cad la'ang mi mthong ba dang / zhig pa'i</text></item>
<item><p>148b5</p><section>mdo sde</section><text>mi rtag pa nyid 'jug ce'o/ /kha cig ni dngos po mi rtag par rtog go/ /kha cig ni dngos po'i dngos po med par mi rtag par rtog go/ /kha cig ni mi rtag pa yang de'i nang du 'dus pa'i phyir chos thams cad skye ba med pa'i mi rtag pa</text></item>
<item><p>148b6</p><section>mdo sde</section><text>zhe'o/ /de la blo gros chen po dngos po'i dngos po med pa mi rtag pa nyid ces bya ba ni 'di lta ste/ 'byung ba dang 'byung ba las gyur pa'i rang gi mtshan nyid 'jig cing mi dmigs pa dang / 'byung ba'i ngo bo nyid mi 'jug pa'o/ /de la skye ba med pa'i mi rtag</text></item>
<item><p>148b7</p><section>mdo sde</section><text>pa zhes bya ba ni 'di lta ste/ rtag tu mi rtag pa dang / yod pa dang med pa las mi 'byung ba dang / chos thams cad mi mthong ba dang / rdul phra mo'i bar du brtags na mi mthong ba 'di ni mi skye ba'i tshig bla dgas kyi skye ba ni ma yin no/ /blo gros</text></item>
<item><p>148b8</p><section>mdo sde</section><text>chen po de ni mi skye ba mi rtag pa nyid kyi mtshan nyid de/ de khong du ma chud pas mu stegs byed thams cad skye ba mi rtag par smra bar lhung ngo / /gzhan yang blo gros chen po gang dngos po mi rtag par 'dod pa ni rang gi blos rnam par brtags pa</text></item>
<item><p>149a1</p><section>mdo sde</section><text>ste/ dngos po rtag pa yang ma yin mi rtag pa yang ma yin no/ /de ci'i phyir zhe na/ 'di lta ste/ blo gros chen po mi rtag pa ni rang mi 'jug go/ /blo gros chen po dngos po thams cad kyi dngos po med pa ni mi rtag pa'i 'bras</text></item>
<item><p>149a2</p><section>mdo sde</section><text>bu'o/ /mi rtag pa med par dngos po thams cad ngo bo med pa mi dmigs te/ dbyig pa dang / rdo ba dang / tho ba gang yang rung bas bcag par bya ba dang / gcog pa bzhin phan tshun du bye brag med par snang ba mthong ngo / /de'i phyir mi rtag</text></item>
<item><p>149a3</p><section>mdo sde</section><text>pa nyid ni rgyu dngos po thams cad kyi ngo bo med pa ni 'bras bu ste/ 'di ni mi rtag pa nyid do/ /'di ni 'bras bu'o zhes rgyu dang 'bras bu bye brag med pa'i phyir rgyu dang 'bras bu yang bye brag med do/ /dngos po rgyu med pa'i phyir dngos po</text></item>
<item><p>149a4</p><section>mdo sde</section><text>thams cad rtag pa'o/ /blo gros chen po dngos po thams cad ngo bo med pa ni rgyu med pa yin te/ byis pa so so'i skye bo rnams kyis khong du mi chud do/ /rgyu n-i 'bras bu m-i 'dra ba mi bskyed do/ /de ste bskyed du zin na dngos po de dag</text></item>
<item><p>149a5</p><section>mdo sde</section><text>thams cad mi rtag pa'i 'bras bu mi 'dra bar 'gyur te/ rgyu dang 'bras bu bye brag med par 'gyur na rgyu dang 'bras bu'i bye brag kyang mthong ngo / /gal te de dag g-i mi rtag pa nyid dngos po yin na ni bya ba dang / rgyu'i ngo bo dang / mtshan nyid du</text></item>
<item><p>149a6</p><section>mdo sde</section><text>lhung bar 'gyur ro/ /dngos po gcig gam dngos po thams cad du rdzogs par yang 'gyur ro/ /bya ba'i rgyu dang dngos po'i mtshan nyid du lhung ba'i phyir mi rtag pa bdag nyid mi rtag par 'gyur ro/ /mi rtag pa nyid mi rtag</text></item>
<item><p>149a7</p><section>mdo sde</section><text>pas na dngos po thams cad rtag par yang 'gyur te/ rtag pa nyid du 'gyur ro/ /de ste mi rtag pa dngos po thams cad kyi nang du song ba yin na ni/ de'i phyir dus gsum du lhung bar 'gyur te/ de la gang 'das pa'i gzugs ni de</text></item>
<item><p>149a8</p><section>mdo sde</section><text>dang lhan cig tu zhig go/ /ma 'ongs pa yang gzugs mi skye ba'i phyir ma skyes pa'o/ /da ltar yang gzugs dang mtshan nyid tha mi dad de/ gzugs ni 'byung ba chen po rnams kyi gnas kyi bye brag go/ /'byung ba rnams kyi 'byung ba las</text></item>
<item><p>149b1</p><section>mdo sde</section><text>gyur pa'i rang bzhin ni mi 'jig go/ /mu stegs byed gcig dang tha dad pa spangs pa'i phyir 'byung ba rnams kyi 'byung ba las gyur pa'i rang bzhin ni mi 'jig go/ /mu stegs byed thams cad kyi 'byung ba thams cad ni mi 'jig pa'i phyir</text></item>
<item><p>149b2</p><section>mdo sde</section><text>srid pa gsum po thams cad ni 'byung ba dang / 'byung ba las gyur pa yin te/ de la skye ba dang gnas pa dang / 'gyur bar bdags so/ /gang la mu stegs byed rnams kyis mi rtag pa nyid du brtag pa 'byung ba dang / 'byung ba las gyur</text></item>
<item><p>149b3</p><section>mdo sde</section><text>pa dang / tha dad pa'i mi rtag pa gzhan gang yod/ 'byung ba ni rang bzhin gyi mtshan nyid mi 'jig pas na 'jug pa'ang med ldog pa'ang med do/ /de la rab tu rtsom pa las ldog pa mi rtag pa nyid ces bya ba n-i 'byung ba rnams 'byung ba</text></item>
<item><p>149b4</p><section>mdo sde</section><text>gzhan mi rtsom mo/ /phan tshun mi mthun pa'i rang gi mtshan nyid pas na bye brag mi rtsom mo/ /de dag de'i bye brag med pa dang / yang mi rtsom pa dang / rnam pa gnyis dang ldan pa'i phyir mi rtsom pa la mi rtag pa'i blor 'gyur ro/ /de la dbyibs</text></item>
<item><p>149b5</p><section>mdo sde</section><text>rnam par ldog pa'i mi rtag pa zhes bya ba ni 'di lta ste/ 'byung ba dang 'byung ba las gyur pa rab tu 'jig pa'i bar du mi 'gyur ro/ /blo gros chen po rab tu 'jig pa zhes bya ba ni rdul phra mo'i bar du rab tu 'byed cing yongs su rtog pa'o/ /</text></item>
<item><p>149b6</p><section>mdo sde</section><text>'jig pa ni 'byung ba dang / 'byung ba las gyur pa'i dbyibs gzhan du mthong ba'i phyir ring thung mi dmigs pa yin te/ 'byung ba rnams 'jig pa'i phyir rdul phra mo 'byung ba rnams la ni ma yin no/ /dbyibs rnam par ldog par lta</text></item>
<item><p>149b7</p><section>mdo sde</section><text>bas grangs can gyi smra bar ltung ngo / /de la dbyibs mi rtag pa nyid ces bya ba ni 'di lta ste/ su la gzugs nyid mi rtag pa de la dbyibs nyid mi rtag pa nyid de 'byung ba rnams kyi ma yin no/ /de ste 'byung ba rnams mi rtag pa nyid na ni</text></item>
<item><p>149b8</p><section>mdo sde</section><text>'jig rten gyi spyod pa med par 'gyur ro/ /'jig rten gyi spyod pa med pa na ni dngos po thams cad tshig tsam dang / yang rang gi mtshan nyid yang skye ba mthong ba'i phyir 'jig rten rgyang pan pa'i lta bar ltung bar 'gyur ro/ /de la 'gyur</text></item>
<item><p>150a1</p><section>mdo sde</section><text>ba mi rtag pa zhes bya ba ni 'di lta ste/ gzugs gzhan du 'gyur ba mthong ba ste/ 'byung ba rnams ni ma yin no/ /gser gyi dbyibs dang / rgyan 'gyur ba mthong ba bzhin te/ gser ni gser gyi dngos po las gzhan zhig pa med</text></item>
<item><p>150a2</p><section>mdo sde</section><text>mod kyi/ rgyan gyi dbyibs zhig pa yin no/ /gang rnam par 'gyur ba lhung ba de la sogs pa gzhan dag tu de la sogs pa'i rnam pas mu stegs byed rnams mi rtag par lta ba la rnam par rtog go/ /'byung ba rnams ni mes</text></item>
<item><p>150a3</p><section>mdo sde</section><text>bsregs kyang rang gi mtshan nyid yin pa'i phyir/ gcig gis gcig mi tsh-ig go/ /blo gros chen po rang gi mtshan nyid med par gyur pas 'byung ba dang / 'byung ba las gyur pa'i dngos po chad par 'gyur ro/ /blo gros chen po nga'i ni</text></item>
<item><p>150a4</p><section>mdo sde</section><text>rtag pa'ang ma yin/ mi rtag pa'ang ma yin no/ /de ci'i phyir zhe na/ phyi rol gyi dngos po khas mi len pa dang / srid pa gsum sems tsam du bstan pa dang / mtshan nyid sna tshogs ma bstan pa'i phy-ir ro/ /'byung ba chen po'i</text></item>
<item><p>150a5</p><section>mdo sde</section><text>gnas kyi bye brag ni 'jug pa'ang med ldog pa'ang med do/ /'byung ba dang 'byung ba las gyur pa rnam par rtog pa gnyis su mi 'jug ste/ gzung ba dang / 'dzin pa'i mtshan nyid med pa dang / rnam par rtog pa'i 'jug pa gnyis</text></item>
<item><p>150a6</p><section>mdo sde</section><text>yongs su shes pa dang / phyi rol gyi dngos po dang / dngos po med par lta ba dang bral ba dang / rang gi sems tsam du khong du chud pa'i phyir rnam par rtog pa ni rtog pa'i mngon par 'du byed pas 'jug gi/ mngon par 'du ma</text></item>
<item><p>150a7</p><section>mdo sde</section><text>byas pas ni ma yin no/ /sems dang / rnam par rtog pa dang / dngos po dang / dngos po med pa dang bral zhing rang gi sems snang ba tsam du khong du chud pa'i phyir/ 'jig rten pa dang / 'jig rten las 'das pa dang /</text></item>
<item><p>150a8</p><section>mdo sde</section><text>'jig rten las 'das pa mchog gi chos thams cad ni rtag pa nyid kyang ma yin/ mi rtag pa nyid kyang ma yin no/ /rang gi rnam par rtog pa khong du ma chud pa'i phyir lta ba ngan pa mtha' gnyis su lhung ba'i bsam pas mu stegs byed gtam</text></item>
<item><p>150b1</p><section>mdo sde</section><text>gyi skyes bu sngon ma grub pa thams cad mi rtag pa nyid du rtog go/ /blo gros chen po mu stegs byed thams cad dang / 'jig rten pa dang / 'jig rten las 'das pa dang / 'jig rten las 'das pa'i mchog gi tshig tu rnam par rtog pa las</text></item>
<item><p>150b2</p><section>mdo sde</section><text>byung ba'i chos thams cad kyi mtshan nyid rnam pa gsum ste/ byis pa lta bu'i so so'i skye bo rnams kyis khong du mi chud do/ /de la 'di skad ces bya ste/ rab tu rtsom pa rnam ldog dang / /dbyibs kyi rnam pa gzhan gyur dang / /gzugs</text></item>
<item><p>150b3</p><section>mdo sde</section><text>dang dngos po mi rtag par/ /mu stegs can rnams myos shing rtog /'byung ba 'byung bas nyid gnas pas/ /dngos po rnams la 'jig pa med/ /lta ba sna tshogs bying bas na/ /mu stegs can dag mi rtog go/ /mu stegs can dag gang la yang / /'jig pa med cing</text></item>
<item><p>150b4</p><section>mdo sde</section><text>'byung ba'ang med/ /'byung ba 'byung ba'i dngos rtag na/ /ci la mi rtag nyid du rtog /'di dag thams cad sems tsam ste/ /gzung dang 'dzin pa'i dngos por ni/ /rnam pa gnyis su sems 'jug ste/ /bdag dang bdag gi yod</text></item>
<item><p>150b5</p><section>mdo sde</section><text>med do/ /tshangs la sogs pa gnas kyi bar/ /sems tsam du ni ngas bshad de/ /sems tsam po ni ma rtogs par/ /tshangs la sogs pa 'grub pa min/ /lang kar gshegs pa las mi rtag pa'i</text></item>
<item><p>150b6</p><section>mdo sde</section><text>le'u ste gsum pa'o// // de nas yang byang chub sems dpa' sems dpa' chen po blo gros chen pos bcom ldan 'das la 'di skad ces gsol to/ /'gog pa'i go rims kyi mtshams sbyor ba'i</text></item>
<item><p>150b7</p><section>mdo sde</section><text>mtshan nyid la mkhas pa gang gis bdag dang / byang chub sems dpa' sems dpa' chen po gzhan rnams 'gog pa'i bde ba la snyoms par 'jug pa'i sgor rmongs par mi 'gyur zhing nyan thos dang / rang sangs rgyas dang /</text></item>
<item><p>150b8</p><section>mdo sde</section><text>mu stegs byed rnams rmongs par mi ltung bar 'gyur ba byang chub sems dpa' dang / nyan thos dang / rang sangs rgyas thams cad kyi 'gog pa'i go rims kyi mtshams sbyor ba'i mtshan nyid bcom ldan 'das kyis bdag la</text></item>
<item><p>151a1</p><section>mdo sde</section><text>bshad du gsol/ bcom ldan 'das kyis bka' stsal pa/ blo gros chen po shin tu legs par nyon la yid la zung shig dang ngas khyod la bshad do/ /legs so bcom ldan 'das shes gsol nas/ byang chub sems</text></item>
<item><p>151a2</p><section>mdo sde</section><text>dpa' sems dpa' chen po blo gros chen po bcom ldan 'das la slar nyan pa dang / bcom ldan 'das kyis de la 'di skad ces bka' stsal to/ /blo gros chen po sa drug nas bzung ste/ byang chub sems dpa' sems dpa' chen po</text></item>
<item><p>151a3</p><section>mdo sde</section><text>rnams dang / nyan thos dang / rang sangs rgyas rnams 'gog pa la snyoms par 'jug ste/ bdun la ni sems skad cig sems skad cig la byang chub sems dpa' sems dpa' chen po rnams dngos po thams cad kyi ngo bo nyid</text></item>
<item><p>151a4</p><section>mdo sde</section><text>kyi mtshan nyid bsal bas snyoms par 'jug ste/ nyan thos dang / rang sangs rgyas rnams ni ma yin no/ /nyan thos dang / rang sangs rgyas de dag gi 'gog pa la snyoms par 'jug pa ni mngon par 'du byed pa can gyi gzung</text></item>
<item><p>151a5</p><section>mdo sde</section><text>ba dang / 'dzin pa'i mtshan nyid du ltung ba'o/ /de bas na de dag gi chos thams cad kyi thob pa bye brag med pa'i mtshan nyid dang / sna tshogs kyi mtshan nyid med par gyur na mi rung bas sa bdun la ni sems skad cig sems skad</text></item>
<item><p>151a6</p><section>mdo sde</section><text>cig la snyoms par 'jug go/ /chos thams cad kyi dge ba dang mi dge ba'i rang gi mtshan nyid khong du ma chud pas snyoms par 'jug pa yin no/ /de bas na sa bdun la ni gang gis snyoms par 'jug par 'gyur ba'i sems</text></item>
<item><p>151a7</p><section>mdo sde</section><text>skad cig sems skad cig la snyoms par 'jug pa'i 'jug pa mkhas pa med do/ /blo gros chen po sa brgyad la ni byang chub sems dpa' rnams dang / nyan thos dang / rang sangs rgyas rnams kyi sems dang / yid dang /</text></item>
<item><p>151a8</p><section>mdo sde</section><text>yid kyi rnam par shes pa'i rnam par rtog pa dang 'du shes ldog par 'gyur ro/ /sa dang po dang sa drug la ni khams gsum pa sems dang / yid dang / yid kyi rnam par shes pa tsam ste/ bdag dang bdag gi mod pa rang gi</text></item>
<item><p>151b1</p><section>mdo sde</section><text>rnam par rtog pa las byung ba phyi rol gyi dngos po'i mtshan nyid sna tshogs su lhung ba ma yin par mngon par rjes su mthong ngo / /gzhan du na byis pa rnams kyi rang gi sems nyid gzung ba dang 'dzin pa'i dngos por rnam pa gnyis su 'gyur</text></item>
<item><p>151b2</p><section>mdo sde</section><text>te/ thog ma med pa'i dus nas spros pa'i gnas ngan len gyi bag chags kyis bsgos pa rnams kyi mi shes pas khong du mi chud do/ /blo gros chen po sa brgyad la ni nyan thos dang / rang sangs rgyas dang / byang chub sems</text></item>
<item><p>151b3</p><section>mdo sde</section><text>dpa' rnams kyi mya ngan las 'das pa yin te/ byang chub sems dpa' rnams ni gang gis yongs su mya ngan las mi 'da' bar ting nge 'dzin gyi sangs rgyas rnams kyis ting nge 'dzin gyi bde ba de las rnam par 'dzin to/ /gal te</text></item>
<item><p>151b4</p><section>mdo sde</section><text>ma bzung du zin na de bzhin gshegs pa'i sa yongs su ma bskangs pa'i phyir/ sems can gyi bya ba'ang rgyun chad par 'gyur/ de bzhin gshegs pa'i rigs kyi gdung yang chad par 'gyur bas na/ sangs rgyas bcom ldan 'das</text></item>
<item><p>151b5</p><section>mdo sde</section><text>de dag sangs rgyas kyi che ba nyid bsam gyis mi khyab pa'ang ston te/ de'i phyir de dag yongs su mya ngan las mi 'da'o/ /nyan thos dang rang sangs rgyas rnams ni ting nge 'dzin gyi bde bas 'phrogs par 'gyur te/ de bas na de dag ni</text></item>
<item><p>151b6</p><section>mdo sde</section><text>de la mya ngan las 'da' ba'i blor 'gyur ro/ /blo gros chen po sa bdun la byang chub sems dpa' sems dpa' chen po rnams rang dang spyi'i mtshan nyid mi shes shing sa'i go rims dang mtshams sbyar ba la mi mkhas pas mu stegs</text></item>
<item><p>151b7</p><section>mdo sde</section><text>byed kyi lta ba dang lam du song na mi rung ngo zhes sems dang / yid dang / yid kyi rnam par shes pa'i mtshan nyid 'dris par bya ba la mkhas pa dang / bdag dang bdag gir 'dzin pa dang / chos dang / gang zag la bdag med pa</text></item>
<item><p>151b8</p><section>mdo sde</section><text>dang / 'jug pa dang / ldog pa dang / rang dang spyi'i mtshan nyid la 'dris par bya ba dang / so so yang dag par rig pa rnam par gdon mi za ba la mkhas pa dang / dbang la chags pa'i bde ba dang / sa'i go rims la rjes</text></item>
<item><p>152a1</p><section>mdo sde</section><text>su 'jug pa dang / byang chub kyi phyogs kyi chos rnam par dbye ba ngas byas so/ /de'i phyir sa'i go rims rnam par bzhag pa byas te/ blo gros chen po 'di la gang yang 'jug pa'am ldog pa med do/ /gzhan</text></item>
<item><p>152a2</p><section>mdo sde</section><text>du na 'di lta ste/ sa'i go rims dang / mtshams sbyar ba khams gsum pa sna tshogs su btags pa 'di ni rang gi sems snang ba tsam ste/ byis pa rnams kyis ni khong du ma chud do/ /byis pa rnams kyis khong du ma chud</text></item>
<item><p>152a3</p><section>mdo sde</section><text>pas khams gsum pa sna tshogs su btags pa 'di ni sa'i go rims kyi mtshams sbyar ba bstan pa dang nga dang sangs rgyas de dag gis rnam par bzhag go/ /gzhan yang blo gros chen po nyan thos dang / rang sangs</text></item>
<item><p>152a4</p><section>mdo sde</section><text>rgyas rnams ni byang chub sems dpa'i sa brgyad la 'gog pa'i snyoms par 'jug pa'i bde ba'i myos pas myos te/ rang gi sems snang ba tsam la mi mkhas pas rang dang spyi'i mtshan nyid kyi sgrib pa'i bag chags dang /</text></item>
<item><p>152a5</p><section>mdo sde</section><text>gang zag dang chos la bdag med par 'dzin pa'i lta bar ltung bas rnam par rtog pa de la mya ngan las 'das pa mos pa'i blor 'gyur te/ rab tu dben pa'i chos la mos pa'i blo ni ma yin no/ /blo gros chen po byang chub sems dpa'</text></item>
<item><p>152a6</p><section>mdo sde</section><text>rnams ni 'gog pa'i ting nge 'dzin gyi bde ba'i sgo mthong nas snon gyi smon lam dang snying brtse ba dang / snying rje dang ldan zhing mthar thug pa'i gnas kyi 'jug pa rnam par dbye ba shes pas yongs su mya ngan las mi 'da' ste/ de dag ni</text></item>
<item><p>152a7</p><section>mdo sde</section><text>rnam par rtog par mi 'jug pas mya ngan las 'das pa yang yin no/ /de dag gi gzung ba dang 'dzin pa'i rnam par rtog pa ni rnam par log go/ /chos thams cad rang gi sems tsam du khong du chud pas rnam par rtog pa mi 'jug</text></item>
<item><p>152a8</p><section>mdo sde</section><text>kyang sems dang / yid dang / yid kyi rnam par shes pa dang / phyi rol gyi dngos po'i ngo bo nyid dang mtshan nyid la mngon par chags pa'i rnam par rtog pa dang bral ba'i rnams ni sangs rgyas kyi chos kyi phyir mi 'jug pa yang ma yin te/</text></item>
<item><p>152b1</p><section>mdo sde</section><text>de bzhin gshegs pa'i bdag gi so so rang gis khong du chud par bya ba'i phyir ye shes sngon du 'gro bas skyes bu rmi lam na chu bo las rgal ba bzhin du 'jug go/ /'di lta ste/ blo gros chen po la la nyal ba'i rmi lam na 'bad pa dang / brtson pa chen</text></item>
<item><p>152b2</p><section>mdo sde</section><text>pos chu bo chen po la bdag nyid rgal ba las de ma rgol bar sad do/ /sad nas ji 'di bden nam/ 'on te brdzun snyam du rtog go/ /de 'di ltar 'di ni bden pa yang ma yin/ brdzun pa'ang ma yin/ gzhan du na mthong ba dang /</text></item>
<item><p>152b3</p><section>mdo sde</section><text>thos pa dang / bye brag phyed pa dang / rnam par rig pa dang / myong ba'i rnam par rtog pa'i bag chags sna tshogs kyi gzugs dang / dbyibs su lhung ba yin te/ yod pa dang med par rnam par rtog pa yongs su spangs pa'i yid kyi</text></item>
<item><p>152b4</p><section>mdo sde</section><text>rnam par shes pas myong ba'i rmi lam na snang ba mthong ngo snyam mo/ /de bas na blo gros chen po byang chub sems dpa' sems dpa' chen po rnams kyang byang chub sems dpa'i sa brgyad la rnam par rtog pa mi 'jug par mthong</text></item>
<item><p>152b5</p><section>mdo sde</section><text>ba dang / sa dang po nas bdun du 'pho ba dang / chos thams cad mngon par rtogs pa dang / sgyu ma la sogs pa'i chos dang mtshungs pas chos thams cad la brtson pa dang / gzung ba dang 'dzin pa rnam par rtog pa dang</text></item>
<item><p>152b6</p><section>mdo sde</section><text>bral ba'i sems dang sems las byung ba'i rnam par rtog pa rgyu ba mthong nas sangs rgyas kyi chos rnams la sbyor ro/ /blo gros chen po 'di ni byang chub sems dpa' rnams kyi mya ngan las 'das pa'i phyir khong du ma chud pa chud</text></item>
<item><p>152b7</p><section>mdo sde</section><text>par bya ba'i sbyor ba yin te/ rnam par 'jig pa ni ma yin no/ /sems dang / yid dang / yid kyi rnam par shes pa dang / rnam par rtog pa dang / 'du shes med par gyur pas mi skye ba'i chos la bzod pa</text></item>
<item><p>152b8</p><section>mdo sde</section><text>thob par 'gyur te/ blo gros chen po snang ba med pa rnam par rtog pas dben pa'i chos bstan pa'i phyir don dam pa 'di la go rims dang / go rims kyi mtshams sbyar ba med do/ /de la 'di skad ces bya ste/</text></item>
<item><p>153a1</p><section>mdo sde</section><text>sems tsam dang ni snang med dang / /sangs rgyas sa dang gnas rnams ni/ /de dag sangs rgyas rnams kyis bshad/ /'chad cing 'chad par 'gyur ba'o/ /sa bdun dag ni sems yin te/ /'di la snang med brgyad pa'o/ /</text></item>
<item><p>153a2</p><section>mdo sde</section><text>'dir ni sa gnyis gnas yin te/ /sa gzhan nga yi rang bzhin no/ /bdag dang so so rang rig pa/ /sa 'di nga yi rang bzhin te/ /dbang phyug chen po'i gnas kyi mchog /'og min shin tu rnam par mdzes/ /me yi ji lta de bzhin du/ /</text></item>
<item><p>153a3</p><section>mdo sde</section><text>de yi 'od zer sna tshogs pa/ /yid 'ong zhi ba rab tu 'byung / /de dag srid gsum sprul par byed/ /srid pa gsum po kha cig sprul/ /kha cig snga nas sprul pa ste/ /der ni theg pa rnams ston pa/ /de ni nga yi rang bzhin sa/ /bcu po pa ni</text></item>
<item><p>153a4</p><section>mdo sde</section><text>dang po yin/ /dang po pa ni brgyad pa yin/ /dgu po yang ni bdun pa yin/ /bdun po pa yang brgyad po yin/ /gnyis po pa n-i gsum po yin/ /bzhi po yang ni lnga po yin/ /gsum po yang ni drug yin te/ /snang med pa la</text></item>
<item><p>153a5</p><section>mdo sde</section><text>rim ci yod/ /mngon par rtogs pa'i le'u ste bzhi pa'o// // de nas yang byang chub sems dpa' sems dpa' chen po blo gros chen pos bcom ldan 'das la 'di skad ces gsol to/ /bcom ldan 'das</text></item>
<item><p>153a6</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas rtag gam/ de ste mi rtag gam ci lags/ bcom ldan 'das kyis bka' stsal pa/ blo gros chen po de bzhin gshegs pa ni rtag pa'ang ma yin/</text></item>
<item><p>153a7</p><section>mdo sde</section><text>mi rtag pa'ang ma yin no/ /de ci'i phyir zhe na/ 'di lta ste/ gnyi gar yang nyes par 'gyur ba'i phyir ro/ /blo gros chen po gnyi gar yang nyes par 'gyur ba ni rtag tu zin na ni rgyur 'gyur ro/ /blo gros chen po mu stegs byed</text></item>
<item><p>153a8</p><section>mdo sde</section><text>thams cad kyi rgyu rnams ni ma byas pa rtag pa ste/ de bas na ma byas pa rtag pa'i phyir de bzhin gshegs pa ni rtag pa'ang ma yin no/ /mi rtag na ni byas pa mi rtag par 'gyur ro/ /phung po dang mtshan dang mtshan gyi gzhi med pa'i</text></item>
<item><p>153b1</p><section>mdo sde</section><text>phyir phung po zhig bar chad par 'gyur te/ de bzhin gshegs pa ni chad pa ma yin no/ /blo gros chen po byas pa thams cad ni mi rtag pa yin te/ rdza ma dang / ras dang / re lde dang / rtswa dang / shing dang / pha gu bzhin du thams cad kyang</text></item>
<item><p>153b2</p><section>mdo sde</section><text>mi rtag par 'gyur ro/ /byas pa'i phyir thams cad mkhyen pa'i ye shes kyi tshogs kyang don med par 'gyur ro/ /bye brag gi gtan tshigs med pas na byis pa thams cad kyang de bzhin gshegs par 'gyur ro/ /de lta bas na</text></item>
<item><p>153b3</p><section>mdo sde</section><text>blo gros chen po de bzhin gshegs pa ni rtag pa'ang ma yin/ mi rtag pa'ang ma yin no/ /gzhan yang blo gros chen po de bzhin gshegs pa ni rtag pa ma yin te/ ci'i phyir zhe na/ nam mkha' bzhin du tshogs don med par</text></item>
<item><p>153b4</p><section>mdo sde</section><text>gyur pa'i phyir ro/ /'di lta ste/ blo gros chen po nam mkha' ni rtag pa'ang ma yin/ mi rtag pa'ang ma yin te/ rtag pa dang / mi rtag pa spangs pas gcig pa dang / tha dad pa dang / gnyis ka dang / gnyis ka ma yin</text></item>
<item><p>153b5</p><section>mdo sde</section><text>pa dang / rtag pa dang / mi rtag pa'i nyes pas brjod par bya ba ma yin no/ /gzhan yang blo gros chen po skye ba med pa rtag pas ri bong dang / rta dang bung bu dang / rnga mo dang / sbal pa dang / sbrul dang / bya dang / nya'i ra dang mtshungs</text></item>
<item><p>153b6</p><section>mdo sde</section><text>par 'gyur te/ skye ba med pa rtag par 'gyur ba'i phyir de bzhin gshegs pa ni rtag pa yang ma yin no/ /gzhan yang blo gros chen po rnam grangs gang gis de bzhin gshegs pa rtag pa de lta bu'i rnam grangs kyang yod do/ /de ci'i</text></item>
<item><p>153b7</p><section>mdo sde</section><text>phyir zhe na 'di lta ste/ mngon par rtogs pa thugs su chud pa'i ye shes rtag pas na de bzhin gshegs pa ni rtag pa'o/ /blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams kyi mngon</text></item>
<item><p>153b8</p><section>mdo sde</section><text>par rtogs pa thugs su chud pa'i ye shes ni rtag pa ste/ de bzhin gshegs pa rnams byung yang rung / ma byung yang rung ste/ nyan thos dang / rang sangs rgyas dang / mu stegs byed thams cad kyis mngon par rtogs pa rnams la chos nyid dang /</text></item>
<item><p>154a1</p><section>mdo sde</section><text>chos mi 'gyur ba nyid dang / chos gnas pa nyid 'di ni 'dug pa ste/ nam mkha' la ni chos gnas pa mi 'gyur na byis pa so so'i skye bo rnams kyis ni khong du mi chud do/ /blo gros chen po de bzhin gshegs pa rnams kyi</text></item>
<item><p>154a2</p><section>mdo sde</section><text>thugs su chud pa'i ye shes ni shes rab dang / ye shes kyis rab tu phye ba ste/ blo gros chen po de bzhin gshegs pa ni sems dang yid dang / yid kyi rnam par shes pa dang / phung po dang / khams dang / skye mched dang / ma rig</text></item>
<item><p>154a3</p><section>mdo sde</section><text>pa'i bag chags kyis rab tu phye ba ni ma yin no/ /blo gros chen po srid pa gsum po thams cad ni yang dag pa ma yin par rnam par rtog pa las byung ste/ de bzhin gshegs pa rnams ni yang dag pa ma yin par yongs su rtog pa las</text></item>
<item><p>154a4</p><section>mdo sde</section><text>byung ba ma yin no/ /blo gros chen po gnyis po yod na rtag pa dang / mi rtag pa nyid du 'gyur te/ gnyis su med pa la ni ma yin no/ /blo gros chen po chos thams cad gnyis su med pa dang / ma skyes pa'i mtshan nyid pas na gnyis pa</text></item>
<item><p>154a5</p><section>mdo sde</section><text>dben pa'o/ /des na de'i phyir blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams ni rtag pa yang ma yin/ mi rtag pa'ang ma yin te/ blo gros chen po j-i srid du tshig gi rnam par rtog pa 'jug</text></item>
<item><p>154a6</p><section>mdo sde</section><text>pa de srid du rtag pa dang mi rtag pa'i nyes par 'gyur ro/ /blo gros chen po rnam par rtog pa'i blo zad pas byis pa rnams kyi rtag pa dang / mi rtag par lta ba bzlog ste/ bden pa'i blo zad pa'i phyir ni ma yin no/ /de la 'di skad ces bya ste/ rtag dang</text></item>
<item><p>154a7</p><section>mdo sde</section><text>mi rtag rnam grol zhing / /rtag dang mi rtag rab phye bar/ /gang gis sangs rgyas rtag mthong ba/ /de dag lta ba'i dbang mi 'gro/ /rtag pa dang ni mi rtag la/ /yang dag bsdu ba don med 'gyur/ /rnam par rtog pa'i blo med pas/ /mi rtag pa dang rtag</text></item>
<item><p>154a8</p><section>mdo sde</section><text>pa bzlog /ji srid du'ang dam 'cha' ba/ /de srid thams cad 'dres pa can/ /rang sems tsam du blta bya ste/ /rtsod pa brtsam par mi bya'o/ /de bzhin gshegs pa rtag pa dang mi rtag par 'gyur ba zhes bya ba'i le'u ste lnga pa'o// //</text></item>
<item><p>154b1</p><section>mdo sde</section><text>de nas yang byang chub sems dpa' sems dpa' chen po blo gros chen pos bcom ldan 'das la gsol ba btab pa/ bcom ldan 'das kyis phung po dang / khams dang / skye mched rnams 'jug pa dang ldog pa bdag la bshad du gsol/</text></item>
<item><p>154b2</p><section>mdo sde</section><text>bde bar gshegs pas bdag la bshad du gsol/ bdag ma mchis na gang zhig 'jug pa'am/ ldog par gyur na byis pa rnams ni 'jug pa dang ldog pa la gnas pas sdug bsngal zad pa khong du ma chud pa'i phyir mya ngan las ga</text></item>
<item><p>154b3</p><section>mdo sde</section><text>'das pa rab tu mi shes so/ /bcom ldan 'das kyis bka' stsal pa/ blo gros chen po de'i phyir shin tu legs par nyon la yid la zung shig dang ngas khyod la bshad do/ /legs so bcom ldan 'das zhes gsol nas/ blo gros chen po</text></item>
<item><p>154b4</p><section>mdo sde</section><text>byang chub sems dpa' sems dpa' chen po bcom ldan 'das la slar nyan pa dang / de la bcom ldan 'das kyis 'di skad ces bka' stsal to/ /blo gros chen po de bzhin gshegs pa'i snying po dge ba dang mi dge ba'i rgyur gyur pa/</text></item>
<item><p>154b5</p><section>mdo sde</section><text>skye ba dang / 'gro ba thams cad byed pa bdag dang bdag gi spangs pa ni gar mkhan bzhin du 'gro ba nyam nga bar 'jug ste/ de khong du ma chud pas gsum 'dus pa'i rkyen gyi bya ba dang ldan par 'jug na/ rgyu la mngon par chags shing</text></item>
<item><p>154b6</p><section>mdo sde</section><text>zhen pa'i mu stegs can rnams kyis ni khong du mi chud do/ /thog ma med pa'i dus kyi spros pa'i gnas ngan len gyi bag chags rnam pa mang po bsgos pas/ kun gzhi rnam par shes pa zhes bsgrags pa/ ma rig pa'i gnas</text></item>
<item><p>154b7</p><section>mdo sde</section><text>kyis las skyes pa'i rnam par shes pa bdun dang lhan cig tu rgya mtsho chen po'i rlabs bzhin du rtag tu lus rgyun mi 'chad pa mi rtag pa'i nyes pa dang bral ba/ bdag tu smra ba las rnam par log pa/ shin tu rang bzhin gyi yongs</text></item>
<item><p>154b8</p><section>mdo sde</section><text>su dag pa 'jug go/ de ma yin pa'i rnam par shes pa skyes nas 'jig pa yid dang / yid kyi rnam par shes pa la sogs pa bdun po skad cig pa yin te/ yang dag pa ma yin par yongs su rtog pa'i rgyu las skyes pa dbyibs</text></item>
<item><p>155a1</p><section>mdo sde</section><text>kyi bya ba dang bye brag la dmigs pa/ ming dang mtshan ma la mngon par chags shing zhen pa/ rang gi sems snang ba'i gzugs dang mtshan nyid khong du ma chud pa bde ba dang / sdug bsngal mi myong bar thar pa'i rgyu ma yin par</text></item>
<item><p>155a2</p><section>mdo sde</section><text>ming dang mtshan ma dang / kun nas ldang ba'i 'dod chags kyis bskyod cing bskyed par byed pa de'i rgyu la dmigs pa'o/ /zin pa'i dbang po zhes bya ba de dag yongs su zad cing 'gags nas de ma thag tu mi skye zhing gzhan dag</text></item>
<item><p>155a3</p><section>mdo sde</section><text>kyang mi 'jug pa'i phyir/ rang gi blo'i bde ba dang / sdug bsngal mi myong ba/ 'du shes dang / tshor ba 'gog pa'i snyoms par 'jug pa la snyoms par zhugs pa/ bsam gtan bzhi dang / bden pa dang / rnam</text></item>
<item><p>155a4</p><section>mdo sde</section><text>par thar pa la mkhas pa'i rnal 'byor can rnams ni rnam par thar pa'i blor 'gyur ro/ /de bzhin gshegs pa'i snying po zhes bsgrags pa kun gzhi rnam par shes pa rab tu ma gyur na/ 'jug pa'i rnam par shes pa bdun</text></item>
<item><p>155a5</p><section>mdo sde</section><text>rnams 'gag pa med do/ /de ci'i phyir zhe na/ rnam par shes pa rnams de'i rgyu dang de la dmigs par zhugs pa dang / nyan thos dang / rang sangs rgyas dang / mu stegs can gyi rnal 'byor la rnal 'byor pa thams cad kyi</text></item>
<item><p>155a6</p><section>mdo sde</section><text>yul ma yin pa'i phyir te/ rang gi gang zag la bdag med par rtogs pa dang / phung po dang / khams dang / skye mched rnams kyi rang dang spyi'i mtshan nyid yongs su bzung bas de bzhin gshegs pa'i snying po 'jug ste/</text></item>
<item><p>155a7</p><section>mdo sde</section><text>chos lnga dang / rang bzhin dang / chos la bdag med par mthong bas sa'i rim pa mtshams sbyar ba gzhan du 'phos na ldog par 'gyur te/ gzhan mu stegs can gyi lam la lta ba rnams kyis bskyod mi nus so/ /</text></item>
<item><p>155a8</p><section>mdo sde</section><text>de'i phyir byang chub sems dpa'i sa mi g.yo ba la rab tu gnas pa ni ting nge 'dzin bden pa'i sgo'i lam bcu rab tu thob par 'gyur te/ ting nge 'dzin gyi sangs rgyas rnams kyis yang dag par bzung ba de'i phyir sangs rgyas kyi chos</text></item>
<item><p>155b1</p><section>mdo sde</section><text>bsam gyis mi khyab pa dang / rang gi smon lam la rnam par lta bas ting nge 'dzin gyi sgo yang dag pa'i mtha' las bzlog nas bdag gi 'phags pa so so rang gis rig pas shes par bya ba nyan thos dang / rang sangs rgyas dang / mu stegs</text></item>
<item><p>155b2</p><section>mdo sde</section><text>byed thams cad dang thun mong ma yin pa'i rnal 'byor gyi lam gyis 'phags pa'i rigs kyi lam bcu dang / ye shes dang / yid kyi lus dang / ting nge 'dzin mngon par 'du byed pa med pa rab tu thob par 'gyur ro/ /de lta bas na blo gros</text></item>
<item><p>155b3</p><section>mdo sde</section><text>chen po khyad par 'dod pa'i byang chub sems dpa' sems dpa' chen po rnams kyis de bzhin gshegs pa'i snying po kun gzhi rnam par shes pa zhes bsgrags pa rnam par sbyang bar bya'o/ /blo gros chen po gal te kun gzhi rnam par</text></item>
<item><p>155b4</p><section>mdo sde</section><text>shes pa zhes bsgrags pa de bzhin gshegs pa'i snying po de la med du zin na/ blo gros chen po de bzhin gshegs pa'i snying po kun gzhi rnam par shes pa zhes bsgrags pa med pas 'jug pa'ang med ldog pa'ang med par 'gyur na/</text></item>
<item><p>155b5</p><section>mdo sde</section><text>blo gros chen po byis pa dang / 'phags pa rnams la 'jug pa dang / ldog pa yang yod de/ rnal 'byor can brtson pa mi 'dor ba rnams bdag gi so so rang gis rig pa tshe 'di la bde bar spyod pas gnas so/ /blo gros chen po</text></item>
<item><p>155b6</p><section>mdo sde</section><text>de bzhin gshegs pa'i snying po kun gzhi rnam par shes pa'i spyod yul de ni nyan thos dang / rang sangs rgyas dang / mu stegs can rnams dpyod pa'i lta ba can rnams kyis khong du chud par dka'o/ /rang bzhin yongs su dag pa</text></item>
<item><p>155b7</p><section>mdo sde</section><text>yin mod kyi glo bur gyi nyon mongs pas nye bar nyon mongs pa'i phyir de rnams la ma dag pa ltar snang ste/ de bzhin gshegs pa rnams la ni ma yin te/ blo gros chen po de bzhin gshegs pa rnams la ni lag mthil na skyu ru ra'i</text></item>
<item><p>155b8</p><section>mdo sde</section><text>'bru bzhin du mngon sum gyi spyod yul du 'gyur ro/ /blo gros chen po de nyid lha mo dpal gyi phreng ba'i phyir bstan pa brjod pa dang / blo rnam par dag cing zhib mo yangs pa mkhas pa'i byang chub sems dpa' gzhan rnams kyi</text></item>
<item><p>156a1</p><section>mdo sde</section><text>ched du de bzhin gshegs pa'i snying po kun gzhi rnam par shes par bsgrags pa rnam par shes pa bdun dang bcas pa/ 'jug pa la mngon par chags pa'i nyan thos rnams la chos bdag med pa bstan pa'i phyir lha mo</text></item>
<item><p>156a2</p><section>mdo sde</section><text>dpal gyi phreng ba'i ched du de bzhin gshegs pa'i yul bshad de/ nyan thos dang / rang sangs rgyas dang / mu stegs byed gzhan rnams kyis rtogs pa'i yul ma yin no/ /gzhan du na blo gros chen po de bzhin gshegs pa'i</text></item>
<item><p>156a3</p><section>mdo sde</section><text>snying po kun gzhi rnam par shes pa'i yul ni de bzhin gshegs pa'i yul te/ khyod lta bu zhib cing mkhas pa'i mos pa dang / blos rab tu 'byed pa'i byang chub sems dpa' sems dpa' chen po don la rton pa rnams kyi'ang yul</text></item>
<item><p>156a4</p><section>mdo sde</section><text>te/ bstan pa brjod pa la sgra ji bzhin du mngon par chags pa'i mu stegs can gzhan dang / nyan thos dang / rang sangs rgyas thams cad kyi ni ma yin no/ /de lta bas na blo gros chen po khyod dang / byang chub sems dpa'</text></item>
<item><p>156a5</p><section>mdo sde</section><text>sems dpa' chen po gzhan dag gis de bzhin gshegs pa thams cad kyi yul de bzhin gshegs pa'i snying po kun gzhi rnam par shes pa yongs su shes par bya ba 'di la brtson par bya ste/ thos pa tsam gyis ni chog par mi</text></item>
<item><p>156a6</p><section>mdo sde</section><text>bya'o/ /de la 'di skad ces bya ste/ de bzhin gshegs pa'i snying po ni/ /rnam shes bdun dang ldan par yang / /'dzin pa gnyis kyis rab 'jug ste/ /yongs su shes pas ldog par 'gyur/ /gzugs brnyan bzhin du</text></item>
<item><p>156a7</p><section>mdo sde</section><text>sems snang ste/ /thog ma med nas yongs su bsgos/ /yang dag ji bzhin rnam bltas na/ /don dang 'dra yang don med do/ /ji ltar byis pa sor mo'i rtser/ /'dzin cing zla ba mi lta bar/ /de bzhin yi ger 'brel ba rnams/ /</text></item>
<item><p>156a8</p><section>mdo sde</section><text>nga yi yang dag nyid mi shes/ /sems ni gar mkhan bzhin du gnas/ /yid ni bzhad gad pa 'dra ste/ /lha dang bcas pa'i rnam par shes/ /snang ba tshon dang 'dra bar rtog / //'phags pa lang kar gshegs pa/ bam po bdun pa// //</text></item>
<item><p>156b1</p><section>mdo sde</section><text>de nas yang bcom ldan 'das la byang chub sems dpa' sems dpa' chen po blo gros chen pos gsol ba btab pa/ bdag med pa gnyis rab tu dbye ba rtogs pa'i mtshan nyid gang gis bdag dang / byang chub sems dpa' sems</text></item>
<item><p>156b2</p><section>mdo sde</section><text>dpa' chen po gzhan rnams thams cad kyi rim pa mtshams sbyor ba dag tu chos 'di dag rnam par sgom par 'gyur ba dang / chos de dag gis ci nas kyang sangs rgyas kyi chos thams cad kyi rjes su 'jug par 'gyur ba dang /</text></item>
<item><p>156b3</p><section>mdo sde</section><text>sangs rgyas kyi chos thams cad kyi rjes su zhugs pas de bzhin gshegs pa bdag gi so so rang gi sa'i bar du 'jug par 'gyur ba'i chos lnga dang / rang bzhin dang / rnam par shes pa dang / bdag med pa gnyis rab tu dbye</text></item>
<item><p>156b4</p><section>mdo sde</section><text>ba rtogs pa'i mtshan nyid bcom ldan 'das kyis bdag la bshad du gsol/ bde bar gshegs pas bdag la bshad du gsol/ bcom ldan 'das kyis bka' stsal pa/ blo gros chen po de'i phyir shin tu legs par nyon la</text></item>
<item><p>156b5</p><section>mdo sde</section><text>yid la zung shig dang ngas khyod la bshad do/ /legs so bcom ldan 'das shes gsol nas/ byang chub sems dpa' sems dpa' chen po blo gros chen po bcom ldan 'das la slar nyan pa dang / bcom ldan 'das kyis</text></item>
<item><p>156b6</p><section>mdo sde</section><text>de la 'di skad ces bka' stsal to/ /blo gros chen po chos lnga dang / rang bzhin dang / rnam par shes pa bdag med pa gnyis kyi rab tu dbye ba rtogs pa'i mtshan nyid khyod la bshad do/ /'di lta ste/ ming dang / mtshan ma dang /</text></item>
<item><p>156b7</p><section>mdo sde</section><text>rnam par rtog pa dang / yang dag pa'i ye shes dang / de bzhin nyid dang / de bzhin gshegs pa'i bdag gi 'phags pa so so rang gis rig pa la 'jug pa/ rtag pa dang / chad pa dang / yod pa dang / med pa'i lta ba rnam par</text></item>
<item><p>156b8</p><section>mdo sde</section><text>spangs pa/ tshe 'di la bde ba'i sgor snyoms par 'jug pa/ bde bar gnas pa rnal 'byor can rnams la mngon du 'gyur ba'o/ /de la blo gros chen po chos lnga dang / rang bzhin dang / rnam par shes pa dang / bdag med pa</text></item>
<item><p>157a1</p><section>mdo sde</section><text>gnyis dang / rang gi sems dang / phyi rol gyi dngos po dang / dngos po med par khong du ma chud pa'i phyir byis pa rnams kyi rnam par rtog pa 'jug gi 'phags pa rnams kyi ni ma yin no/ /blo gros chen pos</text></item>
<item><p>157a2</p><section>mdo sde</section><text>gsol pa/ bcom ldan 'das yang ji ltar na byis pa rnams kyi rnam par rtog pa 'jug cing / 'phags pa rnams kyi ma lags/ bcom ldan 'das kyis bka' stsal pa/ blo gros chen po ming dang / 'du shes dang / brda</text></item>
<item><p>157a3</p><section>mdo sde</section><text>la chags pas byis pa rnams sems kyi rjes su 'brang ste/ rjes su 'brang bas mtshan nyid sna tshogs su 'dod pas/ bdag dang bdag gir lta bar lhung ba'i bsam pa can rnams kha dog rgyas pa la mngon par chags par</text></item>
<item><p>157a4</p><section>mdo sde</section><text>byed de/ mngon par chags nas mi shes pas bsgribs pa rnams shin tu 'dod chags so/ /shin tu 'dod chags pa'i rnams 'dod chags dang / zhe sdang dang / gti mug las byung ba'i las mngon par 'du byed do/ /mngon par</text></item>
<item><p>157a5</p><section>mdo sde</section><text>'dus byas nas phyir phyir zhing dar gyi srin bu bzhin du rang gi rnam par rtog pas yongs su dkris pa'i blo can rnams 'gro ba'i rgya mtsho dang / dgon par lhung zhing zo ba'i 'khrul 'khor bzhin du mi 'da' yang gti mug pa'i phyir/</text></item>
<item><p>157a6</p><section>mdo sde</section><text>sgyu ma dang / smig rgyu dang / chu'i zla ba'i rang bzhin dang bral ba/ bdag dang bdag gi dang bral ba'i chos thams cad yang dag pa ma yin par rnam par rtog pa las byung ba/ mtshan gyi gzhi dang / mtshan ma dang bral ba/ skye ba dang /</text></item>
<item><p>157a7</p><section>mdo sde</section><text>gnas pa dang / 'jig pa 'jug pa rnam par log pa/ rang gi sems kyi rnam par rtog pa las byung ba/ dbang phyug dang / dus dang / rdul phra mo dang / gtso bo las byung ba ma yin par ni mi shes te/ blo gros chen po</text></item>
<item><p>157a8</p><section>mdo sde</section><text>ming dang / mtshan mas g.yengs pa'i phy-ir/ byis pa rnams mtshan ma'i rjes su 'jug pas mtshan ma'i rjes su 'brang ngo / /de la blo gros chen po mtshan ma ni mig gi rnam par shes pa'i snang bar 'gyur ba yin te/</text></item>
<item><p>157b1</p><section>mdo sde</section><text>gzugs shes bya ba'o/ /de bzhin du rna ba dang / sna dang / lce dang / lus dang / yid kyi rnam par shes pa rnams la sgra dang / dri dang / ro dang / reg bya dang / chos shes bya ba ste/ 'di ni mtshan ma zhes bshad do/ /de la blo gros chen po rnam</text></item>
<item><p>157b2</p><section>mdo sde</section><text>par rtog pa ni gang gis ming du brjod cing / 'di ni glang po dang / rta dang shing rta dang / rkang thang dang / skyes pa dang / bud med la sogs pa zhes bya ba yin te/ de bzhin gyi 'di ni gzhan du ma yin no zhes mtshan ma gsal bar byed pa de ni</text></item>
<item><p>157b3</p><section>mdo sde</section><text>rnam par rtog pa'o/ /blo gros chen po yang dag pa'i ye shes ni gang gis ming dang / mtshan ma mi dmigs shing / phan tshun glo bur du 'byung ba'i phyir rnam par shes pa mi 'jug pa/ rtag pa med pa/ chad pa med pa'i phyir mu</text></item>
<item><p>157b4</p><section>mdo sde</section><text>stegs byed dang / nyan thos dang / rang sangs rgyas thams cad kyi sar ltung bar mi byed pas yang dag pa'i ye shes zhes bya'o/ /gzhan yang blo gros chen po yang dag pa'i ye shes des/ byang chub sems dpa' sems dpa' chen</text></item>
<item><p>157b5</p><section>mdo sde</section><text>po ming dang dngos por mi byed/ mtshan ma dngos po med par mi byed do/ /sgro 'dogs pa dang / skur pa'i mtha' gnyis su ngan par lta ba rnam par spangs pa/ ming dang mtshan ma'i don mi 'jug par shes pa de lta bu ni de bzhin</text></item>
<item><p>157b6</p><section>mdo sde</section><text>nyid 'di yin par bshad do/ /blo gros chen po de bzhin nyid la gnas pa'i byang chub sems dpa' sems dpa' chen po ni snang ba med pa'i rtogs pa'i spyod yul thob pa'i phyir/ byang chub sems dpa'i sa rab tu dga' ba 'thob</text></item>
<item><p>157b7</p><section>mdo sde</section><text>ste/ des byang chub sems dpa'i sa rab tu dga' ba thob nas/ mu stegs can dang / ngan song gi 'gro ba thams cad las rnam par ldog pa yin te/ 'jig rten las 'das pa'i chos rtogs pa la yang dag</text></item>
<item><p>157b8</p><section>mdo sde</section><text>par zhugs pa/ rtog ge'i lta ba la ltad mo dang rnam par bral bas mtshan nyid la 'dris pa'i phyir sgyu ma la sogs pa sngon du 'gro ba'i chos kyi tshul rnam par sgom zhing / mthar gyis bdag gi 'phags pa so so rang gis rig pa'i</text></item>
<item><p>158a1</p><section>mdo sde</section><text>chos kyi sprin gyi sa'i bar du 'thob par 'gyur ro/ /chos kyi sprin gyi sa'i 'og tu ting nge 'dzin dang / stobs dang / dbang dang / mngon par shes pa'i me tog shin tu rgyas pa/ de bzhin gshegs pa'i sa'i bar du rab tu thob par</text></item>
<item><p>158a2</p><section>mdo sde</section><text>'gyur ro/ /des thob nas sems can yongs su smin par bya ba'i phyir sprul pa'i 'od zer sna tshogs kyis rnam par mdzes te/ chu'i zla ba bzhin du thug pa med pa'i gnas la shin tu 'brel ba'i chos can mos pa tha dad pa'i</text></item>
<item><p>158a3</p><section>mdo sde</section><text>sems can rnams la chos ston te/ blo gros chen po byang chub sems dpa' sems dpa' chen po rnams de bzhin nyid la zhugs pa'i phyir yid dang / rnam par rig pa dang bral ba'i lus de yang thob par 'gyur ro/ /yang blo</text></item>
<item><p>158a4</p><section>mdo sde</section><text>gros chen pos gsol pa/ bcom ldan 'das rang bzhin gsum po rnams chos lnga'i nang du 'dus sam/ 'on te rang gi mtshan nyid grub pa'am ci lags/ bcom ldan 'das kyis bka' stsal pa/ blo gros chen po</text></item>
<item><p>158a5</p><section>mdo sde</section><text>'di nyid kyi nang du rang bzhin gsum dang / rnam par shes pa brgyad dang / bdag med pa gnyis kyang 'dus so/ /de la ming dang / mtshan ma ni yongs su kun brtags pa'i rang bzhin du shes par bya'o/ /gang yang blo gros</text></item>
<item><p>158a6</p><section>mdo sde</section><text>chen po de la gnas shing zhugs pa'i rnam par rtog pa sems dang sems las byung ba zhes bsgrags pa nyi ma dang 'od zer lhan cig pa bzhin dus gcig tu byung ba sna tshogs kyi mtshan nyid rang gi rnam par rtog pa khong du chud par</text></item>
<item><p>158a7</p><section>mdo sde</section><text>byed pa'i rang bzhin ni blo gros chen po gzhan gyi dbang zhes bya'o/ /blo gros chen po yang dag pa'i ye shes dang / de bzhin nyid ni mi 'jig pa'i phyir rang bzhin yongs su grub pa shes par bya'o/ /gzhan yang blo gros chen po</text></item>
<item><p>158a8</p><section>mdo sde</section><text>rang gi sems snang ba la mngon par chags pas ni rnam par rtog pa brgyad du phye ste/ mtshan ma yang dag pa ma yin pa'i mtshan nyid la kun brtags pa'i phyir bdag dang bdag gir 'dzin pa gnyis rnam par zhi bas bdag</text></item>
<item><p>158b1</p><section>mdo sde</section><text>med pa gnyis skye'o/ /blo gros chen po chos lnga po 'di rnams kyi nang du sangs rgyas kyi chos thams cad dang / sa rnam par dbye ba'i mtshams sbyar ba dang / nyan thos dang / rang sangs rgyas dang / byang chub sems dpa' dang</text></item>
<item><p>158b2</p><section>mdo sde</section><text>de bzhin gshegs pa rnams kyi bdag gi 'phags pa so so rang gis rig pa'i ye shes rtogs pa la 'jug pa rnams kyang 'dus so/ /gzhan yang blo gros chen po chos lnga rnams ni mtshan ma dang / ming dang / rnam par rtog pa</text></item>
<item><p>158b3</p><section>mdo sde</section><text>dang / de bzhin nyid dang / yang dag pa'i ye shes te/ blo gros chen po de la mtshan ma ni gang / dbyibs dang / rnam pa dang / khyad par dang / byad dang gzugs la sogs pa'i mtshan nyid du snang ba de ni mtshan ma'o/ /gang mtshan</text></item>
<item><p>158b4</p><section>mdo sde</section><text>ma de nyid la rdza ma la sogs par ming btags te/ 'di ni de bzhin gyi gzhan du ma yin no zhes bya ba de ni ming ngo / /blo gros chen po gang gis bde ba zhe'am/ go cha zhes ming de brjod cing mtshan ma gsal bar byed pa sems dang</text></item>
<item><p>158b5</p><section>mdo sde</section><text>sems las byung bar bsgrags pa de ni rnam par rtog pa'o/ /chos de dag phan tshun du myong ba med cing kun brtags pa'ang ma yin pa'i phyir gang blo rab tu zhig gi bar du ming dang / mtshan ma shin tu mi dmigs pa ni de</text></item>
<item><p>158b6</p><section>mdo sde</section><text>bzhin nyid de kho na nyid yang dag par nges pa mthar thug pa/ rang bzhin dang / ngo bo nyid dang / mi dmigs pa de bzhin gyi mtshan nyid du nga dang / de bzhin gshegs pa gzhan dag gis kyang thugs su chud de/ ji lta ba bzhin du bshad</text></item>
<item><p>158b7</p><section>mdo sde</section><text>do/ /btags so/ /bkrol lo/ /gsal bar byas so/ /gang gis khongs su chud cing yang dag par rdzogs pa dang / gang chad pa med pa dang / rtag pa med pa'i phyir rnam par rtog par mi 'jug pa/ bdag gi 'phags pa</text></item>
<item><p>158b8</p><section>mdo sde</section><text>so so rang gi ye shes dang 'thun pa/ pha rol gyi phyogs mu stegs byed dang / nyan thos dang / rang sangs rgyas rnams kyi spyod yul ma yin pa de ni yang dag pa'i ye shes te/ blo gros chen po de dag ni chos rnam pa lnga'o/ /</text></item>
<item><p>159a1</p><section>mdo sde</section><text>'di dag nyid kyi nang du rang bzhin gsum dang / rnam par shes pa brgyad dang / bdag med pa gnyis dang / sangs rgyas kyi chos thams cad kyang 'dus te/ blo gros chen po de la khyod kyis rang gi blo la mkhas par bya'o/ /</text></item>
<item><p>159a2</p><section>mdo sde</section><text>gzhan yang byed du gzhug cing gzhan gyi dring la gzhog par mi bya'o/ /de la 'di skad ces bya ste/ chos lnga dag dang rang bzhin dang / /rnam shes brgyad po nyid dag dang / /bdag med rnam pa gnyis par ni/ /theg chen thams cad</text></item>
<item><p>159a3</p><section>mdo sde</section><text>'dus pa yin/ /ming dang mtshan ma kun brtags pa/ /rang bzhin gnyis kyi mtshan nyid de/ /yang dag ye shes de bzhin nyid/ /yongs su grub pa'i mtshan nyid do/ /de nas yang bcom ldan 'das la byang chub sems dpa'</text></item>
<item><p>159a4</p><section>mdo sde</section><text>sems dpa' chen po blo gros chen pos 'di skad ces gsol to/ /gang 'di skad du bcom ldan 'das kyis bstan pa brjod pa las de bzhin gshegs pa 'das pa dang / ma byon pa dang / da ltar gyi ni gang gA'i klung gi bye ma</text></item>
<item><p>159a5</p><section>mdo sde</section><text>snyed do zhes gsung na/ bcom ldan 'das la sgra ji bzhin gyi don gzung bar bgyi 'am/ 'on te don gyi bye brag gzhan zhig mchis sam ci lags/ bcom ldan 'das kyis de bka' stsal du gsol/ bcom ldan 'das</text></item>
<item><p>159a6</p><section>mdo sde</section><text>kyis bka' stsal pa/ blo gros chen po sgra ji bzhin gyi don du gzung bar mi bya ste/ blo gros chen po gang gA'i klung gi bye ma'i tshad kyis ni dus gsum gcig gi sangs rgyas kyi tshad du'ang mi 'gyur te/ de ci'i phyir zhe na/ blo gros</text></item>
<item><p>159a7</p><section>mdo sde</section><text>chen po 'di lta sti/ 'jig rten gyi phul las 'das pa dang 'dra ba dag dang / mi 'dra ba'i phyir dpe ni dpe ma yin no/ /blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams ni</text></item>
<item><p>159a8</p><section>mdo sde</section><text>'jig rten gyi phul las 'das pa dang 'dra bas mi 'dra ba'i dpe mi ston te/ blo gros chen po gzhan du na rtag pa dang / mi rtag pa la mngon par zhen pa'i byis pa so so'i skye bo mu stegs byed kyi lta ba ngan pas brlag pa/ 'khor ba srid</text></item>
<item><p>159b1</p><section>mdo sde</section><text>pa'i 'khor lo'i rjes su 'brang ba'i rnams skyo bar bya ba'i phyir ji ltar 'di dag srid pa'i 'gro ba 'khor lo nyam nga ba de las skyo bar gyur te/ khyad par 'dod pas khyad par du rtsom par 'gyur zhing sangs rgyas thob pa sla bar sten pa'i phyir de</text></item>
<item><p>159b2</p><section>mdo sde</section><text>bzhin gshegs pa rnams skye ba ni u dum ba ra'i me tog lta bu yin no zhes brtson 'grus rtsom par 'gyur bas/ de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma snyed ces bya ba</text></item>
<item><p>159b3</p><section>mdo sde</section><text>'di ni dpe tsam du bzhag pa'o/ /bstan pa brjod pa las ngas 'dul ba'i skye bo rnams bltas nas de bzhin gshegs pa rnams 'byung ba ni u dum ba ra'i me tog bzhin du rnyed par dka'o zhes bshad mod kyi/ blo gros chen</text></item>
<item><p>159b4</p><section>mdo sde</section><text>po u dum ba ra'i me tog ni sngon sus kyang ma mthong zhing mthong bar mi 'gyur na/ blo gros chen po de bzhin gshegs pa rnams ni 'jig rten du mthong zhing da ltar yang snang ste/ rang gi tshul so sor gzhag pa'i gtam gyi</text></item>
<item><p>159b5</p><section>mdo sde</section><text>dbang du bya bar de bzhin gshegs pa rnams 'byung ba ni u dum ba ra'i me tog bzhin rnyed par dka'o zhes ni ma bshad do/ /blo gros chen po rang gi tshul so sor gzhag pa'i gtam bshad na 'jig rten gyi phul las 'das</text></item>
<item><p>159b6</p><section>mdo sde</section><text>pa'i dpe r-igs pa rnams mi bya ste/ yid ches par mi rung bas na byis pa so so'i skye bo rnams dad par mi 'gyur ro/ /de kho na nyid ni sems dang / yid dang / yid kyi rnam par shes pa las 'das pa'i phyir bdag gi</text></item>
<item><p>159b7</p><section>mdo sde</section><text>'phags pa so so rang gi ye shes kyi spyod yul la ni dpe rnams mi 'jug go/ /de kho na nyid ni de bzhin gshegs pa rnams yin te/ de'i phyir na de dag la dpe rnams gzhag par mi bya mod kyi/ blo gros chen po 'on kyang 'di ni dpe</text></item>
<item><p>159b8</p><section>mdo sde</section><text>tsam du byas pa 'di lta ste/ de bzhin gshegs pa rnams ni gang gA'i klung gi bye ma snyed dang mnyam ste/ mi rtog rnam par mi rtog pas na mnyam zhing mi mnyam pa med do/ /blo gros chen po 'di lta ste/ gang gA'i klung gi bye ma</text></item>
<item><p>160a1</p><section>mdo sde</section><text>rnams ni nya dang / ru sbal dang / chu srin byis pa gsod dang / mi dang / ma he dang / seng ge dang / glang po dang / rta la sogs pas dkrugs kyang dkrugs so zhe 'am/ ma dkrugs so zhes mi rtog rnam par mi rtog cing dang</text></item>
<item><p>160a2</p><section>mdo sde</section><text>la dri ma dang bral te rnam par rtog pa med do/ /de bzhin du blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams kyi bdag gi 'phags pa so so rang gi ye shes ni gang gA'i klung gi stobs dang /</text></item>
<item><p>160a3</p><section>mdo sde</section><text>dbang dang / mngon par shes pa'i bye ma rnams byis pa mu stegs byed pha rol rgol ba'i nya thams cad kyis dkrugs kyang de bzhin gshegs pa rnams kyis sngon gyi smon lam btab pa'i phyir mi rtog rnam par m-i rtog ste/</text></item>
<item><p>160a4</p><section>mdo sde</section><text>bde ba'i snyoms par 'jug pa thams cad yongs su rdzogs pas sems can rnams la mi rtog rnam par mi rtog go/ /de bas na de bzhin gshegs pa de dag ni mdza' ba dang / khong khro ba med pa'i phyir gang gA'i klung gi bye</text></item>
<item><p>160a5</p><section>mdo sde</section><text>ma dang mnyam ste bye brag med do/ /'di lta ste/ blo gros chen po gang gA'i klung gi bye ma rnams ni sa'i mtshan nyid kyi rang bzhin yin pas bskal pa 'tshig pa nas ni bsregs kyang sa'i rang bzhin mi 'dor ro/ /blo gros chen po me'i</text></item>
<item><p>160a6</p><section>mdo sde</section><text>khams dang 'brel pa'i phyir sa ni mi 'tshig ste/ gzhan du na byis pa so so'i skye bo rnams log par lhung ba'i blos 'tshig par rtog mod ky-i/ de ni me'i rgyu las byung bas na mi 'tshig go/ /de bzhin du blo gros chen po de bzhin</text></item>
<item><p>160a7</p><section>mdo sde</section><text>gshegs pa rnams kyi chos kyi sku yang gang gA'i klung gi bye ma dang mnyam ste mi 'jig go/ /'di lta ste/ blo gros chen po gang gA'i klung gi bye ma rnams ni tshad med de/ de bzhin du blo gros chen po de bzhin gshegs pa rnams kyi 'od zer</text></item>
<item><p>160a8</p><section>mdo sde</section><text>snang ba tshad med pa yang sems can yongs su smin par bskul ba'i phyir de bzhin gshegs pa rnams kyis sangs rgyas thams cad kyi 'khor gyi dkyil 'khor du gtong ngo / /'di lta ste/ blo gros chen po gang gA'i klung gi bye ma rnams rang</text></item>
<item><p>160b1</p><section>mdo sde</section><text>bzhin gzhan du mi rtsom ste/ bye ma rnams ni bye ma'i gnas nyid do/ /de bzhin du blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams ni srid pa thams cad du 'jug pa'i rgyu chad pa yin pas na</text></item>
<item><p>160b2</p><section>mdo sde</section><text>'khor bar 'jug pa yang med/ ldog pa yang med do/ /'di lta ste/ blo gros chen po gang gA'i klung gi bye ma rnams ni phri yang mngon pa med de/ bsnan kyang mngon pa med do/ /de bzhin du blo gros chen po chos la lus med pa'i phyir de bzhin</text></item>
<item><p>160b3</p><section>mdo sde</section><text>gshegs pa'i ye shes kyang sems can yongs su smin par bya ba'i sbyor bas mi zad mi 'phel lo/ /blo gros chen po chos ni lus med de lus dang ldan pa la ni 'jig pa yod kyi lus dang mi ldan pa la ni ma yin no/ /'di lta ste/ blo gros</text></item>
<item><p>160b4</p><section>mdo sde</section><text>chen po gang gA'i klung gi bye ma rnams ni mar dang 'bru mar 'dod pas rab tu btsir kyang mar dang 'bru mar med pa de bzhin du/ blo gros chen po de bzhin gshegs pa rnams ni sems can gyi sdug bsngal dag gis rab tu gzir kyang</text></item>
<item><p>160b5</p><section>mdo sde</section><text>snying rje chen po dang ldan pa'i phyir de bzhin gshegs pa rnams kyis sems can thams cad mya ngan las ma bzlas kyi bar du chos kyi dbyings kyi rang gi ngang gi smon lam gyi bde ba mi 'dor ro/ /'di lta ste/ blo gros chen po gang</text></item>
<item><p>160b6</p><section>mdo sde</section><text>gA'i klung gi bye ma rnams ni 'bab pa'i rgyun du 'thun par 'bab ste/ chu med par ni ma yin no/ /de bzhin du blo gros chen po de bzhin gshegs pa rnams kyi chos bstan pa thams cad kyang mya ngan las 'das pa 'bab pa'i rgyun du</text></item>
<item><p>160b7</p><section>mdo sde</section><text>'thun par 'jug ste/ de'i phyir de bzhin gshegs pa rnams gang gA'i klung gi bye ma dang mnyam zhes bya'o/ /blo gros chen po 'gro ba'i don 'di ni de bzhin gshegs pa rnams la mi 'jug go/ /blo gros chen po 'jig pa ni 'gro ba'i</text></item>
<item><p>160b8</p><section>mdo sde</section><text>don yin te/ blo gros chen po 'khor ba'i thog ma'i mtha' shes pa yang med de/ mi shes na ji ltar 'gro ba'i don du bshad/ blo gros chen po 'gro ba'i don ni chad pa yin na/ byis pa so so'i skye bo rnams kyis ni rab tu mi shes so/ /</text></item>
<item><p>161a1</p><section>mdo sde</section><text>blo gros chen pos gsol pa/ bcom ldan 'das gal te sems can rnams 'khor ba'i thog ma'i mtha' shes pa yang med na/ de ji ltar srog chags rnams thar par shes/ bcom ldan 'das kyis bka' stsal pa/</text></item>
<item><p>161a2</p><section>mdo sde</section><text>blo gros chen po rang gi sems snang ba phyi rol gyi don yongs su shes pas thog ma med pa'i dus kyi spros pa/ gnas ngan len gyi rnam par rtog pa'i bag chags kyi rgyu rnam par log cing rang gi gnas shin tu gyur pa ni thar pa yin te/</text></item>
<item><p>161a3</p><section>mdo sde</section><text>blo gros chen po 'jig pa ni ma yin no/ /de bas na blo gros chen po mtha' med pa'i gtam ni cir yang dgos pa ma yin no/ /blo gros chen po mtha' med pa'i mtha' zhes bya ba 'di ni rnam par rtog pa'i rnam grangs te/ 'di la blos</text></item>
<item><p>161a4</p><section>mdo sde</section><text>yongs su brtags na rnam par rtog pa las phyi'am nang gi sems can gzhan gang yang med do/ /blo gros chen po chos thams cad ni shes pa dang shes par bya bas dben pa yin te/ gzhan du na rang gi sems snang ba'i</text></item>
<item><p>161a5</p><section>mdo sde</section><text>rnam par rtog pa yongs su mi shes pa'i phyir rnam par rtog pa 'jug ste/ de khong du chud pas ldog par 'gyur ro/ /de la 'di skad ces bya ste/ gang gis gang gA'i bye mnyam du/ /'jig med tshul gyi mthar thug pa/ /</text></item>
<item><p>161a6</p><section>mdo sde</section><text>'dren pa rab tu mthong ba ni/ /de dag 'dren pa mthong ba'o/ /gang gA'i bye ma ji bzhin du/ /nyes pa thams cad rnam spangs te/ /'bab phyogs 'thun zhing rtag pa ltar/ /de bzhin sangs rgyas sangs rgyas nyid/ /de nas yang</text></item>
<item><p>161a7</p><section>mdo sde</section><text>bcom ldan 'das la byang chub sems dpa' sems dpa' chen po blo gros chen pos 'di skad ces gsol to/ /bcom ldan 'das bde bar gshegs pas chos thams cad skad cig tu 'gyur bas 'jig pa bdag la bshad du gsol/</text></item>
<item><p>161a8</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas kyis bdag la bshad du gsol/ bcom ldan 'das ji ltar na chos thams cad skad cig pa lags/ bcom ldan 'das kyis bka' stsal pa/ blo gros chen po</text></item>
<item><p>161b1</p><section>mdo sde</section><text>de'i phyir shin du legs par nyon la yid la zung shig dang ngas khyod la bshad do/ /legs so bcom ldan 'das shes gsol nas/ byang chub sems dpa' sems dpa' chen po blo gros chen po bcom ldan 'das la slar nyan pa dang / bcom</text></item>
<item><p>161b2</p><section>mdo sde</section><text>ldan 'das kyis de la 'di skad ces bka' stsal to/ /blo gros chen po chos thams cad chos thams cad ces bya ba ni 'di lta ste/ dge ba dang / mi dge ba dang / 'dus byas dang / 'dus ma byas dang / 'jig rten pa dang / 'jig rten las</text></item>
<item><p>161b3</p><section>mdo sde</section><text>'das pa dang / kha na ma tho ba dang bcas pa dang / kha na ma tho ba med pa dang / zag pa dang bcas pa dang / zag pa med pa dang / zin pa dang / ma zin pa rnams yin te/ blo gros chen po mdor na nye bar len pa'i phung po lnga sems dang / yid dang /</text></item>
<item><p>161b4</p><section>mdo sde</section><text>yid kyi rnam par shes pa'i bag chags kyi rgyu las byung ba rnams ni sems dang / yid dang / yid kyi rnam par shes pa'i bag chags rgyas pa'i byis pa so so'i skye bo rnams kyis dge ba dang / mi dge bar yongs su brtags so/ /</text></item>
<item><p>161b5</p><section>mdo sde</section><text>blo gros chen po ting nge 'dzin gyi bde ba dang / snyoms par 'jug pa rnams ni tshe 'di la bde bar gnas pa'i dngos pos 'phags pa rnams kyi dge ba zag pa med pa zhes bya'o/ /blo gros chen po yang dge ba dang / mi dge ba ni 'di lta</text></item>
<item><p>161b6</p><section>mdo sde</section><text>ste/ rnam par shes pa brgyad rnams so/ /brgyad gang zhe na 'di lta ste/ de bzhin gshegs pa'i snying po kun gzhi rnam par shes pa zhes bsgrags pa dang / yid dang / yid kyi rnam par shes pa dang / mu stegs can gyis brjod pa'-i</text></item>
<item><p>161b7</p><section>mdo sde</section><text>rnam par shes pa 'dus pa lnga rnams so/ /blo gros chen po de la rnam par shes pa 'dus pa lnga rnams yid kyi rnam par shes pa dang bcas pa dge ba dang / mi dge ba'i skad cig ma gcig nas gcig tu dbye bas tha dad du gyur pa/</text></item>
<item><p>161b8</p><section>mdo sde</section><text>rgyud kyi rgyun gyis lus tha mi dad pa 'byung ngo / /byung nas kyang 'jig par 'gyur ro/ /rang gi sems snang ba ma rtogs pa'i phyir 'gags ma thag tu rnam par shes pa gzhan 'byung ste/ dbyibs byad kyi bye brag 'dzin pa'i yid kyi rnam par</text></item>
<item><p>162a1</p><section>mdo sde</section><text>shes pa 'byung ngo / /rnam par shes pa 'dus pa lnga dang ldan par 'byung bar 'gyur te/ skad cig gi dus su mi gnas pa de ni skad cig pa'o zhes ngas bshad do/ /blo gros chen po kun gzhi rnam par shes pa de bzhin gshegs</text></item>
<item><p>162a2</p><section>mdo sde</section><text>pa'i snying po zhes bsgrags pa yid dang lhan cig pa ni 'jug pa'i rnam par shes pa'i bag chags kyis skad cig pa ma yin te/ zag pa med pa'i bag chags kyis ni skad cig pa ma yin no/ /byis pa so so'i skye bo skad cig mar smra</text></item>
<item><p>162a3</p><section>mdo sde</section><text>ba la chags pa rnams kyis ni chos thams cad kyi skad cig pa dang / skad cig pa ma yin pa 'di mi rtogs so/ /de ma rtogs pa'i phyir chad par lta bas 'dus ma byas pa'i chos rnams kyang 'jig par byed do/ /blo gros chen po</text></item>
<item><p>162a4</p><section>mdo sde</section><text>rnam par shes pa 'dus pa lnga rnams ni 'khor ba yang ma yin/ bde ba dang sdug bsngal myong ba yang ma yin/ mya ngan las 'da' ba'i rgyu yang ma yin no/ /blo gros chen po de bzhin gshegs pa'i snying po ni bde ba dang sdug bsngal</text></item>
<item><p>162a5</p><section>mdo sde</section><text>mi myong ba'i rgyu dang bcas pa/ bag chags bzhi dang ldan pas 'jug cing ldog ste/ byis pa skad cig mar lta ba'i rnam par rtog pas bsgos pa'i blo can dag gis ni mi rtogs so/ /blo gros chen po gzhan yang gser dang /</text></item>
<item><p>162a6</p><section>mdo sde</section><text>rdo rje dang / rgyal ba'i ring srel dang / thob pa dag khyad par dag ni mi 'jig pa yin te/ blo gros chen po gal te mngon par rtogs pa 'thob pa skad cig pa yin na ni/ 'phags pa rnams 'phags pa ma yin par 'gyur te/</text></item>
<item><p>162a7</p><section>mdo sde</section><text>'phags pa rnams ni 'phags pa ma yin par mi 'gyur ro/ /blo gros chen po gser dang / rdo rje ni bskal par gzhal kyang de bzhin 'dug ste mi 'bri mi skye na/ byis pa ldem po ngag tu bshad pa la mi mkhas pa dag gis phyi nang</text></item>
<item><p>162a8</p><section>mdo sde</section><text>gi chos thams cad skad cig pa don du ji ltar brtag /yang blo gros chen pos gsol pa/ gang yang bcom ldan 'das kyis 'di skad du pha rol tu phyin pa drug yongs su rdzogs par byas na sangs rgyas thob par 'gyur ro zhes bka'</text></item>
<item><p>162b1</p><section>mdo sde</section><text>stsal pa/ pha rol tu phyin pa de dag gang lags/ ji ltar na yongs su rdzogs par 'gyur/ bcom ldan 'das kyis bka' stsal pa/ blo gros chen po pha rol tu phyin pa'i bye brag ni 'di gsum ste/ gsum gang zhe na 'di lta ste/ 'jig</text></item>
<item><p>162b2</p><section>mdo sde</section><text>rten las 'das pa dang / 'jig rten pa dang / 'jig rten las 'das pa'i mchog go/ /blo gros chen po de la 'jig rten pa'i pha rol tu phyin pa'i bdag dang / bdag gir 'dzin pa la mngon par chags shing zhen pas mtha' gnyis</text></item>
<item><p>162b3</p><section>mdo sde</section><text>su 'dzin pa srid par skye ba'i gnas sna tshogs kyi phyir gzugs la sogs pa'i yul 'dod pa dag sbyin pa'i pha rol tu phyin pa yongs su rdzogs par byed do/ /de bzhin du blo gros chen po byis pa rnams tshul khrims dang / bzod pa dang /</text></item>
<item><p>162b4</p><section>mdo sde</section><text>brtson 'grus dang / bsam gtan dang / shes rab kyi pha rol tu phyin pa yongs su rdzogs par byed de/ tshangs par skye bar bya ba'i phyir mngon par shes pa dag kyang mngon par sgrub bo/ /de la 'jig rten las 'das pa'i pha rol tu</text></item>
<item><p>162b5</p><section>mdo sde</section><text>phyin pa rnams kyis ni byis pa rnams bdag bde ba mya ngan las 'das pa 'dod pa bzhin du nyan thos dang / rang sangs rgyas rnams mya ngan las 'das pa 'dod par lhung ba'i bsam pa can rnams sbyin pa la sogs pa la rab tu sbyor ba'o/</text></item>
<item><p>162b6</p><section>mdo sde</section><text>blo gros chen po 'jig rten las 'das pa'i mchog rnams ni/ byang chub sems dpa' sems dpa' chen po rnal 'byor dam pa la rnal 'byor pa rnams rang gi sems snang ba tsam du 'dzin pa dang / rang gi sems gnyis su rtogs</text></item>
<item><p>162b7</p><section>mdo sde</section><text>pa dang / rnam par rtog pa mi 'jug pa dang / len pa la 'dzin pa med pa dang / rang gi sems dang / gzugs kyi mtshan nyid la mngon par ma chags pas sems can thams cad la phan pa dang / bde ba'i phyir sbyin</text></item>
<item><p>162b8</p><section>mdo sde</section><text>pa'i pha rol tu phyin pa 'byung bar 'gyur ro/ /gang dmigs pa de nyid la rnam par rtog par mi 'jug par sgom pa de ni tshul khrims te pha rol tu phyin pa'ang de'o/ /gang gzung ba dang 'dzin pa yongs su shes pas rnam par rtog pa</text></item>
<item><p>163a1</p><section>mdo sde</section><text>de nyid mi 'jug par bzod pa'i bzod pa'i pha rol tu phyin pa'o/ /brtson 'grus gang gis nam gyi cha stod dang / nam gyi cha smad la brtson par byed cing rnal 'byor dang 'thun par mthong bas rnam par rtog pa ldog pa'i phyir de ni brtson 'grus</text></item>
<item><p>163a2</p><section>mdo sde</section><text>kyi pha rol tu phyin pa'o/ /gang rnam par rtog pa bzlog pa'i phyir mu stegs can gyi mya ngan las 'das pa 'dzin par mi ltung ba de ni bsam gtan gyi pha rol tu phyin pa'o/ /de la shes rab kyi pha rol tu phyin pa ni nam rang gi sems</text></item>
<item><p>163a3</p><section>mdo sde</section><text>kyi rnam par rtog pa med pa dang / blo rab tu 'byed pa'i bar du rab tu phye na mtha' gnyis su mi ltung zhing gnas gyur pa sngon du 'gro ba mi 'jig pas bdag gi 'phags pa'i so so rang gis rig pa thob par bya ba'i phyir rab tu sbyor ba de ni</text></item>
<item><p>163a4</p><section>mdo sde</section><text>shes rab kyi pha rol tu phyin pa'o/ /blo gros chen po de dag ni pha rol tu phyin pa rnams yin te/ 'di ni pha rol tu phyin pa'i don to/ /de la 'di skad ces bya ste/ stong pa mi rtag skad cig par/ /'dus byas la ni byis pa rtog /</text></item>
<item><p>163a5</p><section>mdo sde</section><text>'bab chu mar me sa bon dpes/ /skad cig pa yi don du rtog /byed pa med cing skad cig pa/ /dben pa byed pa spangs pa dang / /chos rnams skye ba med pa ni/ /skad cig don du ngas bshad do/ /skyes ma thag tu 'jig par</text></item>
<item><p>163a6</p><section>mdo sde</section><text>ni/ /byis pa rnams la nga mi 'chad/ /dngos po rnams kyi rnam rtog pa/ /bar chad med par 'gro bar g.yo/ /sems de 'byung bar byed pa yi/ /rgyu ni ma rig de yin te/ /ji srid gzugs dag mi shes pa/ /de srid bar du de</text></item>
<item><p>163a7</p><section>mdo sde</section><text>gnas ci/ /zhig par gyur ma thag tu ni/ /sems ni gzhan rnams rab 'byung ste/ /gzugs ni dus su mi gnas na/ /ci la dmigs te 'byung bar 'gyur/ /gang las gang du 'jug pa yi/ /sems ni log pa'i</text></item>
<item><p>163a8</p><section>mdo sde</section><text>rgyu las byung / /de ni rab tu ma grub na/ /ji ltar skad cig 'jig par rig /rnal 'byor can gyi snyoms 'jug dang / /gser dang rgyal ba'i ring bsrel dang / /'od snang gnas kyi gzhal med khang / /'jig rten rgyu yis</text></item>
<item><p>163b1</p><section>mdo sde</section><text>'jig pa med/ /gnas pa rnams dang thos pa'i chos/ /sangs rgyas ye shes phun sum tshogs/ /dge slong nyid dang shes thob rnams/ /skad cig mar ni ji ltar mthong / /sgyu ma dri za'i grong la sogs/ /gzugs rnams ji ltar skad</text></item>
<item><p>163b2</p><section>mdo sde</section><text>cig pa/ /'byung ba ma yin gzugs rnams dang / /'byung po de dag gang du song / /skad cig ma'i le'u ste lnga pa'o// // de nas yang bcom ldan 'das la byang chub sems dpa' sems dpa' chen po blo gros</text></item>
<item><p>163b3</p><section>mdo sde</section><text>chen pos 'di skad ces gsol to/ /ci'i slad du bcom ldan 'das kyis dgra bcom pa rnams bla na med pa yang dag par rdzogs pa'i byang chub tu 'gyur ba dang / sems can yongs su mya ngan las mi 'da' ba'i chos can rnams de bzhin gshegs</text></item>
<item><p>163b4</p><section>mdo sde</section><text>par 'gyur bar yang lung bstan/ de bzhin gshegs pa gang gi nub mo bla na med pa yang dag par rdzogs pa'i byang chub tu mngon par rdzogs par sangs rgyas pa nas/ gang gi nub mo yongs su mya ngan las 'das pa de'i bar du bcom ldan</text></item>
<item><p>163b5</p><section>mdo sde</section><text>'das kyis yi ge gcig kyang ma gsungs ma bshad/ de bzhin gshegs pa rnams ni rtag tu mnyam par bzhag pa lags te/ mi rtog mi dpyod par 'phrul pa dag kyang sprul nas/ de dag gis de bzhin gshegs pa'i bya ba mdzad</text></item>
<item><p>163b6</p><section>mdo sde</section><text>rnam par shes pa rnams kyang skad cig ma gcig nas gcig tu tha dad pa'i mtshan nyid du bshad/ lag na rdo rje yang khor mor rtag tu zhabs 'bring du 'brang / thog ma'i mthar mi 'dogs la/ mya ngan las 'das par 'dogs/ bdud dang</text></item>
<item><p>163b7</p><section>mdo sde</section><text>bdud kyi las rnams dang / las kyi rgyu rnams dang / bram ze'i bu mo tsan tsan nga / mdzes ma kun tu rgyu dang / lhung bzed bkrus bzhin pa la sogs pa las kyi sgrib pa dag gda' na/ bcom ldan 'das de ji ltar bcom ldan</text></item>
<item><p>163b8</p><section>mdo sde</section><text>'das kyis nongs pa dag ma spangs par/ rnam pa thams cad mkhyen pa nyid thob/ bcom ldan 'das kyis bka' stsal pa/ blo gros chen po de'i phyir shin tu legs par nyon la yid la zung shig dang ngas khyod la bshad do/ /legs</text></item>
<item><p>164a1</p><section>mdo sde</section><text>so bcom ldan 'das shes gsol nas/ byang chub sems dpa' sems dpa' chen po blo gros chen po bcom ldan 'das la slar nyan pa dang / bcom ldan 'das kyis de la 'di skad ces bka' stsal to/ /phung po'i lhag ma ma</text></item>
<item><p>164a2</p><section>mdo sde</section><text>lus pa'i mya ngan las 'das pa'i dbyings la'ang dgongs nas/ byang chub sems dpa'i spyod pa spyad pa'i rnams kyang rab tu spro bar bya ba'i phyir te/ blo gros chen po sangs rgyas kyi zhing 'di dang / gzhan dag na byang chub sems dpa'i spyod</text></item>
<item><p>164a3</p><section>mdo sde</section><text>pa spyad pa rnams gang dag nyan thos kyi theg pas yongs su mya ngan las 'da' bar 'dod pa yod de/ de dag nyan thos kyi theg pa 'dod pa las bzlog par bya ba dang / theg pa chen po la rab tu spro bar bya ba'i phyir sprul pa'i nyan thos rnams la</text></item>
<item><p>164a4</p><section>mdo sde</section><text>sprul pa'i sku dag gis lung bstan gyi/ chos nyid kyi sangs rgyas rnams kyis ni ma yin no/ /blo gros chen po de la dgongs nas nyan thos lung bstan to/ /blo gros chen po rnam par grol ba ro gcig pa'i phyir nyan thos dang / rang sangs</text></item>
<item><p>164a5</p><section>mdo sde</section><text>rgyas rnams nyon mongs pa'i sgrib pa spangs pa ni bye brag med mod kyi/ shes bya'i sgrib pa spangs pa ni ma yin no/ /blo gros chen po shes bya'i sgrib pa ni chos la bdag med pa mthong ba'i bye brag gis rnam par dag par 'gyur ro/ /</text></item>
<item><p>164a6</p><section>mdo sde</section><text>nyon mongs pa'i sgrib pa ni gang zag la bdag med pa mthong ba'i bye brag gis rnam par dag par 'gyur ro/ /nyon mongs pa'i sgrib pa ni yid kyi rnam par shes pa bzlog pa'i phyir/ gang zag la bdag med pa mthong ba la sgom pa sngon du</text></item>
<item><p>164a7</p><section>mdo sde</section><text>'gro bas spang bar 'gyur ro/ /chos kyi sgrib pa rnam par grol ba de ni kun gzhi rnam par shes pa'i bag chags bzlog pa'i phyir rnam par dag par 'gyur ro/ /sngon gyi chos kyi lugs la dgongs te/ sngon dang phyis med pa mi</text></item>
<item><p>164a8</p><section>mdo sde</section><text>'byung ba'i phyir sngon bshad pa'i yi ge de dag nyid kyis de bzhin gshegs pa mi rtog mi dpyod par chos 'chad de/ mkhyen bzhin du mdzad pa dang / dran pa nyams pa med pa dang / bag chags kyi sa gzhi spangs pa dang / shi 'pho gnyis</text></item>
<item><p>164b1</p><section>mdo sde</section><text>dang bral ba dang / nyon mongs pa dang / shes bya'i sgrib pa gnyis spangs pa'i phyir mi rtog mi dpyod do/ /blo gros chen po yid dang / yid kyi rnam par shes pa dang / mig gi rnam par shes pa la sogs pa bdun rnams ni dge ba</text></item>
<item><p>164b2</p><section>mdo sde</section><text>zag pa med pa'i phyogs dang bral ba mi 'khor ba yin te/ bag chags kyi rgyu las 'byung ba'i phyir skad cig ma'o/ /blo gros chen po de bzhin gshegs pa'i snying po ni 'khor zhing mya ngan las 'das pa dang / bde ba dang sdug bsngal ba'i</text></item>
<item><p>164b3</p><section>mdo sde</section><text>rgyu yin te/ byis pa so so'i skye bo stong pa nyid kyis g.yengs pa'i blo can dag ni rnam par dag pa nyid mi shes so/ /yang blo gros chen po lag na rdo rje ni 'phrul pas sprul pa'i de bzhin gshegs pa rnams kyi drung na 'dug gi/ de bzhin</text></item>
<item><p>164b4</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas ngo bo rnams kyi drung na ni ma yin na/ /blo gros chen po de bzhin gshegs pa ngo bo ni byis pa so so'i skye bo dang / nyan thos dang / rang sangs rgyas dang / mu stegs</text></item>
<item><p>164b5</p><section>mdo sde</section><text>can thams cad kyi tshad ma dang / dbang po las rnam par log pa yin te/ tshe 'di la bde bar gnas pa dag mthong bar rtogs pa'i chos shes pa'i bzod pas de rtogs par byed de/ de bas na lag na rdo rje de'i zhabs 'bring</text></item>
<item><p>164b6</p><section>mdo sde</section><text>na mi 'brang ngo / /sprul pa'i sangs rgyas thams cad ni las las byung ba ma yin te/ de dag la yang de bzhin gshegs pa med/ de las gzhan na yang de bzhin gshegs pa med de/ rdza mkhan gyi dmigs pa la sogs</text></item>
<item><p>164b7</p><section>mdo sde</section><text>pa'i sbyor ba lta bus bya ba thams cad byed cing mtshan dang ldan pa yang ston mod kyi rang gi tshul so sor gzhag pa'i gtam bdag gi 'phags pa so so rang gis rig pa'i spyod yul ni mi ston to/ /blo gros chen po gzhan yang byis</text></item>
<item><p>164b8</p><section>mdo sde</section><text>pa so so'i skye bo rnams ni rnam par shes pa 'dus pa drug 'gags pas chad par lta ba la brten to/ /kun gzhi ma rtogs pa'i phyir rtag par lta bar 'gyur ro/ /blo gros chen po rang gi blo'i rnam par rtog pa'i thog ma'i</text></item>
<item><p>165a1</p><section>mdo sde</section><text>mtha' shes par mi rung ste/ rang gi blo'i rnam par rtog pa nyid bzlog pas thar par yang shes so/ /bag chags bzhi spangs pa'i phyir nyes pa thams cad spangs par 'gyur ro/ /de la 'di skad ces bya ste/</text></item>
<item><p>165a2</p><section>mdo sde</section><text>theg pa gsum dang theg med dang / /sangs rgyas mya ngan 'das med dang / /thams cad sangs rgyas lung bstan cing / /nyes pa dang yang bral bshad dang / /mngon par rtogs mtha'i ye shes dang / /de bzhin len med rtogs pa</text></item>
<item><p>165a3</p><section>mdo sde</section><text>dag /zhu ba rnams kyang spro bya'i phyir/ /de dag dgongs te bshad pa'o/ /sangs rgyas dag gis ye shes bskyed/ /de dag nyid kyis lam yang bshad/ /gzhan nas ma yin de nas 'gro/ /de phyir mya ngan de mi 'da'/ /</text></item>
<item><p>165a4</p><section>mdo sde</section><text>srid pa'i 'dod gzugs lta rnams kyis/ /bag chags rnam pa bzhir 'gyur te/ /yid kyi rnam par shes las byung / /kun gzhi dang ni yid la gnas/ /yid kyi rnam shes mig la sogs/ /mi rtag phyir ni chad par</text></item>
<item><p>165a5</p><section>mdo sde</section><text>ston/ /thog ma med pas rtag pa dang / /mya ngan 'da' mos lta bar 'gyur/ /de nas byang chub sems dpa' sems dpa' chen po blo gros chen pos bcom ldan 'das la tshigs su bcad pa rnams kyis zhus nas/</text></item>
<item><p>165a6</p><section>mdo sde</section><text>yang bcom ldan 'das la gsol ba btab pa/ gang gis ma 'ongs pa dang da ltar byung ba'i dus na/ bdag dang byang chub sems dpa' sems dpa' chen po gzhan rnams kyis sems can sha za ba la sogs pa'i bag chags kyis</text></item>
<item><p>165a7</p><section>mdo sde</section><text>bsgos pa/ sha'i zas la chags pa'i sems can rnams kyi ro la sred pa spang ba'i slad du ci nas kyang sems can de dag ro'i sred pa bsal te/ chos kyi ro'i zas la mos pas sems can thams cad la bu gcig lta bur sdug</text></item>
<item><p>165a8</p><section>mdo sde</section><text>pa dang ldan zhing phan tshun du byams pa thob pa dang / thob nas kyang byang chub sems dpa'i sa rnams su byang bar byas te/ myur du bla na med pa yang dag par rdzogs pa'i byang chub tu mngon par 'tshang rgya ba dang / nyan thos dang</text></item>
<item><p>165b1</p><section>mdo sde</section><text>rang sangs rgyas kyi sar ngal bso la te/ de bzhin gshegs pa'i sa bla na med pa 'thob par 'gyur ba'i chos bshad par sha za ba nyes par lta ba bcom ldan 'das de bzhin gshegs pa dgra bcom pa yang dag par rdzogs pa'i</text></item>
<item><p>165b2</p><section>mdo sde</section><text>sangs rgyas kyis bdag la bshad du gsol/ bcom ldan 'das mu stegs can gzhan ngan par bshad pa'i chos can 'jig rten rgyang pan gyi lta ba la mngon par zhen pa/ yod pa dang med pa'i phyogs dang / rtag pa dang chad par</text></item>
<item><p>165b3</p><section>mdo sde</section><text>smra ba rnams kyis kyang sha 'tshal ba bkag ste/ bdag kyang mi 'tshal na 'jig rten gyi mgon po khyod kyis bstan pa thugs rjes ro gcig tu gyur pa yang dag par rdzogs pa'i sangs rgyas kyis gsungs pa la rang sha 'tshal ba</text></item>
<item><p>165b4</p><section>mdo sde</section><text>dang / 'tshal ba mi bzlog pa lta cis 'byung / ci nas kyang bdag dang byang chub sems dpa' sems dpa' chen po gzhan rnams kyis sems can rnams la de bzhin nyid du chos bstan par bgyi ba de bcom ldan 'das 'jig</text></item>
<item><p>165b5</p><section>mdo sde</section><text>rten thams cad la thugs brtse ba thams cad du bu gcig pa dang mtshungs par gzigs nas thugs rje chen po can gyis thugs brtse ba'i slad du sha 'tshal ba'i nongs pa legs par bshad du gsol/ bcom ldan 'das kyis</text></item>
<item><p>165b6</p><section>mdo sde</section><text>bka' stsal pa/ blo gros chen po de'i phyir shin tu legs par nyon la yid la zung shig dang / ngas khyod la bshad do/ /legs so bcom ldan 'das shes gsol nas/ byang chub sems dpa' sems dpa' chen po</text></item>
<item><p>165b7</p><section>mdo sde</section><text>blo gros chen po bcom ldan 'das la phyir nyan pa dang / bcom ldan 'das kyis de la 'di skad ces bka' stsal to/ /blo gros chen po byang chub sems dpa' snying brtse ba'i bdag nyid can gyis rgyu tshad med pa'i phyir sha thams cad</text></item>
<item><p>165b8</p><section>mdo sde</section><text>bza' bar mi bya ste/ de dag la phyogs tsam zhig bshad par bya'o/ /de la blo gros chen po srog chags yun ring po nas 'khor ba rnams la gang pha 'am/ ma 'am/ spun nam/ sring mo 'am/ bu 'am/ bu mo 'am/</text></item>
<item><p>166a1</p><section>mdo sde</section><text>gnyen bshes sam/ gnyen nam/ gnyen lta bur gang yang rung bar ma gyur pa'i sems can de ni rnyed par sla ba'i rnam pa gang yang med do/ /gnyen dang gnyen lta bur gyur pa de dag tshe gzhan du lus brjes pa ri dgas</text></item>
<item><p>166a2</p><section>mdo sde</section><text>dang / phyugs dang / bya'i skye gnas gang yang rung bar gyur la/ byang chub sems dpa' sems dpa' chen po sangs rgyas kyi chos 'dod pa 'byung po thams cad bdag dang 'dra bar gyur par 'dod pas skye bo srog chags su gyur pa</text></item>
<item><p>166a3</p><section>mdo sde</section><text>thams cad las byung ba'i sha ji skad du bza' bar bya/ blo gros chen po srin po rnams kyang de bzhin gshegs pa rnams kyi chos kyi chos nyid bzang po 'di thos nas sha za ba las rnam par ldog cing srin po'i rang bzhin dang bral</text></item>
<item><p>166a4</p><section>mdo sde</section><text>nas snying rje can du 'gyur na/ chos 'dod pa'i skye bo rnams lta ci smos/ de ltar na blo gros chen po tshe rabs 'phos pa de dang de dag tu sems can thams cad gnyen bshes dang / gnyen du gyur pa'i 'du shes kyis sems</text></item>
<item><p>166a5</p><section>mdo sde</section><text>can thams cad la bu gcig gi 'du shes su bsgom pa'i phyir byang chub sems dpa' snying brtse ba'i bdag nyid can gyis sha thams cad mi bza'o/ /blo gros chen po spyod pa dang ldan pa'i byang chub sems dpa' ni sha bzar mi rung</text></item>
<item><p>166a6</p><section>mdo sde</section><text>ba dang / 'khrul pa'i phyir yang sha thams cad mi bza' ste/ blo gros chen po bong bu dang / rnga mo dang / khyi dang / glang dang / mi'i sha la sogs pa ni 'jig rten gyis bza' ba ma yin na/ 'di ltar shan pa dag rin gyi phyir bzar</text></item>
<item><p>166a7</p><section>mdo sde</section><text>rung ngo zhes zer zhing srang gi dbus dag tu 'tshong bar byed pas de'i phyir yang blo gros chen po byang chub sems dpas sha thams cad mi bza'o/ /blo gros chen po gtsang bar 'dod pa'i phyir yang byang chub sems dpas ni sha khu chu dang khrag las</text></item>
<item><p>166a8</p><section>mdo sde</section><text>byung ba'i phyir sha mi bza'o/ /'byung po rnams dngang bar byed pa'i phyir yang blo gros chen po byang chub sems dpa' byams par 'dod pa rnal 'byor can gyis sha thams cad bza' bar mi bya'o/ /'di lta ste/ blo gros chen po sme sha can dang /</text></item>
<item><p>166b1</p><section>mdo sde</section><text>gdol pa dang / nya pa la sogs pa khyi'i sha za ba'i sems can rnams ni rgyang ma nas mthong yang khyi rnams 'jigs pas zugs te/ la la ni bdag cag kyang bsad du 'ong ngo zhes shi la thug par 'gyur ro/ /de bzhin du blo gros chen po nam</text></item>
<item><p>166b2</p><section>mdo sde</section><text>mkha' dang / sa chu la gnas pa'i 'gro ba shin tu phra ba gzhan yod pa de dag kyang sha za ba rnams rgyang ma nas mthong ma thag tu sna'i dbang po rnon pos dri tshor nas srin po las mi dag myur du 'byol ba bzhin te/ la la ni shir dogs par</text></item>
<item><p>166b3</p><section>mdo sde</section><text>yang 'gyur ro/ /blo gros chen po de'i phyir dngang bar 'gyur bas byang chub sems dpa' byams pa la gnas pas sha mi bza'o/ /blo gros chen po 'phags pa ma yin pa'i skye bos bsnyen cing dri mi zhim la mi snyan par byed pa dang /</text></item>
<item><p>166b4</p><section>mdo sde</section><text>'phags pa'i skye bos rnam par spangs pa'i phyir yang byang chub sems dpas sha mi bza'o/ /blo gros chen po 'phags pa'i skye bo ni drang srong gi zas za ste/ khrag dang sha mi za bas/ de'i phyir yang byang chub sems dpas sha mi za'o/ /</text></item>
<item><p>166b5</p><section>mdo sde</section><text>blo gros chen po skye bo mang po'i sems rjes su bsrung ba'i phyir bstan pa la skur pa spang bar 'dod pa'i byang chub sems dpa' snying rje'i bdag nyid can gyis sha mi bza'o/ /de 'di lta ste/ blo gros chen po 'jig rten na bstan pa la skur</text></item>
<item><p>166b6</p><section>mdo sde</section><text>par smra ba dag yod de/ kye ma 'di dag gi dge sbyong nyid ni ci zhig yod/ 'di dag gi tshangs par 'jug pa'ang ga la yod de/ de ltar 'di dag ni sngon gyi drang srong gi zas bor nas sha zan bzhin du sha'i zas kyis lto gang zhing nam</text></item>
<item><p>166b7</p><section>mdo sde</section><text>mkha' dang / sa dang / chu la gnas pa'i 'gro ba phra mo skrag par byed pa rnams 'jig rten 'di dag kun tu rgyu'o/ /'di dag gi dge sbyong nyid ni nyams so/ /'di dag gi sdig pa spangs pa nyid ni zhig go/ /'di dag la chos</text></item>
<item><p>166b8</p><section>mdo sde</section><text>kyang med 'dul ba'ang med do zhes de ltar sdang ba'i sems 'chang ba rnams rnam pa du mas bstan pa la skur to/ /de'i phyir blo gros chen po skye bo mang po'i sems rjes su bsrung ba'i phyir bstan pa la skur pa spang bar 'dod pa'i byang chub</text></item>
<item><p>167a1</p><section>mdo sde</section><text>sems dpa' snying brtse ba'i bdag nyid can gyis sha thams cad mi bza'o/ /blo gros chen po shi ba'i ro dri mi zhim zhing mi 'phrod pa dang mtshungs pa'i phyir yang byang chub sems dpas sha mi bza'o/ /blo gros chen po mi shi ba'i</text></item>
<item><p>167a2</p><section>mdo sde</section><text>sha bsregs pa dang / de ma yin pa srog chags gzhan gyi sha bsregs par yang dri'i khyad par gang yang med de/ de gnyis ka dri mi zhim par mtshungs so/ /de'i phyir yang blo gros chen po rnal 'byor can gtsang bar 'dod pa'i byang chub</text></item>
<item><p>167a3</p><section>mdo sde</section><text>sems dpas sha thams cad mi bza'o/ /blo gros chen po dur khrod pa rnams dang / dgon pa nags mdab mi ma yin par rgyu ba bas mtha'i mal stan la gnas pa'i rnal 'byor la spyod pa byams pa la gnas pa rnams dang /</text></item>
<item><p>167a4</p><section>mdo sde</section><text>rig sngags 'chang ba/ rig sngags grub par 'dod pa rnams kyi rig sngags sgrub pa dang / thar pa la bgegs byed pa'i phyir theg pa chen po la zhugs pa'i rigs kyi bu dang / rigs kyi bu mo rnams kyi rnal 'byor sgrub pa</text></item>
<item><p>167a5</p><section>mdo sde</section><text>thams cad kyi bar chad byed par 'gyur bar rjes su mthong nas bdag dang gzhan gyi lus la phan par 'dod pa'i byang chub sems dpas sha thams cad mi bza'o/ /gzugs la dmigs pa rnam par shes pa'i rkyen kyis chags pa</text></item>
<item><p>167a6</p><section>mdo sde</section><text>bskyed pa'i phyir yang 'byung po thams cad bdag tu gyur pa snying brtse ba'i/ bdag nyid cin gyi byang chub sems dpas sha thams cad mi bza'o/ /blo gros chen po de la lta rnams kyang spong ba'i phyir byang chub sems dpa' snying brtse</text></item>
<item><p>167a7</p><section>mdo sde</section><text>ba'i bdag nyid can gyis sha thams cad mi bza'o/ /blo gros chen po tshe 'di nyid la'ang de'i kha shin tu dri mi zhim par 'gyur ba'i phyir byang chub sems dpas sha thams cad mi bza'o/ /sdug bsngal zhing nyal ba dang / sdug bsngal zhing</text></item>
<item><p>167a8</p><section>mdo sde</section><text>sad pa dang / sdig pa'i rmi lam spu g.yo bar byed pa mthong ba dang / khyim stong pa na 'dug cing gcig pu dben par gnas pa'i tshe yang de la mdangs 'phrog pa'i mi ma yin rnams mdangs 'phrog pa dang / bar bar sngang ba dang / blo bur</text></item>
<item><p>167b1</p><section>mdo sde</section><text>du 'jigs shing skrag par 'gyur ba dang / zas kyi tshod mi zin te zos pa dang / 'thungs pa dang / 'chos pa dang / myangs pa'i bcud legs par 'ju ba'i btsag tu mi 'gyur ba dang / lto srin bu skyes pa dang / mdze mang po'i gzhir 'gyur</text></item>
<item><p>167b2</p><section>mdo sde</section><text>ba/ nad mang bar byed pa yin/ mi 'phrod pa'i 'du shes kyang mi 'thob ste/ ngas kha zas ni bu sha dang sman bzhin du bshad la/ blo gros chen po 'phags pa ma yin pa'i skye bos bsnyen pa/ 'phags pa'i skye bos rnam par</text></item>
<item><p>167b3</p><section>mdo sde</section><text>spangs pa/ nyes pa du ma 'thob par byed pa/ yon tan du mas rnam par spangs pa/ drang srong ma yin pa'i zas mi bsod pa mi rung ba'i zas sha dang khrag rnams ji ltar slob ma rnams la gnang bar bya/ blo gros chen po ngas</text></item>
<item><p>167b4</p><section>mdo sde</section><text>ni 'phags pa'i skye bos rnam par ma spangs pa/ yon tan mang po 'thob par byed pa/ nyes pa mang po rnam par spangs pa/ sngon gyi drang srong gi kha zas bsod pa/ 'bras dang / nas dang / gro dang / sran ma sde'u dang /</text></item>
<item><p>167b5</p><section>mdo sde</section><text>bal sran dang / sran chung la sogs pa dang / mar dang / 'bru mar dang / sbrang rtsi dang / hwags dang / bu ram dang / kha 'da' dang / sha kha ra la sogs pa'i zas rnams 'os shing brtags pa yin zhes gnang na/ blo gros chen po</text></item>
<item><p>167b6</p><section>mdo sde</section><text>ma 'ongs pa'i dus na/ skyes bu blun po 'dul ba la rnam par rtog pa/ rnam pa mang po smra ba sha zan gyi rigs kyi bag chags kyis bsgos pa ro la sred pa la shin tu chags pa kha cig ni 'di bsod pa'i kha zas yin par 'dzin te/</text></item>
<item><p>167b7</p><section>mdo sde</section><text>blo gros chen po sngon gyi rgyal ba la bya ba byas pa/ dge ba'i rtsa ba bskyed pa/ dad pa can rnam par rtog pa mi mnga' ba/ shAkya'i rigs kyi bu/ mi'i rigs kyi bu dang / rigs kyi bu mo lus dang / srog dang / longs spyod</text></item>
<item><p>167b8</p><section>mdo sde</section><text>la ma chags pa/ ro la ma zhen pa ro la mi rkam pa/ snying rje can/ 'byung po thams cad bdag bzhin du rad par 'dod pa/ sems can thams cad la bu gcig bzhin du sdug par lta ba'i byang chub sems dpa' sems dpa'</text></item>
<item><p>168a1</p><section>mdo sde</section><text>chen po rnams ni de snyam du 'dzin par bshad do/ /blo gros chen po sngon 'das pa'i rgyal po seng ge 'bangs bzangs shes bya ba zhig byung ste/ de zas su sha zos zhing ma 'os par bsten pas ro la sred cing chags pa la</text></item>
<item><p>168a2</p><section>mdo sde</section><text>'dun pa'i phyir mi'i sha'ang zos par gyur nas/ de'i phyir mdza' bo dang / blon po dang / gnyen dang / gnyen mdab kyi skye bo'i tshogs kyis kyang spangs par gyur na/ grong khyer ba dang / yul gyi 'gro ba rnams kyis lta ci</text></item>
<item><p>168a3</p><section>mdo sde</section><text>smos te/ bdag gi srid dang yul yongs su btang ba'i phyir rab tu nyon mongs par gyur to/ /blo gros chen po dbang pos kyang sngon lha'i dbang po thob par gyur nas sha za ba'i bag chags kyi nyes pas khra'i gzugs su byas nas</text></item>
<item><p>168a4</p><section>mdo sde</section><text>las kun pa thi ba'i gzugs dang cha byad 'chang ba shin tu gtses par gyur te/ rgyal po zhi ldan nyes pa med pa 'byung po la snying brtse ba can nyid kyang srang la btab cing sdug bsngal chen po thob par byas so/ /blo gros chen</text></item>
<item><p>168a5</p><section>mdo sde</section><text>po de ltar tshe du mar goms shing lha'i dbang po brgya byin du gyur kyang bdag dang gzhan la nyes pa 'thob par byed par 'gyur na gzhan dag lta ci smos/ blo gros chen po mi'i dbang por gyur pa gzhan rnams kyang rta shugs chen pos</text></item>
<item><p>168a6</p><section>mdo sde</section><text>khyer nas 'brog dgon pa na 'khyam 'khyam pa las srog gi rim gro'i phyir seng ge mo dang 'tshos par gyur te/ bu dag kyang skyes par gyur to/ /seng ge dang 'grogs pa'i rgyus rgyal po'i bu rkang bkra la sogs pa nga sngon gyi tshe rabs</text></item>
<item><p>168a7</p><section>mdo sde</section><text>la sha za ba'i nyes pa'i bag chags kyis mi'i dbang por gyur kyang sha za bar gyur to/ /blo gros chen po tshe 'di nyid la'ang khyim bdun pa'i grong na sha la shin tu brkam zhing mi 'os par bsten na/ mi sha za ba'i phra men pha dang /</text></item>
<item><p>168a8</p><section>mdo sde</section><text>phra men ma ma rungs pa dag tu skye'o/ /blo gros chen po de dag tshe rjes nas kyang sha'i ro la chags pa de nyid kyis seng ge dang / stag dang / gzig dang / spyang gi dang / ta rak+Sha dang / byi la dang / wa dang / 'ug pa sha mang po za ba'i skye gnas dang /</text></item>
<item><p>168b1</p><section>mdo sde</section><text>sha mang du za ba'i srin po la sogs pa shin tu gtum pa'i skye gnas su'ang ltung bar byed do/ /der lhung ba rnams mi'i skye gnas kyang 'thob par dka' na mya ngan las 'das pa lta ci smos te/ blo gros chen po sha za ba'i nyes pa yang de</text></item>
<item><p>168b2</p><section>mdo sde</section><text>dag la sogs pa yin na/ shin tu bsnyen pa rnams lta la los kyang skye mod/ phyir bzlog pas na yon tan shin tu mang na/ blo gros chen po byis pa so so'i skye bo rnams kyis ni yon tan dang / nyes pa 'di dag dang / gzhan yang</text></item>
<item><p>168b3</p><section>mdo sde</section><text>khong du mi chud do/ /blo gros chen po yon tan dang nyes pa 'di dag la sogs pa mthong ba'i phyir byang chub sems dpa' snying brtse ba'i bdag nyid can gyis sha thams cad mi bza' bar bshad do/ /blo gros chen po gal te ji ltar yang su'ang sha</text></item>
<item><p>168b4</p><section>mdo sde</section><text>mi za na ni de'i phyir srog chags rnams kyang gsod par mi 'gyur na/ blo gros chin po srog chags nyes pa med par rin gyi phyir bsad pa ni phal che'i de las gzhan gyi phyir ni nyung ngo / /blo gros chen po ro la sred pa ni shin tu mi bzod</text></item>
<item><p>168b5</p><section>mdo sde</section><text>pa yin te/ de la shin tu bsnyen pas mi'i sha dag kyang mis bza' bar gyur na/ ri dgas dang / phyugs dang / bya dang / srog chags las byung ba'i sha de dag lta ci smos/ /blo gros chen po sha'i ro la sred pas gzir ba rnams kyis</text></item>
<item><p>168b6</p><section>mdo sde</section><text>rgya dang 'khrul 'khor 'di dag de lta de ltar bca' ste de dag gis ni bya ba dang / shan pa dang / nya pa la sogs pas nam mkha' la rgyu ba dang / sa la 'gro ba dang / chu la rgyu ba'i srog chags nyes pa med pa rnams rnam pa du mas gsod par</text></item>
<item><p>168b7</p><section>mdo sde</section><text>byed do/ /blo gros chen po 'on kyang rngon par gyur pa'i sems gtum pa can srin po ltar snying rje med pa rnams ni srog chags su 'du shes pas gsod cing za yang snying rje nam yang mi skye'o/ /blo gros chen po gang nye bar bzung ste nyan bros</text></item>
<item><p>168b8</p><section>mdo sde</section><text>rnams la gnang bar bya ba ma byas pa dang / byed du ma bcug pa dang / ma brtags pa zhes bya ba'i sha yang rung ba med na/ blo gros chen po ma 'ongs pa'i dus na nga nyid kyi bstan pa la rab tu byung zhing shAkya'i sras kyi yin no zhes khas</text></item>
<item><p>169a1</p><section>mdo sde</section><text>len pa ngur smrig gi rgyal mtshan thogs pa/ skyes bu glen pa log pa'i rtog ges sems nyams par gyur pa/ 'dul ba la rnam pa mang por rnam par rtog pa/ smra ba'i 'jig tshogs la lta ba rgyas pa/ ro'i sred pa la chags pa rnams</text></item>
<item><p>169a2</p><section>mdo sde</section><text>sha za ba'i gtan tshigs su snang ba de dang de dag ston te/ nga la yang yang dag pa ma yin par skur pa 'debs par sems so/ /don byung ba'i gleng gzhi de dang de dag la brtags nas smra ste/ don byung ba 'di ni gleng gzhi las bcom ldan 'das kyis</text></item>
<item><p>169a3</p><section>mdo sde</section><text>sha'i zas gnang ste rung ba'ang ma yin/ kha zas bsod par yang gsungs te/ de bzhin gshegs pa nyid kyis kyang gsol che'o zhes zer ro/ /blo gros chen po mdo gang las bsnyen par gnang ba med de/ zas bsod pa'i nang du'ang</text></item>
<item><p>169a4</p><section>mdo sde</section><text>rung bar ma bshad do/ /blo gros chen po gal te ngas gnang bar bya bar 'dod dam/ nga'i nyan thos rnams kyis bsnyan par rung ba zhig yin na ni/ byams pas gnas pa'i rnal 'byor can dur khrod pa rnams dang / theg pa chen po la yang</text></item>
<item><p>169a5</p><section>mdo sde</section><text>dag par zhugs pa'i rigs kyi bu dang / rigs kyi bu mo rnams la sems can thams cad bu gcig bzhin du 'du shes bsgom pa'i phyir sha thams cad za ba gcod par yang bya'o/ /blo gros chen po ngas ni rigs kyi bu dang rigs kyi</text></item>
<item><p>169a6</p><section>mdo sde</section><text>bu mo chos 'dod pa theg pa thams cad la rab tu zhugs pa rnams dang / dur khrod pa byams pa la gnas pa dgon pa pa rnal 'byor la spyod pa rnams kyi rnal 'byor thams cad sgrub pa dang / sems can thams cad bu bzhin du 'du</text></item>
<item><p>169a7</p><section>mdo sde</section><text>shes bsgom pa'i phyir sha thams cad gcod par yang bya'o/ /bstan pa brjod pa de dang de la bslab pa'i gzhi rim pas bca' ba skas kyi gdang bu bre ba'i tshul du rnam gsum bcas nas de'i ched du byas pa rnams kyang bkag ste de'i phyir</text></item>
<item><p>169a8</p><section>mdo sde</section><text>rang bzhin gyis shi ba bcu'i sha ni ma bkag mod kyi/ 'dir ni thams cad kyi thams cad du kun thabs med par ril kyis bkag ste/ de ltar blo gros chen po ngas sha'i zas ni su la'ang ma gnang / mi gnang / gnang bar mi 'gyur te/</text></item>
<item><p>169b1</p><section>mdo sde</section><text>blo gros chen po rab tu byung ba rnams la sha'i zas ni mi rung bar bshad do/ /blo gros chen po gang yang nga la de bzhin gshegs pas kyang gsol to zhes skur pa 'debs par sems pa de yang blo gros chen po skyes bu blun po rang gi nyes pa'i sgrib</text></item>
<item><p>169b2</p><section>mdo sde</section><text>pa la gnas pa de dag la yun ring por don med pa dang / gnod pa dang / mi bde ba sgrub par 'gyur ro/ /blo gros chen po nga'i 'phags pa nyan thos rnams ni kha zas tha mal pa'ang mi za na sha dang khrag gi zas mi rung ba lta ci smos/ blo gros</text></item>
<item><p>169b3</p><section>mdo sde</section><text>chen po nga'i nyan thos dang / rang sangs rgyas dang / byang chub sems dpa' rnams ni chos kyi zas za ste/ zang zing gi zas ni ma yin la/ de bzhin gshegs pa rnams lta ci smos/ blo gros chen po de bzhin gshegs pa rnams ni</text></item>
<item><p>169b4</p><section>mdo sde</section><text>chos kyi sku/ chos kyi zas kyis gnas pa yin te/ zang zing gi sku ma yin/ zang zing gi zas thams cad kyis gnas pa ma yin te/ srid pa dang srid pa'i yo byad la sred pas tshol ba'i bag chags thams cad spangs shing nyon mongs</text></item>
<item><p>169b5</p><section>mdo sde</section><text>pa'i nyes pa'i bag chags thams cad med pa/ sems dang shes rab shin tu rnam par grol ba/ thams cad mkhyen pa/ thams cad gzigs pa/ sems can thams cad la bu gcig pa dang mtshungs par gzigs shing</text></item>
<item><p>169b6</p><section>mdo sde</section><text>thugs rje chen po dang ldan pa'o/ /de ltar blo gros chen po nga ni sems can thams cad la bu gcig bzhin gyi 'du shes dang ldan pa yin na/ ji ltar bdag gi bu'i sha bza' bar nyan thos rnams la gnang bar bya/ rang gis bza' ba</text></item>
<item><p>169b7</p><section>mdo sde</section><text>lta ci smos te/ ngas nyan thos rnams la gnang ba dang / bdag nyid kyis zos so zhes bya ba 'di ni blo gros chen po gnas med do/ /de la 'di skad ces bya ste/ byang chub sems dpa' sems chen gyis/ /chang dang sha dang sgog tsong dag /bza'</text></item>
<item><p>169b8</p><section>mdo sde</section><text>zhing btung bar mi bgyi ba/ /rgyal ba khyu mchog bshad du gsol/ /dri nga 'phags pa min pas bsnyen/ /mi snyan par yang byed pa ste/ /sha ni gcan gzan rnams kyi zas/ /bzar mi rung bar thub chen gsungs/ /zos na nyes pa gang yin dang / /</text></item>
<item><p>170a1</p><section>mdo sde</section><text>ma zos pa yi yon tan dag /sha za de la gang yod pa/ /blo gros chen pos shes par gyis/ /'khrul ba dang ni gnyen bshes dang / /khu chu khrag las byung ba'i phyir/ /'byung po rnams ni dngang 'gyur bas/ /rnal 'byor can gyis sha mi</text></item>
<item><p>170a2</p><section>mdo sde</section><text>bza'/ /sha rnams dang ni sgog tsong dag /chang dag rnam pa sna tshogs dang / /ki'u dang sgog skya de bzhin te/ /rnal 'byor can gyis rtag tu spang / /'bru mar gyis kyang byug pa spang / /khri la rten 'cha'i sems can rnams/ /bu ga bu gar</text></item>
<item><p>170a3</p><section>mdo sde</section><text>'jig 'gyur phyir/ /khri la nyal bar mi bya'o/ /zas las dregs pa skye bar 'gyur/ /rtog pa dregs las byung ba ste/ /rtog pas 'dod chags rab tu bskyed/ /de yi phyir na bzar mi bya/ /rtog pa las ni 'dod chags bskyed/ /'dod chags</text></item>
<item><p>170a4</p><section>mdo sde</section><text>kyis ni sems rmongs byed/ /rmongs pas 'du bar rab tu 'gyur/ /skye ste 'grol bar mi 'gyur ro/ /khe yi phyir n-i sems can gsod/ /sha yi phyir ni nor sbyin byed/ /de dag gnyis ka sdig las can/ /'o dod 'bod la sogs par btso/ /</text></item>
<item><p>170a5</p><section>mdo sde</section><text>gang gis thub pa'i tshig 'das te/ /bsam pa ngan pa sha za na/ /'jig rten gnyis ni gzhig pa'i phyir/ /shAkya'i bstan las brtul zhugs blangs/ /shin tu mi bzad dmyal bar yang / /sdig gi las can de dag 'dong / /ma rungs</text></item>
<item><p>170a6</p><section>mdo sde</section><text>'o dod 'bod sogs su/ /sha za de dag btso bar 'gyur/ /rnam gsum dag pa'i sha rnams ni/ /ma brtags pa dang ma bslangs dang / /ma bskul ba yang yod med pas/ /de bas sha ni mi bza'o/ /rnal 'byor can gyis sha mi bza'/ /</text></item>
<item><p>170a7</p><section>mdo sde</section><text>nga dang sangs rgyas dag gis bshad/ /sems can gcig la gcig za ba/ /sha zan dag gi rigs su skye/ /dri mi zhim zhing smad pa dang / /smyon pa rnams su skye bar 'gyur/ /gdol pa sme sha can rigs dang / /btso</text></item>
<item><p>170a8</p><section>mdo sde</section><text>blag mkhan du yang yang skye/ /'phra men rigs kyi skye gnas dang / /sha za'i rigs su skye bar 'gyur/ /mi yi tha ma de dag ni/ /srin dang byi la'i mngal du skye/ /glang po'i mtshan bcings sprin chen dang / /mya ngan 'das dang sor</text></item>
<item><p>170b1</p><section>mdo sde</section><text>phreng dang / /lang kar gshegs pa'i mdo las kyang / /ngas ni sha yang rnam par smad/ /sangs rgyas byang chub sems dpa' dang / /nyan thos rnams kyis smad pa la/ /ngo mi tsha bar za ba ni/ /rtag tu smyon par skye bar 'gyur/ /sha la sogs</text></item>
<item><p>170b2</p><section>mdo sde</section><text>pa spangs pa'i phyir/ /bram ze'i rigs sam rnal 'byor can/ /shes rab can dang nor ldan par/ /de dag rnams ni skye bar 'gyur/ /mthong dang thos dang dogs pa yis/ /sha rnams thams cad rnam par smad/ /sha zan rigs</text></item>
<item><p>170b3</p><section>mdo sde</section><text>su skyes pa yi/ /rtog ge pa rnams mi shes so/ /ji ltar 'dod chags thar pa las/ /bar chad byed par 'gyur ba bzhin/ /de ltar sha dang chang la sogs/ /bar chad byed par 'gyur ba'o/ /ma 'ongs pa yi dus na ni/ /</text></item>
<item><p>170b4</p><section>mdo sde</section><text>sha za gti mug smra ba dag /sha ni sdig med rung ba'o zhes/ /sangs rgyas kyis ni bshad ces zer/ /zas la sman dang 'dra ba dang / /bu yi sha dang mtshungs pa yang / /ran pa dang ni mi 'phrod par/ /rnal 'byor can gyis zas</text></item>
<item><p>170b5</p><section>mdo sde</section><text>la spyod/ /seng ge dag dang stags rnams dang / /wa la sogs dang 'grogs bya ba/ /ngas ni byams pas gnas pa la/ /rtag par rnam pa kun tu smad/ /thar pa'i chos dang 'gal ba'i phyir/ /mi rnams dngang bar 'gyur</text></item>
<item><p>170b6</p><section>mdo sde</section><text>ba'i sha /de phyir bza' bar mi bya ste/ /'di ni 'phags pa'i rgyal mtshan no/ /lang kar gshegs pa sangs rgyas thams cad kyi gsung rab kyi snying po las sha mi za ba'i le'u ste drug go/ // de nas bcom ldan</text></item>
<item><p>170b7</p><section>mdo sde</section><text>'das kyis byang chub sems dpa' blo gros chen po la bka' stsal pa/ gang 'das pa dang / ma byon pa dang / da ltar byung ba'i sangs rgyas bcom ldan 'das rnams kyis bshad pa dang / 'chad pa dang / 'chad par 'gyur ba dang /</text></item>
<item><p>170b8</p><section>mdo sde</section><text>da ngas kyang chos smra ba rnams yongs su gzung ba'i phyir bshad kyis/ lang kar gshegs pa'i sngags kyi tshig khyod kyis zung shig /'di lta ste/ tud Te tud Te/ bud Te bud Te/ pad Te pad Te/ kad Te kad Te/ a ma le/ a ma le/</text></item>
<item><p>171a1</p><section>mdo sde</section><text>bi ma le/ bi ma le/ ni me ni me/ hi me hi me/ ba me ba me/ ka le ka le/ ka la ka le/ ad Te mad Te/ bad Te/ tud Te/ rnyed Te/ spud Te/ kad Te/ lad Te/ pad Te/ hi me hi me/ di me di me/ tsa le tsa le/ pa tse pa tse/ b+han de b+han de/</text></item>
<item><p>171a2</p><section>mdo sde</section><text>an tshe man tse/ Tu DA re/ d+hu DA re/ pa DA re/ ag ke ag ke/ mag ke mag ke/ tsag kre tsag kre/ di me di me/ hi me hi me/ Tu Tu Tu Tu/ Thu Thu Thu Thu/ Du Du Du Du/ D+hu D+hu D+hu D+hu swA hA/ blo gros chen po lang kar gshegs pa'i mdo'i</text></item>
<item><p>171a3</p><section>mdo sde</section><text>sngags kyi tshig ni 'di dag yin no/ /rigs kyi bu'am/ rigs kyi bu mo gang la la sngags kyi tshig 'di dag 'dzin pa dang / 'chang ba dang / klog pa dang / kun chub par byed par 'gyur ba de la sus kyang skabs mi rnyed de/ lha 'am/</text></item>
<item><p>171a4</p><section>mdo sde</section><text>lha mo 'am/ klu 'am/ klu mo 'am/ gnod sbyin nam/ gnod sbyin mo 'am/ lha ma yin nam/ lha ma yin mo 'am/ nam mkha' lding ngam/ nam mkha' lding mo 'am/ mi 'am ci 'am/ mi 'am ci mo 'am/ lto 'phye chen po 'am/</text></item>
<item><p>171a5</p><section>mdo sde</section><text>lto 'phye chen po mo 'am/ dri za 'am/ dri za mo 'am/ 'byung po 'am/ 'byung po mo 'am/ grul bum mam/ grul bum mo 'am/ sha za 'am/ sha za mo 'am/ gnon po 'am/ gnon mo 'am/ brjed byed dam/ brjed byed mo 'am/</text></item>
<item><p>171a6</p><section>mdo sde</section><text>srin po 'am/ srin mo 'am/ phra men pha 'am/ phra men ma 'am/ mdangs 'phrog pa 'am/ mdangs 'phrog ma 'am/ lus srul po'am/ lus srul mo 'am/ mi 'am/ mi ma yin pa de dag thams cad kyis kyang de la glags mi rnyed de/ gal te gdon</text></item>
<item><p>171a7</p><section>mdo sde</section><text>drag po zhig byung na de la brgya rtsa brgyad du bsngags pas ngu 'bod cing phyogs gcig tu blta ste/ 'gro bar 'gyur ro/ /blo gros chen po yang sngags kyi tshig gzhan dag kyang bshad par bya'o/ /'di lta ste/ pad me/ pad ma de be/ he ne hi na hi ne/</text></item>
<item><p>171a8</p><section>mdo sde</section><text>tsu lA+e tsu lA tsu le/ hu le hu la hu le/ yu le yu la yu le/ pa le pa la pa le/ mun tse/ tshin d+he/ b+hin d+he/ b+han tshe/ marde pra marde di na ka re swA hA/ blo gros chen po rigs kyi bu'am rigs kyi bu mo gang la la sngags kyi tshig 'di dag 'dzin pa dang / 'chang ba</text></item>
<item><p>171b1</p><section>mdo sde</section><text>dang / klog pa dang / kun chub par byed na/ lha'am/ lha mo'am/ klu'am/ klu mo'am/ gnod sbyin nam/ gnod sbyin mo'am/ lha ma yin nam/ lha ma yin mo'am/ nam mkha' lding ngam/ nam mkha' lding mo 'am/ mi 'am ci 'am/ mi 'am ci mo 'am/</text></item>
<item><p>171b2</p><section>mdo sde</section><text>lto 'phye chen po 'am/ lto 'phye chen mo 'am/ dri za 'am dri za mo 'am/ 'byung po 'am/ 'byung mo 'am/ grul bum 'am/ grul bum mo 'am/ sha za 'am/ sha za mo 'am/ brjed byed dam/ brjed byed mo 'am/ srin po 'am/ srin mo 'am/ phra men pha</text></item>
<item><p>171b3</p><section>mdo sde</section><text>'am/ phra men ma 'am/ mdangs 'phrog pha 'am/ mdangs 'phrog ma 'am/ lus srul po 'am/ lus srul mo 'am/ mi 'am mi ma yin pa de dag thams cad kyis kyang glags mi rnyed do/ /gang sngags kyi tshig 'di dag klog par byed</text></item>
<item><p>171b4</p><section>mdo sde</section><text>pa des lang kar gshegs pa'i mdo thams cad bklags par 'gyur ro/ /sngags kyi tshig 'di dag ni bcom ldan 'das kyis srin po rnams bzlog pa'i phyir gsungs so/ 'phags pa lang kar gshegs pa// //</text></item>
<item><p>171b5</p><section>mdo sde</section><text>bam po brgyad pa// /de nas bcom ldan 'das la byang chub sems dpa' sems dpa' chen po blo gros chen pos 'di skad ces gsol to/ /'jig rten 'di ni skye 'jig bral/ /nam mkha'i me tog rab tu 'dra/ /khyod kyi</text></item>
<item><p>171b6</p><section>mdo sde</section><text>shes rab thugs rje yis/ /yod dang med par ma dmigs so/ /'jig rten rtag dang chad spangs pa/ /khor zug rmi lam 'dra ba ste/ /khyod kyi shes rab thugs rje yis/ /yod dang med par ma dmigs so/ /chos rnams</text></item>
<item><p>171b7</p><section>mdo sde</section><text>thams cad sgyu ma bzhin/ /sems dang rnam par shes pa spangs/ /khyod kyi shes rab thugs rje yis/ /khyod kyis yod dang med ma dmigs/ /chos dang gang zag bdag med dang / /khyod kyi nyon mongs shes bya'i rnams/ /khyod kyi</text></item>
<item><p>171b8</p><section>mdo sde</section><text>shes rab thugs rje dang / /mtshan ma med pas rtag tu dag /mya ngan mi 'da' 'da' la min/ /khyod la mya ngan 'da' mi gnas/ /blo dang rig par bgyi dang bral/ /yod dang med pa'i phyogs kyang spangs/ /de ltar skye 'jig spangs pa yi/ /thub pa</text></item>
<item><p>172a1</p><section>mdo sde</section><text>zhi ba sus mthong ba/ /de dag 'di dang slad mar yang / /chags med nyer len med par 'gyur/ /sems slu ba yi smig rgyu ba/ /ji ltar dpyid ka g.yo ba na/ /ri dgas rnams ni chur 'dzin te/ /de la dngos po yod pa min/ /</text></item>
<item><p>172a2</p><section>mdo sde</section><text>de bzhin rnam shes sa bon yang / /lta ba'i yul la rab tu g.yo/ /byis pa rnams ni skye bar 'dzin/ /rab rib can gyi rab rib bzhin/ /bsam gtan bsam bya bsam gtan pa/ /spong dang bden pa mthong ba dang / /de dag rtog pa</text></item>
<item><p>172a3</p><section>mdo sde</section><text>tsam yin par/ /gang gis rtogs pa de 'grol lo/ /chos 'di dag ni snying po med/ /rlom sems las ni byung ba yin/ /gang gis stong zhes snyems pa yi/ /snyems pa de yang stong pa'o/ /phung po rnam par shes dang lnga/ /</text></item>
<item><p>172a4</p><section>mdo sde</section><text>chu la shing gi grib ma bzhin/ /snang ba sgyu ma rmi lam 'dra/ /rnam par rig par ma rtog shig /sgyu ma ro langs 'khrul 'khor dang / /rmi lam glog dang sprin lta bur/ /nam yang rgyud gsum rnam 'chad par/ /skye bos mthong</text></item>
<item><p>172a5</p><section>mdo sde</section><text>na rnam par 'thar/ /tshul bzhin ma y-in rnam rtog pas/ /sna tshogs rnam pa brgyad dam dgur/ /rnam par shes pa 'jug 'gyur te/ /ji ltar rgya mtsho'i rlabs bzhin no/ /rtag tu bag chags dag gis bskyed/ /</text></item>
<item><p>172a6</p><section>mdo sde</section><text>rtsa ba zug cing gnas kyang brtan/ /spyod yul dag tu sems 'khyam ste/ /khab long gis ni lcags bzhin no/ /sems can kun la gnas pa ste/ /rigs kyi sa ni rtog pa spangs/ /shes rab shes bya rnam spangs shing / /</text></item>
<item><p>172a7</p><section>mdo sde</section><text>byed las grol na rnam par ldog /sa bcu las ni rnam byung ba/ /sgyu ma lta bu'i ting 'dzin dang / /'du shes rnam shes spangs pa yi/ /sems kyi rgyal po blta bar bya/ /sems ni nam zhig gyur pa na/ /pad mo 'dra ba'i gzhal med</text></item>
<item><p>172a8</p><section>mdo sde</section><text>khang / /sgyu ma'i spyod yul 'byung ba na/ /de yi tshe na ther zug gnas/ /de na gnas par gyur nas ni/ /lhun gyis grub pa'i spyod rig pas/ /sna tshogs gzugs kyi nor bu bzhin/ /sems can kun gyi don byed do/ /rnam par rtog</text></item>
<item><p>172b1</p><section>mdo sde</section><text>las gud na ni/ /'dus byas 'dus ma byas med na/ /mo sham rmi lam bu bzhin no/ /byis pa phyogs bslad 'dzin par byed/ /rang bzhin med dang mi skye dang / /gang zag dang ni phung po'i rgyud/ /rkyen dang khams dang shes bya dang / /stong pa</text></item>
<item><p>172b2</p><section>mdo sde</section><text>srid dang mi srid rnams/ /ngas ni thabs su bshad pa ste/ /nga ni mtshan nyid mi 'chad na/ /mtshan gyi gzhi dang mtshan nyid du/ /byis pa rnams n-i dngos por 'dzin/ /thams cad mkhyen kyang thams cad mkhyen pa min/ /</text></item>
<item><p>172b3</p><section>mdo sde</section><text>thams cad kyi yang dbus la thams cad med/ /byis pa 'jig rten sangs rgyas 'di zhes rtog /shes par mi byed ston par yang mi byed do/ /bdags pa 'di ni ming tsam ste/ /mtshan nyid kyis ni med pa'o/ /gang la de ni rnam</text></item>
<item><p>172b4</p><section>mdo sde</section><text>brtag pa'i/ /phung po skra shad 'dzings pa 'dra/ /med las 'byung ba chung zad med/ /rkyen rnams kyis ni 'jig mi 'gyur/ /nam mkha'i me tog mo sham bu/ /de ltar 'dus byas nam mthong ba/ /de tshe gzung dang 'dzin pa ni/ /nor bar</text></item>
<item><p>172b5</p><section>mdo sde</section><text>mthong nas ldog par 'gyur/ /mtshan nyid dang ni bya ba dang / /dngos por mya ngan nga mi 'das/ /rnam rtog rnam shes bzlog pa na/ /nga ni mya ngan 'das pa'o/ /ji ltar chu chen zad pa'i tshe/ /rlabs rnams 'byung bar mi 'gyur ba/ /</text></item>
<item><p>172b6</p><section>mdo sde</section><text>de bzhin 'gags par gyur na ni/ /rnam shes sna tshogs mi 'byung ngo / /stong pa ngo bo nyid med pa/ /sgyu ma bzhin du ma skyes rnams/ /yod dang med pa ma yin te/ /dngos po 'di dag rmi lam bzhin/ /nga ni rang bzhin gcig</text></item>
<item><p>172b7</p><section>mdo sde</section><text>'chad pa/ /rtog ge mtshan ma rigs spangs pa/ /'phags pa'i lha yi spyod yul te/ /rang bzhin rnam gnyis spangs pa'o/ /'dzin pa med cing gzung ba med/ /thar pa med cing 'ching ba med/ /sgyu ma dang ni smig rgyu 'dra/ /</text></item>
<item><p>172b8</p><section>mdo sde</section><text>rmi lam rab rib ji bzhin du/ /gang tshe yang dag don 'dod pa/ /rnam par mi rtog chags med pas/ /mthong ba de la rnal 'byor zhugs/ /the tsom med par nga yang mthong / /de la rnam rig gang yang med/ /ji ltar nam mkha'i smig rgyu</text></item>
<item><p>173a1</p><section>mdo sde</section><text>bzhin/ /chos rnams de ltar shes na ni/ /ci yang shes pa med pa'o/ /khams rnams rab tu 'khrugs pa'i phyir/ /srin bu me khyer lta bu dag /med kyang myos la sna tshogs snang / /de bzhin 'jig rten rang bzhin ni/ /rtswa dang shing</text></item>
<item><p>173a2</p><section>mdo sde</section><text>dang gyo mo las/ /sgyu ma rnam par mdzes gyur kyang / /sgyu ma de ni med pa ste/ /chos kyi rang bzhin de bzhin ni/ /rkyen rnams yod dang med pa las/ /chos rnams 'byung ba med pa ste/ /khams gsum na ni nor ba yi/ /de phyir sna tshogs</text></item>
<item><p>173a3</p><section>mdo sde</section><text>snang bar 'gyur/ /'jig rten rmi lam ngo bo nyid mtshungs te/ /de na sna tshogs kyi yang gzugs rnams snang / /reg dang longs spyod lus kyi mthar 'gro dang / /'jig rten gtso dang byed pa rnams mtshungs so/ /sems 'di khams</text></item>
<item><p>173a4</p><section>mdo sde</section><text>gsum skye gnas gyur pa yin/ /sems 'khrul 'di dang pha rol snang ba'o/ /'jig rten med phyir de la brtag mi bya/ /'jig rten de 'dra'i rang bzhin rtogs nas ni/ /mi gtsang gnas kyi tha mar phyin par 'gyur/ /byis pa rnams</text></item>
<item><p>173a5</p><section>mdo sde</section><text>ni gti mug phyir/ /'byung ba dang ni 'jig pa mthong / /shes rab ldan pa rnams dag ni/ /'byung ba 'jig pa mthong ba med/ /lha yi pho brang 'og min no/ /sdig pa thams cad rnam spangs par/ /rtag tu rnam par mi rtog</text></item>
<item><p>173a6</p><section>mdo sde</section><text>ldan/ /sems dang sems las byung ba spangs/ /stobs dang mngon shes dbang thob pa/ /de dag ting 'dzin dbang rnyed nas/ /rdzogs pa'i sangs rgyas der 'tshang rgya/ /sprul pa rnams ni 'dir 'tshang rgya/ /sangs rgyas</text></item>
<item><p>173a7</p><section>mdo sde</section><text>rnams kyi sprul pa dag /bye ba dpag med 'byung bar 'gyur/ /byis pa kun ni de dag las/ /brag cha 'dra chos bsam yas nyon/ /thog ma dbus dang mtha' las grol/ /dngos po dang ni dngos med spangs/ /khyab pa mi g.yo</text></item>
<item><p>173a8</p><section>mdo sde</section><text>dag pa ste/ /sna tshogs med la sna tshogs 'byung / /rnam par rig pa'i rigs kyis g.yogs/ /lus can kun la gnas pa ste/ /sgyu ma nor ba yod mod kyi/ /sgyu ma nor ba'i rgyu ma yin/ /'jig rten dag na sems slu ba/ /cung zad</text></item>
<item><p>173b1</p><section>mdo sde</section><text>tsam ni gang yod pa/ /rang bzhin gnyis dang 'brel ba ste/ /kun gzhi rnam par shes pas sprul/ /rnam rig tsam gyi lta shwa dang / /gang zag chos su spyod par yang / /'jig rten de ltar rnam bsgoms nas/ /nam zhig shin tu gyur pa</text></item>
<item><p>173b2</p><section>mdo sde</section><text>na/ /de tshe nga yi bu yin te/ /rdzogs pa'i chos rnams rab ston pa/ /drod dang gsher dang sra g.yo bar/ /chos rnams byis pas rnam par brtags/ /yang dag ma yin sgro btags te/ /mtshan nyid med cing mtshan gzhi med/ /</text></item>
<item><p>173b3</p><section>mdo sde</section><text>rgyun rnams kyi ni lus 'di la/ /'di ni rdzas brgyad gzugs yin te/ /lus kyi dbyibs dang dbang por ni/ /byis pa nor ba rnams rtog go/ /rgyu dang rkyen rnams tshogs pa las/ /byis pa 'byung bar rtog par byed/ /tshul 'di dag</text></item>
<item><p>173b4</p><section>mdo sde</section><text>ni m-i shes pas/ /srid pa gsum gyi gnas na 'khyam/ /dngos po thams cad rang bzhin med pa ste/ /rtog pa mi yi tshig yin de yang med/ /srid pa rmi lam sprul bzhin brtags byas nas/ /'khor bar mi bya mya ngan 'das mi</text></item>
<item><p>173b5</p><section>mdo sde</section><text>bya/ /sna tshogs sa bon zhes bya'i sems/ /sems kyi spyod yul la snang ste/ /snang nas rtog pa gnyis dga' yi/ /byis pa rnams ni skye bar rtog /mi shes pa dang sred dang las/ /sems dang sems las byung gnas te/ /</text></item>
<item><p>173b6</p><section>mdo sde</section><text>gang phyir de las 'byung bas na/ /de ni gzhan gyi dbang du yod/ /de dag gang dngos rtog pa ni/ /sems kyi spyod yul nor ba ste/ /rtog pas grub pa ma yin no/ /log par nor ba rnam par brtags/ /rkyen rnams dang ni</text></item>
<item><p>173b7</p><section>mdo sde</section><text>'brel pa las/ /lus can rnams kyi sems 'byung ngo / /rkyen rnams las ni rnam grol zhing / /rang gi mtshan nyid rnam spangs te/ /nam zhig lus la mi gnas na/ /de phyir nga yi spyod yul min/ /ji ltar rgyal po tshong</text></item>
<item><p>173b8</p><section>mdo sde</section><text>dpon dag /ri dgas 'dra ba sna tshogs kyis/ /bu brid khyim na rtser bcug nas/ /nags kyi ri dgas phrad pa bstan/ /de ltar ngas ni chos rnams kyi/ /so so rang rig yang dag mtha'/ /bu rnams la ni nga 'chad do/ /ji ltar rgya mtsho rlabs</text></item>
<item><p>174a1</p><section>mdo sde</section><text>rnams ni/ /rlung gi rkyen gyis byung ba dag /gar byed rab tu 'dud par 'gyur/ /rgyun kyang chad par mi 'gyur ro/ /de bzhin kun gzhi chu bo yang / /rtag tu yul gyi rkyen gyis byung / /rnam shes dba' rlabs sna tshogs</text></item>
<item><p>174a2</p><section>mdo sde</section><text>kyis/ /gar byed rab tu 'dud par 'gyur/ /gzung dang 'dzin pa'i dngos por ni/ /lus can rnams kyi sems 'jug go/ /ji ltar byis pas brtags pa ltar/ /snang ba yi ni mtshan nyid med/ /kun gzhi rnam shes dam pa n-i/ /</text></item>
<item><p>174a3</p><section>mdo sde</section><text>rnam par rig ste kun gzhi yang / /gzung dang 'dzin pa spangs pa'i phyir/ /de bzhin nyid du ngas bshad do/ /phung po rnams la bdag med do/ /srog kyang med cing gang zag med/ /rnam par shes pa skye bar 'gyur/ /rnam par shes</text></item>
<item><p>174a4</p><section>mdo sde</section><text>ni 'gag par 'gyur/ /ji ltar ri mo mtho dman du/ /snang yang yod pa ma yin pa/ /de bzhin dngos po rnams la yang / /dngos nyid snang yang yod pa min/ /ji ltar dri za'i grong khyer dang / /ji lta bur ni smig rgyu dag /</text></item>
<item><p>174a5</p><section>mdo sde</section><text>de ltar snang ba rtag mthong yang / /shes rab kyis ni yod ma yin/ /tshad ma dbang po rnam par log /'bras bu med cing rgyu yang med/ /blo dang rig par bya dang bral/ /mtshan dang gzhan gyi gzhi yang spangs/ /phung por</text></item>
<item><p>174a6</p><section>mdo sde</section><text>rten cing sangs rgyas pa/ /gang na sus kyang ma mthong ste/ /gang na sus gang ma mthong ba/ /de la ji ltar rnam par bsgom/ /rkyen dang gtan tshigs dpe rnams dang / /dam 'cha' ba dang rgyu rnams kyis/ /rmi lam dri za'i</text></item>
<item><p>174a7</p><section>mdo sde</section><text>'khor lo dang / /smig rgyu nyi ma zla ba dang / /mi gu 'od sogs dpe rnams kyis/ /skye ba de dag ngas bzlog go/ /'gro ba rmi lam sgyu ma 'dra/ /stong pa dang ni brtags pa ste/ /'jig rten gsum la mi gnas shing / /phyi nang du yang de bzhin</text></item>
<item><p>174a8</p><section>mdo sde</section><text>te/ /srid pa ma skyes mthong bas na/ /mi skye bzod pa 'byung bar 'gyur/ /sgyu ma lta bu'i ting nge 'dzin/ /lus kyang sgyu ma lta bu ste/ /mngon shes dbang dang stobs rnams kyang / /de yi sems la sna tshogs 'gyur/ /gang gi dngos po ma skyes pa/</text></item>
<item><p>174b1</p><section>mdo sde</section><text>stong pa shin tu rang bzhin med/ /de dag la ni rkyen rnams kyis/ /nor ba skye zhing 'gag par 'gyur/ /phyi rol snang ba'i gzugs can gyi/ /sems dang sems ni snang bar 'gyur/ /ji ltar byis pas brtags pa ltar/ /mthong bar bya ba</text></item>
<item><p>174b2</p><section>mdo sde</section><text>gzhan med do/ /'brel ba rnams dang sangs rgyas gzugs/ /'byung ba rnams ni 'jig pa dang / /shin tu bslabs pas rnam rig gis/ /'gro ba sna tshogs byin gyis rlob/ /lus dang gnas dang longs spyod rnams/ /gzung ba rnam</text></item>
<item><p>174b3</p><section>mdo sde</section><text>rig gsum pa ste/ /yid dang 'dzin pa'i rnam rig dang / /rnam par rtog na 'dzin pa gsum/ /rnam par rtog dang rnam brtag pa/ /ji srid yi ge'i spyod yul ba/ /rtog can rtog ges nor pa'i phyir/ /de srid yang dag mi mthong ngo / /</text></item>
<item><p>174b4</p><section>mdo sde</section><text>gang gi tshe na shes rab kyis/ /dngos po rang bzhin med par shes/ /de yi tshe na rnal 'byor can/ /mtshan med gnas shing ngal yang bso/ /bya gag snag tsas bkus pa la/ /de nyid thi bar mi shes 'dzin/ /mi shes pa yi byis pa</text></item>
<item><p>174b5</p><section>mdo sde</section><text>dag /theg pa gsum la'ang de bzhin no/ /'di la nyam thos gang yang med/ /rang rgyal ba dag de bzhin te/ /nyan thos dang ni rang rgyal ba'i/ /gang gzugs 'di dag snang ba ni/ /byang chub sems dpa' snying brtse can/ /de dag sprul</text></item>
<item><p>174b6</p><section>mdo sde</section><text>pa ston pa'o/ /srid pa gsum ni rnam rig tsam/ /rang bzhin gnyis ni brtags pa ste/ /chos dang gang zag 'phos pa'i phyir/ /de gyur pa ni de bzhin nyid/ /nyi ma zla ba mar me'i 'od/ /de bzhin 'byung ba nor bu rnams/ /rnam</text></item>
<item><p>174b7</p><section>mdo sde</section><text>par mi rtog shin tu 'byung / /de bzhin sangs rgyas sangs rgyas nyid/ /ji ltar rab rib can dag gis/ /skra shad log par 'dzin pa ltar/ /de bzhin dngos por rtog pa 'di/ /byis pas log pa rnam par brtags/ /nyon mongs</text></item>
<item><p>174b8</p><section>mdo sde</section><text>rnam byang dngos po rnams/ /skra shad 'dzings pa lta bu ste/ /gnas dang 'jig dang skye dang bral/ /rtag dang mi rtag spangs pa'o/ /ji ltar la las d+ha tur zos/ /gser lta bur ni 'gro ba mthong / /de na gser yod ma yin yang /</text></item>
<item><p>175a1</p><section>mdo sde</section><text>sa dag kyang ni gser du snang / /thog ma med sems sems byung bas/ /de ltar byis pa nyams par byas/ /srid pa sgyu ma smig rgyu skyes/ /yang dag nyid du 'dzin par byed/ /sa bon gcig dang sa bon med/ /mnyam dang shas che</text></item>
<item><p>175a2</p><section>mdo sde</section><text>sa bon can/ /sa bon kun kyang de bzhin no/ /sa tshogs gyur gyi sems la ltos/ /nam dag pa na sa bon gcig /shin tu gyur pa sa bon med/ /mi rtog pas na mnyam pa'o/ /shas che bas na tshe rabs 'dres/ /sa bon sna tshogs</text></item>
<item><p>175a3</p><section>mdo sde</section><text>'debs pas na/ /de ni sa bon kun ces bya/ /'di la rkyen kyis mi skye ste/ /gang yang 'gag par mi 'gyur ro/ /brtags pa yi ni rkyen rnams nyid/ /skye ba dang ni 'gag par 'gyur/ /srid pa gnyis ni btags tsam ste/ /ngo bo</text></item>
<item><p>175a4</p><section>mdo sde</section><text>nyid kyis dngos po med/ /rtog ge pa dag rtog par 'gyur/ /dngos po'i rang bzhin shes 'dod la/ /nor pa dag ni mi rtogs so/ /dngos po'i rang bzhin mi skye ba/ /de ltar mthong nas rnam par 'grol/ /sgyu ma med dang chos mtshungs pas/</text></item>
<item><p>175a5</p><section>mdo sde</section><text>dngos po rnams ni yod brjod bzhin/ /log pa glog ltar mgyogs pas na/ /de phyir sgyu ma lta bur rig /bskyed pa med cing skyes pa med/ /rkyen rnams kyang ni gang na yang / /gang yang yod pa ma yin te/ /kha cig gis ni spyod</text></item>
<item><p>175a6</p><section>mdo sde</section><text>par brjod/ /rkyen gyi skye 'jig 'brel ba ni/ /bzlog par bya ba ma yin te/ /rang bzhin med cing rnam rig med/ /rkyen rnams kyis ni byis pa dag /gang la rtog pa de bzlog go/ /rang bzhin med cing rnam rig med/ /kun gzhi</text></item>
<item><p>175a7</p><section>mdo sde</section><text>med cing dngos med na/ /byis pa ngan pa'i rtog ge pa/ /ro dang 'dra bas 'di dag brtags/ /nam zhig 'jig rten sems tsam du/ /rgyal ba'i sras kyis mthong ba na/ /de tshe ris su gtogs pa'i lus/ /byis pa'i 'du byed spangs</text></item>
<item><p>175a8</p><section>mdo sde</section><text>pa ste/ /stobs dang mngon par shes pa dang / /dbang dang ldan pa rab tu 'thob/ /thams cad gzugs su snang ba yi/ /sems de nam zhig byung ba na/ /'di la sems med gzugs med kyi/ /nor sems thog ma med ces pa/ /</text></item>
<item><p>175b1</p><section>mdo sde</section><text>de tshe rnal 'byor can gyi rnams/ /shes pas 'gro ba snang med mthong / /mtshan ma dngos po rnam rig dang / /gang rig rnam par g.yos pa las/ /nga yi bu rnams 'das nas ni/ /de dag rnam par mi rtog spyod/ /sgyu ma dri za'i grong khyer</text></item>
<item><p>175b2</p><section>mdo sde</section><text>dang / /skra shad 'dzings pa'i smig rgyu dag /med bzhin du ni yod par snang / /de bzhin dngos po dngos nyid do/ /dngos po thams cad ma skyes te/ /nor ba tsam ni snang bar 'gyur/ /byis pa rtog gnyis dga' ba dang / /nor pa las ni</text></item>
<item><p>175b3</p><section>mdo sde</section><text>skyes par rtog /sna tshogs bag chags las byung ba'i/ /skye ba'i char ni gtogs pa'i sems/ /chu bo'i rlabs bzhin shin tu 'byung / /de chad nas ni mi 'byung ngo / /rnam pa sna tshogs dmigs pa'i sems/ /sna tshogs</text></item>
<item><p>175b4</p><section>mdo sde</section><text>la ni 'jug pa bzhin/ /de bzhin nam mkha' brtsig pa la/ /ci yi phyir na 'jug mi 'gyur/ /mtshan ma zhig la dmigs nas ni/ /gal te sems ni 'jug 'gyur na/ /sems kyang rkyen kyis bskyed 'gyur te/ /sems tsam</text></item>
<item><p>175b5</p><section>mdo sde</section><text>du ni mi rung ngo / /sems kyis su ni sems la gzung / /rgyu dang bcas pa gang yang med/ /sems kyi chos nyid dag pa ste/ /nam mkha' la ni bag chags med/ /rang gi sems la mngon chags pas/ /sems ni shin tu</text></item>
<item><p>175b6</p><section>mdo sde</section><text>'byung bar 'gyur/ /phyi rol snang ba yod med de/ /de yi phyir na sems tsam mo/ /sems ni kun gzhi rnam shes te/ /ngar sems nyid ni yid yin no/ /gang gis yul rnams 'dzin pa ni/ /de ni rnam par shes zhes bya/ /</text></item>
<item><p>175b7</p><section>mdo sde</section><text>sems ni rtag tu lung ma bstan/ /yid ni gnyi gar rgyu ba ste/ /rnam par shes pa 'byung ba yang / /de ni dge dang mi dge'o/ /lus dang gnas dang longs spyod ni/ /gzung ba'i rnam rig gsum po'o/ /yid dang 'dzin pa'i rnam</text></item>
<item><p>175b8</p><section>mdo sde</section><text>rig dang / /rnam par rtog pa 'dzin pa gsum/ /rnam rig gnyis po spangs pa ni/ /dam pa'i don gyi sgo yin te/ /snang ba med la 'dug na ni/ /theg pa gsum gzhag ga la yod/ /sems tsam dang ni snang med dang / /sangs rgyas</text></item>
<item><p>176a1</p><section>mdo sde</section><text>sa dang gnas rnams ni/ /de dag sangs rgyas rnams kyis bshad/ /'chad cing 'chang bar 'gyur ba'o/ /sa bdun dag ni sems yin te/ /snang ba med pa brgyad pa'o/ /'dir ni sa gnyis gnas yin te/ /sa gzhan</text></item>
<item><p>176a2</p><section>mdo sde</section><text>nga yi rang bzhin no/ /ngag dang so so rang rig pa/ /sa 'di nga yi rang bzhin te/ /dbang phyug chen po'i gnas kyi mchog /'og min shin tu rnam par mdzes/ /me yi ji lta de bzhin du/ /de yi 'od zer sna tshogs pa/ /yid 'ong zhi ba rab tu</text></item>
<item><p>176a3</p><section>mdo sde</section><text>'byung / /de dag srid gsum sprul par byed/ /srid pa gsum po kha cig sprul/ /kha cig snga nas sprul pa ste/ /der ni theg pa rnams ston pa/ /de ni nga yi rang bzhin sa/ /zhing du 'pho dang rtogs pa la/ /sa rnams kyi ni dus med de/ /</text></item>
<item><p>176a4</p><section>mdo sde</section><text>sems tsam las kyang 'das nas ni/ /snang med gnas pa'i 'bras bu'o/ /rnam pa sna tshogs yod pa dang / /med pa dag kyang snang bar 'gyur/ /byis pa 'dzin pas rnam bslad de/ /sna tshogs pa ni phyin ci log /nam zhig</text></item>
<item><p>176a5</p><section>mdo sde</section><text>mi rtog ye shes na/ /dngos po yod par mi rung ngo / /gang phyir sems n-i gzugs min pas/ /de phyir de ni rnam mi rtog /dbang po rnams ni sgyu ma bzhin/ /yul rnams kyang ni rmi lam 'dra/ /byed dang las dang bya ba 'di/ /</text></item>
<item><p>176a6</p><section>mdo sde</section><text>rnam pa kun tu yod pa min/ /bsam gtan rnams dang tshad med dang / /gzugs med pa dang ting 'dzin dang / /'du shes 'gog pa ma lus par/ /sems tsam la ni yod pa min/ /rgyun tu zhugs pa'i 'bras bu dang / /</text></item>
<item><p>176a7</p><section>mdo sde</section><text>lan cig phyir 'ong 'bras bu dang / /phyir mi 'ong ba'i 'bras bu dang / /dgra bcom nyid ni sems nor pa'o/ /byis pa rnams ni 'dus byas la/ /mi rtag skad cig stong par rtog /sa bon 'bab chu mar me dpes/ /skad cig</text></item>
<item><p>176a8</p><section>mdo sde</section><text>pa yi don du rtog /byed pa med cing skad cig pa/ /dben par bya ba spangs pa dang / /chos rnams kyis ni mi skye ba/ /skad cig don du ngas bshad do/ /yod dang med las skyes par ni/ /khyad par pa dang grangs can shes/ /</text></item>
<item><p>176b1</p><section>mdo sde</section><text>lung du ma bstan thams cad kyang / /de dag nyid kyis bshad pa'o/ /lung bstan pa ni rnam bzhi ste/ /mgo gcig dang ni dri ba dang / /rnam par dbye dang gzhag pa rnams/ /mu stegs smra ba bzlog pa'o/ /kun rdzob tu ni thams cad yod/ /</text></item>
<item><p>176b2</p><section>mdo sde</section><text>dam pa'i don du yod ma yin/ /chos rnams rang bzhin med pa la/ /dam pa'i don du 'dod na ni/ /dmigs pa rang bzhin med pa la/ /de phyir kun rdzob bstan pa yin/ /dngos po brjod pa'i rgyus byung ba/ /gal te rang bzhin yod</text></item>
<item><p>176b3</p><section>mdo sde</section><text>na ni/ /brjod pa dag las byung ba yi/ /dngos po med ces bya ba med/ /brjod pa 'di na dngos med de/ /kun rdzob tu yang yod ma yin/ /phyin ci log ni yod min pas/ /dmigs pa yod pa ma yin no/ /gal te phyin ci log yod na/ /</text></item>
<item><p>176b4</p><section>mdo sde</section><text>ngo bo nyid med med par 'gyur/ /phyin ci log ni bzhi yi phyir/ /gang dang gang dag dmigs gyur pa/ /de ni rang bzhin med par 'gyur/ /thams cad du yang med pa yin/ /gang 'di sna tshogs snang ba ni/ /gnas ngan len gyis bsgos</text></item>
<item><p>176b5</p><section>mdo sde</section><text>pa'i sems/ /gzugs su snang ba 'dzin pa ste/ /phyi rol dag ni sems 'khrul ba/ /rtog pa dang ni mi rtog pas/ /rnam rtog rab tu spong 'gyur te/ /mi rtog rnam par rtog pa'i sa/ /stong pa nyid ni yang dag mthong / /sgyu ma</text></item>
<item><p>176b6</p><section>mdo sde</section><text>glang po sna tshogs ltar/ /lo ma rnams dang gser bzhin du/ /mi shes pas n-i sems bsgos pas/ /de bzhin mi la snang ba mngon/ /'phags pas nor ba mi mthong ste/ /yang dag nyid kyang skabs der min/ /gang phyir</text></item>
<item><p>176b7</p><section>mdo sde</section><text>skabs der yang dag na/ /nor pa yang dag nyid du 'gyur/ /nor ba thams cad spangs nas kyang / /gal te mtshan ma skyer zin na/ /de nyid de yi nor ba ste/ /rab rib yongs su ma dag bzhin/ /rab rib can rnams bslad pa yis</text></item>
<item><p>176b8</p><section>mdo sde</section><text>skra shad mthong ba ji bzhin du/ /de bzhin byis pa rnams kyi yang / /'dzin pa yul la shin tu 'jug /srid gsum 'di ni skra shad 'dra/ /smig rgyu chu ltar nor ba ste/ /rmi lam sgyu ma lta bur ni/ /rnam par bsgoms na grol bar</text></item>
<item><p>177a1</p><section>mdo sde</section><text>'gyur/ /rnam par rtog dang rnam brtag dang / /rnam par rtog pa 'jug pa dang / /'ching dang bcing bya bcings pa dang / /drug po 'di dag thar pa'i rgyu/ /sa rnams med cing bde ba med/ /zhing rnams med cing sprul pa med/ /sangs</text></item>
<item><p>177a2</p><section>mdo sde</section><text>rgyas rnams dang rang sangs rgyas/ /nyan thos rnams kyang brtags pa'o/ /gang zag rgyu dang phung po'i rnams/ /de bzhin rkyen dang rdul phran dang / /gtso bo dbang phyug byed po rnams/ /sems tsam la ni rnam par rtog /sems ni</text></item>
<item><p>177a3</p><section>mdo sde</section><text>thams cad thams cad du/ /thams cad lus la 'jug pa ste/ /rnam pa drug gis sna tshogs 'dzin/ /sems kyi rigs ni mtshan nyid med/ /phung po rnams la bdag med de/ /bdag kyang phung po rnams la med/ /de dag brtags</text></item>
<item><p>177a4</p><section>mdo sde</section><text>pa bzhin du med/ /ji ltar byis pas brtags pa bzhin/ /dngos po thams cad yod pa ste/ /de dag mthong bzhin yod na ni/ /thams cad yang dag mthong bar 'gyur/ /dngos po thams cad med pa'i phyir/ /kun nas nyon mongs dag pa</text></item>
<item><p>177a5</p><section>mdo sde</section><text>med/ /ji ltar mthong bzhin de med de/ /de dag med pa'ang ma yin no/ /kun rtog nor ba'i mtshan ma ste/ /gzhan gyi dbang gi mtshan nyid do/ /mtshan nyid de la ming btags pa/ /de ni rnam brtags mtshan nyid do/ /rkyen dang ming gi brda</text></item>
<item><p>177a6</p><section>mdo sde</section><text>dag las/ /kun rtog nor ba'i mtshan ma dag /nam zhig de la mi 'byung na/ /yongs su grub pa'i mtshan nyid do/ /rnam par smin pa'i sangs rgyas dang / /sprul pa yi ni rgyal ba dang / /byang chub sems dpa' sems can dang / /</text></item>
<item><p>177a7</p><section>mdo sde</section><text>phyogs phyogs kyi ni zhing rnams dang / /sgyu 'dra'i chos dang 'phrul pa dang / /rgyal ba gang rnams sprul pa dag /de kun snang ba mtha' yas kyi/ /bde ba can nas byung ba'o/ /gang yang sprul pas bshad pa dang / /rnam smin skyes pas</text></item>
<item><p>177a8</p><section>mdo sde</section><text>gang bshad pa/ /mdo sde shin tu rgyas pa'i tshul/ /de yi dgongs pa shes par gyis/ /gang yang rgyal ba'i bus bshad dang / /gang yang 'dren pa rnams kyis bshad/ /sprul pa dag gis gang bshad pa/ /rnam smin rgyal bas ma</text></item>
<item><p>177b1</p><section>mdo sde</section><text>yin no/ /chos 'di rnams ni ma skyes pa/ /de dag pa yang ma yin te/ /dri za'i grong khyer sgyu ma dang / /sgyu ma sprul pa rnams dang 'dra/ /sna tshogs sems ni 'jug pa ste/ /sems ni rnam par grol bar 'gyur/ /'gog par</text></item>
<item><p>177b2</p><section>mdo sde</section><text>'gyur ba'ang sems nyid de/ /sems nyid skye yi gzhan ma yin/ /mi yi sna tshogs brtags pa'i sems/ /don du snang ba mngon pa ste/ /'di ni sems tsam don kyang med/ /rnam par mi rtog grol bar 'gyur/ /thog ma med dus</text></item>
<item><p>177b3</p><section>mdo sde</section><text>spros pa yis/ /gnas ngan len rnams rab tu bsdus/ /rnam par rtog pa bsgos pas na/ /de phyir log par snang ba 'byung / /don du snang la rnam shes te/ /ye shes yang dag spyod yul can/ /shin tu gyur pa snang med de/ /de ni 'phags</text></item>
<item><p>177b4</p><section>mdo sde</section><text>pa'i spyod yul lo/ /don rab 'byed pa'i bsam gtan dang / /byis pa nyer spyod bsam gtan dang / /de bzhin nyid dmigs bsam gtan pas/ /de bzhin gshegs pa'i bsam gtan dge/ /kun brtags pa yi rang bzhin gyis/ /thams cad chos ni ma skyes dra/ /</text></item>
<item><p>177b5</p><section>mdo sde</section><text>gzhan gyi dbang la gnas nas ni/ /mi yi rnam rtog 'khyam pa yin/ /nam zhig gzhan gyi dbang dag nas/ /rnam par rtog dang bral ba na/ /shin tu gyur pa de bzhin nyid/ /rtog pa spangs par gnas pa'o/ /rnam rtog bden par yod</text></item>
<item><p>177b6</p><section>mdo sde</section><text>min gyis/ /rnam par rtog pas ma rtog shig /gzung dang 'dzin pa'i mtshan nyid du/ /nor pa de dag rnam rtog na/ /phyi rol don mthong brtags pa ni/ /kun tu brtags pa'i rang bzhin no/ /de dag thams cad spangs</text></item>
<item><p>177b7</p><section>mdo sde</section><text>nas ni/ /nam zhig snang ba med gyur na/ /de tshe sangs rgyas lha yi phyag /zhing rnams kun nas byung ba'i sa/ /de yi mgo la nyug mdzad de/ /de bzhin nyid kyi rjes 'gro ltas/ /gang phyir blo yis rab gzhigs na/ /rang bzhin</text></item>
<item><p>177b8</p><section>mdo sde</section><text>dag ni mi dmigs te/ /de phyir de dag brjod du med/ /ngo bo nyid kyang med par bshad/ /rkyen kyis bskyed pa'i don la ni/ /yod dang med pa yod ma yin/ /rkyen du gtogs pa'i dngos po la/ /yod dang med pa gang rtog par/ /</text></item>
<item><p>178a1</p><section>mdo sde</section><text>mu stegs lta ba can dag ni/ /bstan las ring du gyur par shes/ /dngos po kun gyi smra ba la/ /rtag tu tshe rabs gzhan song tshe/ /phan tshun rnam par rtog pa yis/ /goms shing goms par byed pa'o/ /ming ni</text></item>
<item><p>178a2</p><section>mdo sde</section><text>brjod par ma byas na/ /'jig rten thams cad rmongs par 'gyur/ /de bas rmongs pa bsal ba'i phyir/ /ming du gdags par bya ba yin/ /ming dang nor ba'i rnam rtog dang / /rkyen rnams kyis ni bskyed pa yi/ /rnam par rtog pa</text></item>
<item><p>178a3</p><section>mdo sde</section><text>gsum dag gis/ /byis pa rnams ni dngos por rtog /'gags pa med cing ma skyes te/ /rang bzhin gyis ni nam mkha' 'dra/ /dngos po med pa'i rang bzhin gang / /de dag rnam brtags mtshan nyid do/ /mig yor 'dra zhing sgyu</text></item>
<item><p>178a4</p><section>mdo sde</section><text>ma bzhin/ /smig rgyu rmi lam mgal me bskor/ /dri za'i grong khyer brag cha 'dra/ /chos de rkyen las byung ma yin/ /de bzhin nyid dang gnyis su med/ /stong pa chos nyid yang dag mtha'/ /rnam par mi rtog bshad pa ni/ /</text></item>
<item><p>178a5</p><section>mdo sde</section><text>gang de grub pa'i mtshan nyid do/ /lus dang ngag gi spyod yul brdzun/ /shes rab mi rtog bden pa ste/ /sems ni gnyis kyi mthar lhung bas/ /de phyir shes rab rnam mi rtog /ji srid sems kyi spyod yul ba/ /yod dang med</text></item>
<item><p>178a6</p><section>mdo sde</section><text>pa'i mtha' gnyis yin/ /spyod yul spangs par gyur na ni/ /de tshe sems kyang yang dag 'gag /rkyen las skyes pa'i rang bzhin la/ rtog pa gang gis rtog byed pa/ /phyi rol don mthong log pa ste/ /don myed</text></item>
<item><p>178a7</p><section>mdo sde</section><text>sems ni 'ba' shig go/ /rigs pas rnam par gzh-igs na ni/ /gzung ba dang ni 'dzin pa 'gag /ji ltar byis pas brtags pa ltar/ /phyi rol gyi ni don med do/ /bag chags kyis ni dkrugs pa'i sems/ /</text></item>
<item><p>178a8</p><section>mdo sde</section><text>don du snang ba shin tu 'byung / /rtog pa'i rnam pa gnyis 'gags na/ /yang dag spyod yul ye shes te/ /'phags pa'i spyod yul bsam mi khyab/ /snang ba med par 'byung bar 'gyur/ /ming dang mtshan ma kun rtog ni/ /</text></item>
<item><p>178b1</p><section>mdo sde</section><text>rang bzhin gnyis kyi mtshan nyid do/ /yang dag ye shes de bzhin nyid/ /yongs su grub pa'i mtshan nyid do/ /pha ma phrad par gyur pa'i phyir/ /kun gzhi yid dang ldan pa na/ /mar gyi bum pa'i byi ba bzhin/ /khu chu dang ni lhan</text></item>
<item><p>178b2</p><section>mdo sde</section><text>cig skyes/ /sla gar rman bu 'bras myi sdug /las kyis rnam pa sna tshogs byas/ /las rlung 'byung ba chen po yis/ /shing tog bzhin du 'byung bar 'gyur/ /lnga dang lnga dang lnga nyid dang / /rma yang dgu po ny-id rnams dang / /</text></item>
<item><p>178b3</p><section>mdo sde</section><text>so dang sen mo spus g.yogs nas/ /'gul zhing rab tu skyes par 'gyur/ /mi gtsang srin bu skyes ma thag /mi dag nyal las sad pa bzhin/ /mig ni gzugs la mched par byed/ /rtog pa dag kyang rnam par 'phel/ /</text></item>
<item><p>178b4</p><section>mdo sde</section><text>mchu gnyis dang n-i rkan tshogs las/ /rnam par rtog pas rig nas kyang / /mi yi tshig gi rnam brtag pa/ /ne co bzhin du 'jug par 'gyur/ /mu stegs smra ba bstend pa ste/ /theg pa chen po mi gnas pa/ /</text></item>
<item><p>178b5</p><section>mdo sde</section><text>de ni sems can bsam bzhin zhugs/ /ngan par lta ba'i gnas med de/ /so so rang rig theg pa ni/ /rtog ge pa yi spyod yul min/ /mgon po 'das pa'i 'og tu ni/ /'dzin par su 'gyur bshad du gsol/ /bde gshegs</text></item>
<item><p>178b6</p><section>mdo sde</section><text>mya ngan 'das pa'i 'og /tshul rnams 'dzin par 'gyur ba ste/ /dus dag 'das nas 'byung ba de/ /blo gros chen po khyod shes byos/ /lho phyogs be da'i yul du ni/ /dge slong dpal ldan cher grags pa/ /de ming klu zhes bod pa ste/ /</text></item>
<item><p>178b7</p><section>mdo sde</section><text>yod dang med pa'i phyogs 'jig pa/ /nga yi theg pa 'jig rten du/ /bla myed theg chen rab bshad nas/ /rab tu dga' ba'i sa bsgrubs te/ /bde ba can du de 'gro'o/ /'gro ba kun tu rab 'khor bas/ /srid pa las</text></item>
<item><p>178b8</p><section>mdo sde</section><text>ni skyo ba'i yid/ /zhi ba zhi lam song nas kyang / /rnal 'byor sna tshogs dag la rtsom/ /rnal 'byor can gyis brtson byas na/ /nyi ma zla ba'i dbyibs dang 'dra/ /'od dang pad mo lta bu dang / /ri mo nam mkha'i me 'dra</text></item>
<item><p>179a1</p><section>mdo sde</section><text>mthong / /mtshan ma sna tshogs de dag ni/ /mu stegs can lam khrid par byed/ /nyan thos dag dang rang rgyal gyi/ /spyod yul du yang ltung bar byed/ /yul la 'dzin pa med pa'i phyir/ /'gog pa med pa ma yin te/ /</text></item>
<item><p>179a2</p><section>mdo sde</section><text>'phags pa rnams kyi spyod yul ltar/ /de bzhin nyid kyi dngos po yod/ /mkhas pa rnams la snang ba ltar/ /byis pa rnams la mi snang ste/ /ji ltar chos kun ma skyes shing / /mtshan nyid med par snang ba'o/ /gser min</text></item>
<item><p>179a3</p><section>mdo sde</section><text>gser ltar snang ba yi/ /ra gan spungs la byis pa rnams/ /gser du ji ltar rtog pa bzhin/ /ngan pa'i rtog ges chos de bzhin/ /rkyen kyis yod dang med pa las/ /gang gi ma byung skye ba dang / /byung nas kyang ni 'jig ces</text></item>
<item><p>179a4</p><section>mdo sde</section><text>pa/ /nga yi bstan la de mi gnas/ /yongs su gyur dang dus dang dbyibs/ /'byung ba'i dngos dang dbang po dang / /bar ma do dag bsdu ba na/ /gang rtog de dag mkhas pa yin/ /'jig rten rten cing 'brel 'byung bar/ /</text></item>
<item><p>179a5</p><section>mdo sde</section><text>rgyal ba dag ni mi gsung gi/ /'jig rten 'di na rkyen nyid de/ /dri za yi ni grong khyer 'dra/ /'di yod na ni 'di zhes bya/ /'di ni chos kyi brda yin te/ /brda las tha dad gyur pa ni/ /ma skyes 'gag par mi 'gyur ro/ /</text></item>
<item><p>179a6</p><section>mdo sde</section><text>m-ig dang chu dang me long dang / /snod rnams dang ni nor bu la/ /de dag la ni gzugs brnyan snang / /gzugs brnyan gang na'ang yod pa min/ /ji ltar nam mkhar smig rgyu ba/ /dngos por snang sems de bzhin te/ /rmi lam mo sham bu bzhin te/ /</text></item>
<item><p>179a7</p><section>mdo sde</section><text>rnam pa sna tshogs gzugs su snang / /theg chen nga yi theg pa min/ /yi ge med cing sgra yang med/ /bden pa ma yin thar pa min/ /snang med spyod yul ma yin na/ /'on kyang theg chen theg pa ste/ /ting nge 'dzin la</text></item>
<item><p>179a8</p><section>mdo sde</section><text>dbang byed pa/ /yid kyi lus ni sna tshogs pa/ /dbang gi me tog rnams kyis brgyan/ /dngos po dag ni rkyen rnams dang / /gcig dang tha dad ma yin te/ /skye ba dag ni mdor bshad de/ /'gog pa dag ni rgyas par</text></item>
<item><p>179b1</p><section>mdo sde</section><text>ro/ /ma skyes stong pa gcig yin te/ /skyes pa'i stong pa nyid kyang gcig /ma skyes stong pa mchog yin te/ /skyes pa'i stong pa 'jig par 'gyur/ /stong pa de bzhin nyid dang mtha'/ /mya ngan 'das dang chos kyi dbyings/ /yid kyi lus</text></item>
<item><p>179b2</p><section>mdo sde</section><text>ni sna tshogs pa/ /rnam grangs dag gis ngas bshad do/ /mdo sde 'dul ba chos mngon pas/ /don gyis ma yin tshig rnams kyis/ /rnam par dag pa gang rtog pa/ /bdag med pa la de mi gnas/ /nga dang sangs rgyas</text></item>
<item><p>179b3</p><section>mdo sde</section><text>rnams dang ni/ /mu stegs can dag gang gis kyang / /rkyen gyis yod pa nas bsgrubs na/ /ji lta bur ni yod par 'gyur/ /rkyen rnams kyis ni yod par yang / /su yis bsgrubs na gang med bsgrubs/ /skye bar smra ba ngan lta</text></item>
<item><p>179b4</p><section>mdo sde</section><text>bas/ /yod dang med par rnam par rtog /gang gi ci yang mi skye la/ /ci yang 'gag par mi 'gyur ba/ /'gro ba dben par mthong bas na/ /de la yod med nyer mi 'gro/ /snang ba ri bong rwa bzhin te/ /mi rnams kyi ni rnam rtog</text></item>
<item><p>179b5</p><section>mdo sde</section><text>yod/ /smig rgyu la ni ri dgas bzhin/ /gang rnams rtog pa de dag nor / /rnam rtog mngon par chags pa yis/ /rnam par rtog pa shin tu 'byung / /skye ba dang ni 'jig las grol/ /snang ba med la rab tu spyod/ /zab yangs</text></item>
<item><p>179b6</p><section>mdo sde</section><text>rgya che ye shes pa dang / /phun sum tshogs pa'i zhing rnams ni/ /rgyal ba'i sras po rnams la bshad/ /nyan thos rnams la mi rtog pa/ /srid gsum mi rtag stong pa ste/ /bdag dang bdag gi rnam spangs dang / /</text></item>
<item><p>179b7</p><section>mdo sde</section><text>rgyu med pa yi rnam rtog ni/ /rnam par rtog ces byar mi rung / /ji lta bu ni smig rgyu la/ /chu med par ni chur 'dzin 'gyur/ /de bzhin snang la byis pa rnams/ /'phags pa rnams ni bye brag tu/ /'phags pa'i lta ba</text></item>
<item><p>179b8</p><section>mdo sde</section><text>dag pa ste/ /rnam par thar pa gsum las byung / /rang dang spyi yi mtshan nyid rnams/ /nyan thos rnams la rab tu bshad/ /thams cad chos la ma chags dang / /gcig pu dben par spyod pa dang / /ma brtags pa yi</text></item>
<item><p>180a1</p><section>mdo sde</section><text>'bras bu ni/ /rang rgyal sras po dag la bshad/ /phyi rol brtags pa'i rang bzhin te/ /gzhan dbang rang gi gzhi las skyes/ /bdag las skyes pa'i 'khrul ma mthong / /de phyir sems rnams rab tu 'jug /</text></item>
<item><p>180a2</p><section>mdo sde</section><text>bcu po pa ni dang po yin/ /dang po pa ni brgyad po yin/ /dgu po yang ni bdun pa ste/ /bdun po pa yang brgyad po yin/ /gnyis po pa ni gsum pa yin/ /bzhi po yang ni lnga po yin/ /gsum po yang ni drug yin te/ /</text></item>
<item><p>180a3</p><section>mdo sde</section><text>snang med pa la rim ci yod/ /dngos po rnams ni snang med tshe/ /rnal 'byor can la dngos med med/ /dngos dang dngos med mnyam pas ni/ /'phags pa rnams ni 'bras bu skye/ /ji ltar dngos rnams dngos po med/ /</text></item>
<item><p>180a4</p><section>mdo sde</section><text>ji ltar mnyam pa nyid du byed/ /gang gi tshe na phyi nang gi/ /g.yo ba yi ni sems mi shes/ /de tshe 'jig par byed pa ste/ /sems kyi mnyam pa nyid kyang mnyam/ /thog ma med ldan 'khor ba na/ /byis pa dngos 'dzin gyis</text></item>
<item><p>180a5</p><section>mdo sde</section><text>g.yogs pa/ /gzer gyis gzer la ji bzhin du/ /brid nas 'dzin pa rnam par bzlog /de yi rgyu can de la dmigs/ /yid kyi 'jug pa'i gnas yin te/ /sems kyi rgyu yang 'byin par byed/ /rnam par shes kyang de la</text></item>
<item><p>180a6</p><section>mdo sde</section><text>gnas/ /rnam par smin skyes byin brlabs dang / /ris dang 'gro ba rnams kyang 'byung / /rmi lam du ni gang rnyed dang / /mngon par shes pa rnam bzhi ste/ /gang yang rmi lam rnyed pa dang / /gang yang sangs rgyas gnang ba</text></item>
<item><p>180a7</p><section>mdo sde</section><text>dang / /gang ris 'gro dang rigs kyi rnams/ /mngon shes rnam smin skyes de min/ /bag chags kyis ni bsgos pa'i sems/ /dngos por snang ba shin tu 'jug /byis pas gang tshe mi shes pa/ /de tshe skye bar bshad par bya/ /</text></item>
<item><p>180a8</p><section>mdo sde</section><text>dngos po mtshan nyid ldan par ni/ /phyi rol ji srid rnam rtog cing / /rang gi nor pa ma mthong na/ /de srid du ni sems rgyas byed/ /ci yi phyir ni skye brjod la/ /ci yi phyir ni snang ma brjod/ /snang ba dag ni snang ba min/ /gang gi</text></item>
<item><p>180b1</p><section>mdo sde</section><text>ci la ci zhig brjod/ /sems ni rang bzhin dang ba ste/ /rnyog par byed pa yid yin no/ /rnam par shes dang bcas pa'i yid/ /rtag tu bag chags 'debs par byed/ /kun gzhi yis ni 'dor bar byed/ /yid ni 'gro la smon par</text></item>
<item><p>180b2</p><section>mdo sde</section><text>byed/ /rnam shes yul du snang ba yi/ /nor pa mthong nas rab tu chags/ /nga yi sems ni snang ba ste/ /phyi rol gyi ni don med par/ /nor pa la ni de ltar bsgoms/ /de bzhin nyid dang dran par gyis/ /bsam gtan pa yi yul</text></item>
<item><p>180b3</p><section>mdo sde</section><text>dang las/ /sangs rgyas rnams kyi che ba nyid/ /de gsum bsam gyis mi khyab ste/ /rnam shes spyod yul bsam mi khyab/ /ma 'ongs pa dang 'das pa dang / /nam mkha' gang zag mya ngan 'das/ /kun rdzob tu ni de dag</text></item>
<item><p>180b4</p><section>mdo sde</section><text>bshad/ /dam pa'i don du yi ge med/ /ris su gtogs dang mu stegs can/ /lta ba gcig la gnas pa ste/ /sems tsam la ni rmongs pas na/ /phyi rol gyi ni dngos la rtog / rmi lam na ni dbang bskur dang / /rang rgyal dang</text></item>
<item><p>180b5</p><section>mdo sde</section><text>ni sangs rgyas dang / /dgra bcom sangs rgyas mthong na ni/ /byang chub sa bon 'phel ba yin/ /gang na de dag ji lta bu/ /gang las ci yi phyir ba dang / /sgyu ma'i sems kyi rnam pa zhi/ /yod med phyogs bshad bdag la</text></item>
<item><p>180b6</p><section>mdo sde</section><text>gsungs/ /sems tsam la ni rmongs pa la/ /sgyu ma bzhin du yod med bshad/ /skye ba dang ni 'jig par ldan/ /mtshan dang mtshan gyi gzhir yang shes/ /yid ces bya ba rnam rtog pa/ /rnam shes lnga dang lhan cig tu/ /</text></item>
<item><p>180b7</p><section>mdo sde</section><text>gzugs brnyan chu bo'i chu 'dra ba/ /sems kyi sa bon dag las 'byung / /gang gi tshe na sems dang yid/ /rnam par shes pa mi 'jug pa/ /de yi tshe na yid lus dang / /sangs rgyas sa yang thob par 'gyur/ /rkyen dang</text></item>
<item><p>180b8</p><section>mdo sde</section><text>khams dang phung po dang / /chos rnams kyi ni rang bzhin nyid/ /btags dang sems dang gang zag nyid/ /rmi lam skra shad 'dzings pa 'dra/ /'jig rten rmi lam sgyu ma ltar/ /mthong nas yang dag gnas par gyis/</text></item>
<item><p>181a1</p><section>mdo sde</section><text>de bzhin nyid ni mtshan nyid bral/ /rig pa dang ni gtan tshigs spangs/ /'phags pa'i so so rang rig pa/ /spyod pa rtag tu dran par gyis/ /rigs pa dang ni rgyu rmongs pa'i/ /'jig rten de bzhin nyid la khod/ /</text></item>
<item><p>181a2</p><section>mdo sde</section><text>spros pa thams cad zhi ba'i phyir/ /shes rab nor par mi 'jug ste/ /ji srid nor par rnam rtog pa/ /de srid rmongs pas sems 'jug go/ /rang bzhin med dang dngos po dang / /stong pa rtag dang mi rtag rnams/ /skye bar smra ba'i</text></item>
<item><p>181a3</p><section>mdo sde</section><text>lta ba ste/ /mi skye smra ba'i ma yin no/ /'gro gcig tha dad gnyis kar yang / /dbang phyug dang ni 'dod rgyal dang / /dus dang gtso dang rdul phran dang / /rkyen rnams kyis ni brtag pa yin/ /'khor ba'i sa bon rnam par shes/ /sa bon</text></item>
<item><p>181a4</p><section>mdo sde</section><text>yod na 'byung bar 'gyur/ /rtsig pa yod na ri mo bzhin/ /yongs su shes nas 'gag par 'gyur/ /ji ltar sgyu ma'i skyes bu bzhin/ /mi dag 'chi dang skye bar 'gyur/ /de bzhin byis pa rmongs pa'i phyir/ /bcings dang thar pa shin tu</text></item>
<item><p>181a5</p><section>mdo sde</section><text>'byung / /phyi dang nang gi rnam gnyis te/ /chos rnams dang ni rkyen rnams so/ /rnal 'byor de la rab bsgom zhing / /snang ba med la gnas par bya/ /bag chags dag gis sems dbye ste/ /sems dang bag chags tha mi dad/ /</text></item>
<item><p>181a6</p><section>mdo sde</section><text>sems ni tha dad ma yin mtshan/ /bag chags rnams kyis yongs su dkris/ /yid kyi shes las byung ba yi/ /bag chags dri ma bzhin du ltos/ /sems ni ras yug dkar po 'dra/ /bag chags rnams kyis mi mdzes</text></item>
<item><p>181a7</p><section>mdo sde</section><text>so/ /ji ltar ngas ni nam mkha' la/ /dngos med dngos med ma yin bshad/ /de bzhin lus la kun gzhi ni/ /dngos dang dngos po med pas spangs/ /rnyog pa spangs pa'i sems nyid ni/ /yid kyi rnam shes bzlog pa ste/ /</text></item>
<item><p>181a8</p><section>mdo sde</section><text>chos rnams thams cad shes pa'i phyir/ /sems ni sangs rgyas shes nga 'chad/ /rgyud gsum rnam par 'chad pa ste/ /yod pa dang ni med pa spangs/ /mtha' bzhi dag las rnam par grol/ /srid pa rtag tu sgyu ma bzhin/ /</text></item>
<item><p>181b1</p><section>mdo sde</section><text>sems las byung ba'i sa bdun rnams/ /ngo bo nyid ni gnyis su 'gyur/ /sa gzhan dang ni sangs rgyas sa/ /de dag shin tu rdzogs pa yin/ /gzugs can dang ni gzugs med khams/ /'dod pa'i khams dang mya ngan 'das/ /</text></item>
<item><p>181b2</p><section>mdo sde</section><text>sems kyi spyod yul thams cad kyang / /lus 'di nyid du bshad pa yin/ /gang tshe ji srid dmigs gyur pa/ /de srid nor pa 'jug par 'gyur/ /nor pa rang gi sems rtogs na/ /'jug pa med cing ldog pa med/ /skye ba med la</text></item>
<item><p>181b3</p><section>mdo sde</section><text>rgyu yang med/ /dngos pos 'khor ba kun 'dzin te/ /rgyu la sogs dang 'drar mthong na/ /mtshan nyid la ni mi rtog go/ /byis pa zhan pa'i blo can la/ /theg pa gcig dang theg gsum dang / /theg pa med par nga 'chad do/ /</text></item>
<item><p>181b4</p><section>mdo sde</section><text>'phags pa rnams la dben pa nyid/ /mtshan nyid dang ni rtog pa de/ /nga yi skye ba rnam gnyis so/ /tshul bstan pa ni rnam bzhi ste/ /rigs pa bstan dang grub pa'i mtha'/ /dbyibs dang byad kyi khyad par gyis/ /nor ba mthong nas</text></item>
<item><p>181b5</p><section>mdo sde</section><text>rnam par rtog /ming dang dbyibs dang bral gyur nas/ /rang bzhin 'phags pa'i spyod yul gtsang / /ji srid rnam par rtog pas rtog /de srid brtags pa'i mtshan nyid de/ /brtag bya rtog pa med pa'i phyir/ /rang bzhin</text></item>
<item><p>181b6</p><section>mdo sde</section><text>'phags pa'i spyod yul lo/ /rtag pa ther zug yang dag nyid/ /rigs dang dngos po'i ngo bo nyid/ /de bzhin nyid ni sems las grol/ /rtog pa rnams kyang spangs pa'o/ /dngos po med na dag mi 'gyur/ /nyon mongs pa</text></item>
<item><p>181b7</p><section>mdo sde</section><text>yang su la'ang med/ /gang phyir sems ni dag gyur pas/ /kun nas nyon mongs snang bar 'gyur/ /de phyir rnam dag 'phags pa'i yul/ /yang dag nyid ni dngos por 'gyur/ /sems ni rkyen gyis bskyed pa ste/ /</text></item>
<item><p>181b8</p><section>mdo sde</section><text>rtog pa dag gis rnam par spel/ /rmi lam sgyu ma la sogs ltar/ /mthong na rnam par 'tshang rgya 'gyur/ /bag chags sna tshogs gnas ngan len/ /sems dang lhan cig rab tu ldan/ /mi la phyi rol rnams snang ste/ /</text></item>
<item><p>182a1</p><section>mdo sde</section><text>sems kyi chos nyid ma yin no/ /sems kyi chos nyid dag pa ste/ /sems ni nor las byung ba yin/ /nor pa gnas ngan len pa ste/ /de yi phyir na sems mi mthong / /de bzhin nyid ni nor pa tsam/ /de bzhin nyid</text></item>
<item><p>182a2</p><section>mdo sde</section><text>ni gud na med/ /'du byed la min gud na'ang min/ /'on kyang 'du byed mthong bas so/ /nam zhig 'dus byas rnams la ni/ /mtshan dang mtshan gzhi bral mthong na/ /'gro ba rang gi sems mthong bas/ /de yi phyir ni</text></item>
<item><p>182a3</p><section>mdo sde</section><text>spangs par 'gyur/ /sems tsam la ni gnas nas ni/ /phyi rol don la mi brtag go/ /yang dag dmigs la gnas nas ni/ /sems tsam las ni 'da' bar bya/ /sems tsam las ni 'das nas ni/ /snang ba med las</text></item>
<item><p>182a4</p><section>mdo sde</section><text>'da' bar bya/ /rnal 'byor snang ba med gnas na/ /theg pa chen po mi mthong ngo / /lhun gyis grub rtogs zhi ba ste/ /smon lam dag gis rnam par sbyangs/ /bdag med ye shes mchog yin te/ /snang ba med tshe</text></item>
<item><p>182a5</p><section>mdo sde</section><text>mi mthong ngo / /sems kyi spyod yul blta bar bya/ /ye shes kyi yang spyod yul blta/ /shes rab spyod yul mthong na ni/ /mtshan nyid la ni rmongs mi 'gyur/ /sdug bsngal bden pa sems kyi ste/ /kun 'byung ye shes</text></item>
<item><p>182a6</p><section>mdo sde</section><text>spyod yul lo/ /bden pa gnyis dang sangs rgyas sa/ /de la shes rab shin tu 'jug /'bras bu thob dang mya ngan 'das/ /de bzhin yan lag brgyad pa'i lam/ /chos rnams thams cad rtogs pa'i phyir/ /sangs rgyas</text></item>
<item><p>182a7</p><section>mdo sde</section><text>ye shes rnam dag 'gyur/ /mig dang gzugs dang snang ba dang / /yid dang nam mkha' de bzhin te/ /de dag gis ni mi rnams kyi/ /kun gzhi las byung rnam shes te/ /gzung dang 'dzin dang 'dzin byed pa/ /ming dang dngos min med</text></item>
<item><p>182a8</p><section>mdo sde</section><text>pa dang / /rnam par rtog pa rgyu med par/ /gang sems de dag mkhas ma yin/ /don las ming ni ma byung ste/ /ming las don kyang de bzhin no/ /rgyu dang rgyu med las byung ba'i/ /rnam par rtog pa ma rtog shig /dngos po thams</text></item>
<item><p>182b1</p><section>mdo sde</section><text>cad rang bzhin med/ /tshig kyang de bzhin med pa yin/ /stong pa dang ni stong pa'i don/ /byis pa ma mthong rnam par rgyug /rlom sems bden dgod mthong bas ni/ /btags pa yi ni bshad pa'o/ /gcig po rnam pa lngar grub pas/</text></item>
<item><p>182b2</p><section>mdo sde</section><text>bden pa po 'di spong bar 'gyur/ /spros pa bdud kyis bzung ba yin/ /yod dang med las 'da' bar bya/ /log pa'i 'du shes bdag med par/ /mthong bas srid la 'dun mi bya/ /brtag pa byed dang bcas pa ni/ /rtsod pa tsam</text></item>
<item><p>182b3</p><section>mdo sde</section><text>zhig 'jug pa ste/ /bden pa'i mchog ni smrar med pa/ /'gags na chos ni mthong ba yin/ /kun gzhi la ni rten bcas nas/ /yid kyang shin tu 'jug par 'gyur/ /sems dang yid la rten bcas nas/ /rnam par shes pa</text></item>
<item><p>182b4</p><section>mdo sde</section><text>'jug par 'gyur/ /sgro btags pa dang sgro 'dogs pa/ /sems kyi chos nyid de bzhin nyid/ /rnal 'byor pas ni de bsgoms na/ /sems tsam shes pa thob par 'gyur/ /yid dang mtshan nyid dngos po la/ /rtag dang mi rtag rlom</text></item>
<item><p>182b5</p><section>mdo sde</section><text>sems med/ /skye dang mi skyer rnal 'byor la/ /rnal 'byor pa ni rlom sems med/ /kun gzhi las byung rnam shes ni/ /don gnyis la ni rtog par byed/ /de las byung ba'i don gcig la/ /sems gnyis kyis ni mi shes</text></item>
<item><p>182b6</p><section>mdo sde</section><text>'gyur/ /smra ba med cing tshig med de/ /sems mthong phyir ni stong ma yin/ /rang gi sems ni ma mthong phyir/ /lta ba'i dra ba 'jug par 'gyur/ /rkyen rnams 'ong ba med pa ste/ /dngos po dag ni gang yang med/ /khams rnams med</text></item>
<item><p>182b7</p><section>mdo sde</section><text>cing phung po med/ /'dod chags med cing 'dus byas med/ /las dang me med sngon yang med/ /byas pa med cing 'dus byas med/ /mtha' yang med cing chags pa med/ /thar pa med cing bcings pa med/ /lung ma bstan la dngos</text></item>
<item><p>182b8</p><section>mdo sde</section><text>po med/ /chos dang chos ma yin pa med/ /dus med mya ngan 'das pa med/ /chos nyid dag kyang med pa yin/ /sangs rgyas med cing bden rnams med/ /'bras bu med cing rgyu rnams med/ /log dang mya ngan 'das pa med/ /'byung ba</text></item>
<item><p>183a1</p><section>mdo sde</section><text>dang ni 'jig pa med/ /yan lag bcu gnyis yod ma yin/ /mtha' dang mtha' med pa'ang med/ /lta ba thams cad spang ba'i phyir/ /sems tsam du ni ngas bshad do/ /lus dang nyon mongs las lam dang / /byed pa po dang 'bras</text></item>
<item><p>183a2</p><section>mdo sde</section><text>bu rnams/ /rmi lam dang ni smig rgyu 'dra/ /dri za yi ni grong khyer bzhin/ /sems tsam du ni rnam bzhag pas/ /dngos po'i mtshan las rnam par log / /sems tsam la ni gnas pa'i phyir/ /rtag dang chad pa mthong bar 'gyur/ /</text></item>
<item><p>183a3</p><section>mdo sde</section><text>mya ngan 'das la phung po med/ /bdag kyang med cing mtshan nyid med/ /sems tsam la ni 'jug pa yis/ /thar pa 'dzin las log par 'gyur/ /sa snang rgyus byung nges pa ni/ /mi rnams la ni phyi rol snang / /sems ni snang ba med las byung / /</text></item>
<item><p>183a4</p><section>mdo sde</section><text>de yi phyir na sems mi snang / /mi rnams kyis ni bag chags rnams/ /lus dang longs spyod gnas ltar snang / /sems ni dngos min dngos med min/ /bag chags dag gis mi mdzes so/ /dkar po la ni dri ma snang / /dri ma la ni dkar</text></item>
<item><p>183a5</p><section>mdo sde</section><text>mi snang / /nam mkha' la ni sprin bzhin du/ /de bzhin sems kyang mi snang ngo / /sems ni las kyang sogs par byed/ /ye shes kyis ni rnam par sel/ /shes rab kyis ni snang med dang / /mthu yang rab tu thob par byed/ /sems ni</text></item>
<item><p>183a6</p><section>mdo sde</section><text>yul dang 'brel pa ste/ /shes pa rtog ge dag la 'jug /snang ba med dang khyad par la/ /shes rab dag la shin tu 'jug /sems dang yid dang rnam shes dang / /'du shes rtog pa spangs pa ste/ /rnam par mi rtog chos thob pas/ /</text></item>
<item><p>183a7</p><section>mdo sde</section><text>nyan thos dag ni rgyal sras min/ /zhi ba bzod pa'i khyad par la/ /de bzhin gshegs kyi ye shes dge/ /kun tu spyod pa spangs pa ni/ /khyad par phyir ni skye bar 'gyur/ /kun tu brtags pa'i rang bzhin yod/ /gzhan gyi dbang ni med pa ste/</text></item>
<item><p>183a8</p><section>mdo sde</section><text>nor pa dag gis brtags pa 'dzin/ /gzhan gyi dbang ni mi rtag go/ /thams cad 'byung 'gyur gzugs med de/ /'byung las ma gyur gzugs yod do/ /dri za'i grong khyer rmi lam dang / /sgyu ma smig rgyu 'byung 'gyur min/</text></item>
<item><p>183b1</p><section>mdo sde</section><text>nga yi shes rab rnam gsum ste/ /gang gis 'phags pa rab phye ba/ /gang gis yang dag mtshan nyid rtog /gang gis dngos po 'byed pa'o/ /nyan thos shes rab snang spangs pa/ /theg pa gnyis dang bral ba ni/ /dngos po yod par chags pas na/ /shin tu 'jug</text></item>
<item><p>183b2</p><section>mdo sde</section><text>par 'gyur ba yin/ /sems tsam la ni 'jug pa yis/ /bde gshegs shes rab dri ma med/ /yod pa dang ni med pa las/ /rkyen kyis gal te skyer zin na/ /gcig dang tha dad lta ba la/ /gdon mi za bar de dag gnas/ /</text></item>
<item><p>183b3</p><section>mdo sde</section><text>yan lag mang pos bsgrubs pa yi/ /sgyu ma grub par mi 'gyur bar/ /de bzhin mtshan ma sna tshogs kyang / /brtags na 'grub par mi 'gyur ro/ /mtshan ma gnas ngan len pa yi/ /'ching ba sems las byung ba ste/ /kun tu brtags</text></item>
<item><p>183b4</p><section>mdo sde</section><text>pa mi shes pas/ /gzhan gyi dbang zhes rtog par 'gyur/ /gang brtags pa yi dngos po 'di/ /gzhan gyi dbang yang de nyid de/ /brtags pa sna tshogs snang ba yang / /gzhan gyi dbang gis rtog par byed/ /kun rdzob dang ni dam pa'i</text></item>
<item><p>183b5</p><section>mdo sde</section><text>don/ /rgyu las skyes pa gsum du med/ /brtags pa kun rdzob ces bya ste/ /de chad 'phags pa'i spyod yul lo/ /rnal 'byor can gyi dngos po ltar/ /sna tshogs gcig tu rnam par mdzes/ /de la rnam pa sna tshogs med/ /</text></item>
<item><p>183b6</p><section>mdo sde</section><text>brtags pa'i mtshan kyang de bzhin no/ /ji ltar rab rib can dag gis/ /gzugs mthong ba la sna tshogs rtag /rab rib gzugs min gzugs med min/ /mkhas pas gzhan dbang de bzhin no/ /ji ltar gser</text></item>
<item><p>183b7</p><section>mdo sde</section><text>ni dag pa dang / /chu yang rnyog pa spangs pa dang / /nam mkha' la ni sprin med ltar/ /rnam rtog dag pa de bzhin no/ /nga yi nyan thos rnam gsum ste/ /sprul dang smon lam las skyes pa/ /'dod chags zhe sdang spangs pa yi/</text></item>
<item><p>183b8</p><section>mdo sde</section><text>chos las byung ba'i nyan thos so/ /byung chub sems dpa'ang rnam gsum ste/ /sangs rgyas la ni mtshan nyid med/ /sems can dag gi sems sems la/ /sangs rgyas gzugs ni rab tu snang / /brtags pa yi ni</text></item>
<item><p>184a1</p><section>mdo sde</section><text>dngos po med/ /gzhan gyi dbang ni yod pa ste/ /sgro 'dogs pa dang skur pa ni/ /rnam par brtags na 'jig par 'gyur/ /gal te brtags pa'i dngos med la/ /gzhan gyi dbang gi dngos yod na/ /dngos po med par</text></item>
<item><p>184a2</p><section>mdo sde</section><text>dngos por 'gyur/ /dngos po dngos med las byung 'gyur/ /kun tu brtags la gnas bcas te/ /gzhan gyi dbang ni dmigs par 'gyur/ /ming dang mtshan ma 'brel pa las/ /kun tu brtags pa 'byung bar 'gyur/ /brtags</text></item>
<item><p>184a3</p><section>mdo sde</section><text>pa shin tu ma grub na/ /gzhan las byung ba ma yin no/ /dam pa'i don gyi ngo bo nyid/ /dag pa de tshe shes par 'gyur/ /kun tu rtog pa rnam pa bcu/ /gzhan gyi dbang ni rnam pa drug /so so rang rig de bzhin nyid/ /de yi phyir na khyad</text></item>
<item><p>184a4</p><section>mdo sde</section><text>med do/ /chos lnga de bzhin nyid yin te/ /rang bzhin gsum yang de bzhin no/ /rnal 'byor can gyis de bsgoms na/ /de bzhin nyid las mi 'da'o/ /skar ma dang ni sprin lta bur/ /nyi ma zla ba 'dra ba dang / /bag chags las</text></item>
<item><p>184a5</p><section>mdo sde</section><text>byung snang 'dra ba/ /mi rnams kyi ni sems snang ngo / /'byung ba 'di dag lus ma red/ /mtshan nyid med cing mtshan gzhi med/ /ji ste 'byung ba'i 'byung yin la/ /gzugs ni 'byung las gyur y-in na/ /'byung ba chen po yang dag min/ /</text></item>
<item><p>184a6</p><section>mdo sde</section><text>'byung las byung las gyur pa med/ /'byung ba chen po rgyu yin te/ /'bras bu sa dang chu la sogs/ /rdzas dang btags dang gzugs rnams dang / /sgyu ma'i rnam byas de bzhin te/ /rmi lam dri za'i grong gi gzugs/ /smig rgyu ba</text></item>
<item><p>184a7</p><section>mdo sde</section><text>dang lnga yin no/ /'dod pa can ni rnam lnga dang / /rigs kyang de bzhin lnga yin te/ /theg pa lnga dang theg pa med/ /mya ngan 'das pa rnam drug yin/ /phung po tha dad nyi shu bzhi/ /gzugs kyang rnam pa brgyad du 'gyur/ /</text></item>
<item><p>184a8</p><section>mdo sde</section><text>sangs rgyas nyi shu rtsa bzhi yin/ /rgyal ba'i sras ni rnam pa gnyis/ /tshul yang brgya po rtsa brgyad de/ /de bzhin nyan thos rnam gsum mo/ /sangs rgyas rnams kyi zhing gcig ste/ /de bzhin sangs rgyas gcig tu 'gyur/ /</text></item>
<item><p>184b1</p><section>mdo sde</section><text>rnam par grol ba de bzhin gsum/ /sems kyi rgyud ni rnam pa bzhi/ /nga yi bdag med rnam pa drug /shes par bya ba'ang rnam pa bzhi/ /rgyu rnams dang ni bral gyur pa/ /lta ba'i nyes pa rnam par spangs/ /so so rang rig mi g.yo ba/ /</text></item>
<item><p>184b2</p><section>mdo sde</section><text>theg pa chen po bla na med/ /skye ba dang ni mi skye ba/ /rnam pa brgyad dang rnam dgur 'gyur/ /gcig dang rim gyis rtogs pa ste/ /grub pa'i mtha'ang gcig nyid do/ /gzugs med khams ni rnam pa brgyad/ /bsam gtan</text></item>
<item><p>184b3</p><section>mdo sde</section><text>tha dad rnam pa drug /rang rgyal sras po rnams kyis ni/ /'byung ba rnam pa bdun du 'gyur/ /dus gsum po yang yod ma yin/ /rtag pa dang ni mi rtag med/ /byed dang las dang 'bras bu rnams/ /rmi lam gyi ni bya ba bzhin/ /</text></item>
<item><p>184b4</p><section>mdo sde</section><text>sangs rgyas nyan thos rgyal ba'i sras/ /thog ma tha mar 'byung ba med/ /sems kyi snang dang bral ba ste/ /rtag tu sgyu ma'i chos dang 'dra/ /rum dang 'khor lo skye de bzhin/ /'byung dang dga' ldan gyi gnas dang / /zhing</text></item>
<item><p>184b5</p><section>mdo sde</section><text>kun tu ni gshegs par yang / /snang yang mngal nas skye ba min/ /'pho dang rgyu dang sems can dang / /de bzhin ston dang mya ngan 'das/ /bden pa dang ni zhing rtogs pa/ /rkyen rnams kyis ni 'phangs pa yin/ /'jig rten dang</text></item>
<item><p>184b6</p><section>mdo sde</section><text>ni nags tshal gling / /mu stegs 'pho dang bdag med dang / /bsam gtan theg gnas thob pa dang / /'bras bu'i spyod yul bsam mi khyab/ /zla ba skar ma'i rigs rnams dang / /rgyal po'i rigs dang lha yi rnams/ /</text></item>
<item><p>184b7</p><section>mdo sde</section><text>gnod sbyin dri za'i rigs rnams ni/ /las las skyes shing srid las byung / /bsam gyis mi khyab 'gyur ba na/ /shi 'pho bag chags ldan pa ste/ /shi 'phor snang ba chad na ni/ /nyon mongs dra ba 'gag par 'gyur/ /</text></item>
<item><p>184b8</p><section>mdo sde</section><text>ba lang lug dang bran rnams dang / /de bzhin glang po rta la sogs/ /nor dang 'bru dang gser rnams dang / /zhing gi dngos por rnam par rtog /khri dag la'ang nyal mi bya/ /sa la yang ni mi bsku'o/ /gser dang dngul dang</text></item>
<item><p>185a1</p><section>mdo sde</section><text>khar ba dang / /zangs kyi lhung bzed mi bcang ngo / /snam bu sngon por btsos pa dang / /ba lang lci ba ngur smrig dang / /sa dang 'bras bu lo ma yis/ /rnal 'byor rtag tu dkar po bsgyur/ /lcags dang rdo dang kham pa dang / /dung dang shel</text></item>
<item><p>185a2</p><section>mdo sde</section><text>las byas pa yi/ /ma ga d+ha yi bre gang tshad/ /lhung bzed rnal 'byor can gyis bcang / /dgu po gos dra'i gri yang ni/ /sor bzhi pa yi tshad du bya/ /rnal 'byor gzhol ba'i rnal 'byor pas/ /bzo yi rig pa mi bslab bo/ /rnal 'byor</text></item>
<item><p>185a3</p><section>mdo sde</section><text>zhugs pa'i rnal 'byor pas/ /nyo dang btsong bar mi bya'o/ /kun dga'i khyim pas de byas te/ /de ni chos su ngas bshad do/ /dbang po bsdams shing don shes pas/ /mdo dang 'dul la de bzhin te/ /khyim pa dang ni ma 'dres par/ /</text></item>
<item><p>185a4</p><section>mdo sde</section><text>rnal 'byor can la de ngas bshad/ /stong pa'i khyim 'am dur khrod dam/ /shing gi drung dang phug rnams dang / /bla gab med pa 'am sog khrod du/ /rnal 'byor can gyis gnas bca'o/ /dur khrod du 'am gzhan gang du'ang / /rtag par gos</text></item>
<item><p>185a5</p><section>mdo sde</section><text>gsum bgo bar bya/ /gang yang bde bar byin pa dag /gos kyi phyir ni sbyar bar bya/ /slongs mo'i zas la gzhol byas te/ /gnya' shing gang du blta bar bya/ /me tog la ni bung ba ltar/ /de ltar bsod snyoms spyad par</text></item>
<item><p>185a6</p><section>mdo sde</section><text>bya/ /mang po'i tshogs dang 'dres pa dang / /dge slong ma dang gang 'dres pa/ /'dres par gyur pa'i 'tsho ba de/ /rnal 'byor can la rung ma yin/ /rnal 'byor gzhol ba'i rnal 'byor pas/ /rgyal po dang ni rgyal po'i bu/ /de bzhin blon po</text></item>
<item><p>185a7</p><section>mdo sde</section><text>tshong dpon la/ /zas kyi phyir ni bsten mi bya/ /shi dang btsas pa'i khyim zas dang / /dga' dang mdza' dang ldan pa dang / /dge slong dge slong ma dang 'dres/ /rnal 'byor can la de mi rung / /du ba gar 'thul gtsug lag khang / /cho ga</text></item>
<item><p>185a8</p><section>mdo sde</section><text>bzhin du rtag 'tshed dang / /bdag gi phyir ni gang byas pa/ /rnal 'byor can la de mi rung / /'jig rten mtshan gzhi mtshan ldan la/ /skye dang 'jig las grol ba dang / /yod dang med kyi phyogs spangs pa/ /rnal 'byor can gyis</text></item>
<item><p>185b1</p><section>mdo sde</section><text>rnal 'byor bsgoms/ /gal te skye bar mi rtog na/ /ting nge 'dzin dang stobs rnams dang / /mngon par shes dang dbang ldan gyis/ /rnal 'byor par ni myur du 'gyur/ /rdul phran dus dang gtso bo dang / /byed pa las kyang mi rtog go/ /</text></item>
<item><p>185b2</p><section>mdo sde</section><text>'jig rten rgyu rkyen las byung bar/ /rnal 'byor pas ni mi brtag go/ /'jig rten rang gi rtog pas brtags/ /sna tshogs bag chags dag las byung / /srid pa sgyu ma rmi 'dra bar/ /rnal 'byor can gyis rtag tu ltos/ /</text></item>
<item><p>185b3</p><section>mdo sde</section><text>sgro 'dogs pa dang skur pa y-is/ /spangs par lta ba rtag tu ste/ /zhi ba'i lam ni dger song nas/ /rnal 'byor sna tshogs rtsom par byed/ /lus dang longs spyod gnas 'dra bar/ /srid pa gsum la ma rtogs shig /</text></item>
<item><p>185b4</p><section>mdo sde</section><text>zas kyi bya ba byas pa dang / /bsam pa med par lus bsrang nas/ /sangs rgyas dang ni byang chub la/ /yang dang yang du phyag 'tshal te/ /rnal 'byor shes pas mdo 'dul dang / /'thad pas yang dag bsdus nas ni/</text></item>
<item><p>185b5</p><section>mdo sde</section><text>chos lnga dang ni rang sems dang / /bdag med pa la rnam par sgoms/ /so so rang rig chos nyid gtsang / /sa rnams dang ni sangs rgyas sa/ /rnal 'byor can gyis de bsgoms na/ /pad mo che la dbang bskur</text></item>
<item><p>185b6</p><section>mdo sde</section><text>'gyur/ /'gro ba kun tu rab 'khyams pas/ /srid pa la ni skyo ba'-i yid/ /rnal 'byor can gyis brtson byas na/ /nyi ma zla ba'i dbyibs 'dra dang / /'od dang pad mo lta bu dang / /ri mo nam mkha'i me 'dra mthong /</text></item>
<item><p>185b7</p><section>mdo sde</section><text>mtshan ma sna tshogs de dag ni/ /mu stegs can lam khrid par byed/ /nyan thos dag dang rang rgyal gyi/ /spyod yul du yang ltung bar byed/ /'di dag thams cad rnam spangs shing / /snang ba med par nam gyur pa/</text></item>
<item><p>185b8</p><section>mdo sde</section><text>de tshe sangs rgyas lha yi phyag /thams cad zhing nas byung ba yis/ /de yi mgo la nyug mdzad de/ /yang dag rjes su 'gro ba'i ltas/ /rgyu med pa las dngos po ni/ /rtag dang chad pa spangs pa yi/</text></item>
<item><p>186a1</p><section>mdo sde</section><text>yod med phyogs bral yod do zhes/ /dbu mar rnam par rtog par 'gyur/ /rgyu med par ni smra bas ni/ /rgyu med chad par lta bar rtog /phyi rol dngos po ma rtogs phyir/ /dbu ma 'jig par byed par 'gyur/ /chad</text></item>
<item><p>186a2</p><section>mdo sde</section><text>pa'i lta bar 'gyur snyam pas/ /dngos po 'dzin pa mi gtong ste/ /skur pa dang ni sgro 'dogs pas/ /dbu ma dag ni ston par 'gyur/ /sems tsam du ni rtogs pa dang / /phyi rol dngos po rnam bsal bas/ /rnam par</text></item>
<item><p>186a3</p><section>mdo sde</section><text>rtog pa rnam ldog ste/ /lam de nyid ni dbu ma'o/ /sems tsam yin te snang ba med/ /snang ba med pas mi skye ste/ /dbu ma yi ni lam 'di yang / /nga dang gzhan dag gis kyang bshad/ /skye ba dang ni mi skye dang / /</text></item>
<item><p>186a4</p><section>mdo sde</section><text>dngos dang dngos med stong pa dang / /dngos po rang bzhin med pa ni/ /gnyis po de dag rnam mi brtag /rnam par rtog pa 'jug med pas/ /byis pa rnams ni thar par rtog /sems 'jug pa ni ma rtogs pas/ /</text></item>
<item><p>186a5</p><section>mdo sde</section><text>'dzin pa gnyis ni spong mi 'gyur/ /rang gi sems snang rtogs pa'i phyir/ /'dzin pa rnam gnyis spong bar 'gyur/ /spong dang yongs su 'dzin pa ni/ /rnam rtog 'jig par byed ma yin/ /sems snang yongs su shes</text></item>
<item><p>186a6</p><section>mdo sde</section><text>pa'i phyir/ /rnam par rtog pa mi 'jug go/ /rnam par rtog pa mi 'jug pa/ /de bzhin nyid ni sems spangs pa'o/ /mu stegs can gyi nyes spangs pa/ /'jug pa gal te snang gyur na/ /ldog pa 'jug par m-i byed pas/</text></item>
<item><p>186a7</p><section>mdo sde</section><text>mkhas pa dag gis de bzung ngo / /de rtogs phyir ni sangs rgyas su/ /nga dang sangs rgyas gzhan gyis bshad/ /rnam pa gzhan du rtog na ni/ /mu stegs can gyi smra bar 'gyur/ /mi skye ba la skye ba mang / /shi 'phos med</text></item>
<item><p>186a8</p><section>mdo sde</section><text>cing 'chi 'phor 'gyur/ /zhing rnams bye bar cig car yang / /chu yi zla ba bzhin du snang / /gcig dang mang por gyur nas ni/ /me yang 'bar zhing char yang 'bebs/ /sems la sems kyir gyur nas ni/ /de dag sems</text></item>
<item><p>186b1</p><section>mdo sde</section><text>tsam du yang smra/ /sems rnams la ni sems tsam dang / /sems med par ni sems las byung / /rnam pa sna tshogs gzugs dang dbyibs/ /sems tsam du ni rtogs par rig /thub dbang dang ni nyan thos gzugs/ /</text></item>
<item><p>186b2</p><section>mdo sde</section><text>rang rgyal dang yang 'dra ba dang / /rnam pa mang po'i gzugs gzhan gyis/ /sems tsam du ni de dag smra/ /gzugs med pas ni gzugs med gzugs/ /dmyal ba pa la dmyal ba'i gzugs/ /sems tsam gyi ni rgyu dag</text></item>
<item><p>186b3</p><section>mdo sde</section><text>kyang / /sems can rnams la ston par byed/ /de dag shin tu gyur nas ni/ /sgyu ma 'dra ba'i ting 'dzin dang / /yid kyi lus dang de bzhin te/ /dbang dang sa bcu rnams kyang 'thob/ /rang gi rnam rtog phyin ci log /spros pa dang</text></item>
<item><p>186b4</p><section>mdo sde</section><text>ni g.yo ba dang / /thos mthong shes dang rtogs pa dang / /'du shes dag gis bus pa bcings/ /gzhan gyi dbang ni mtshan ma ste/ /gang ming de ni kun brtags pa/ /kun rtog pa dang mtshan ma ni/ /gzhan gyi dbang las shin</text></item>
<item><p>186b5</p><section>mdo sde</section><text>tu 'byung / /blo yis rab tu gzhig nas ni/ /brtag pa med cing dbang yang med/ /grub pa'i dngos po yod med na/ /ji ltar blo yis rnam par brtag /yod dang med pa spangs pa yi/ /grub pa yi ni dngos pa yod/ /dngos po</text></item>
<item><p>186b6</p><section>mdo sde</section><text>yod med rnam grol ba'i/ /rang bzhin gnyis su ji ltar 'gyur/ /kun tu brtags pa'-i rang bzhin la/ /rang bzhin dag ni gnyis gnas te/ /brtags pa rnam pa sna tshogs snang / /rnam dag 'phags pa'i spyod yul lo/ /</text></item>
<item><p>186b7</p><section>mdo sde</section><text>brtags pa sna tshogs snang ba la/ /gzhan gyi dbang zhes rtog byed de/ /rnam pa gzhan du rtog na ni/ /mu stegs smra la gnas par 'gyur/ /rtog pas brtags shes bshad pa ste/ /mthong phyir rgyu las byung ba yin/ /</text></item>
<item><p>186b8</p><section>mdo sde</section><text>rnam rtog gnyis las grol ba ni/ /rdzogs pa nyid kyang de yin no/ /'phags pa lang kar gshegs pa/ / bam po dgu pa ste tha ma// //zhing dang sangs rgyas sprul pa dang / /theg pa gcig dang</text></item>
<item><p>187a1</p><section>mdo sde</section><text>de bzhin gsum/ /mya ngan 'das dang nga med de/ /thams cad stong pa skye spangs pa'o/ /sangs rgyas bye brag sum bcu drug /bye brag dag ni bcu pa dang / /sems can so so'i sems rgyud rnams/ /de dag zhing gi snod</text></item>
<item><p>187a2</p><section>mdo sde</section><text>yin no/ /ji ltar brtags pa'i dngos po ni/ /sna tshogs blta bar snang mod kyi/ /sna tshogs nyid ni de la med/ /'gro ba de bzhin chos sangs rgyas/ /chos kyi sangs rgyas sangs rgyas yin/ /lhag ma de yi sprul pa'o/ /sems</text></item>
<item><p>187a3</p><section>mdo sde</section><text>can rang gi sa bon rgyud/ /sangs rgyas snang bar mthong ba'o/ /mtshan ma 'brel las nor ba yi/ /rnam par rtog pa rab tu 'jug /rtog las de bzhin nyid gzhan min/ /mtshan ma las kyang rnam rtog min/ /rang bzhin gyi</text></item>
<item><p>187a4</p><section>mdo sde</section><text>dang rdzogs longs spyod/ /'phrul pa dang ni sprul pa gang / sangs rgyas mang po sum bcu drug /rang bzhin gyi ni sangs rgyas yin/ /sngon po dmar po lan tshwa dang / /dung dang 'o ma kha ra dang / /bska ba'i 'bras bu me tog</text></item>
<item><p>187a5</p><section>mdo sde</section><text>sogs/ /ji ltar nyi las 'od zer dang / /rgya mtsho rlabs dang ldan pa ni/ /mi gcig tha dad ma yin te/ /sems dang lhan cig ldan pa yi/ /rnam shes bdun po de bzhin no/ /rgya mtsho yongs su gyur pa ni/ /dba'</text></item>
<item><p>187a6</p><section>mdo sde</section><text>rlabs sna tshogs de dag ste/ /rnam par shes shes bya ba ste/ /kun gzhi de bzhin sna tshogs 'byung / /sems dang yid dang rnam shes pa/ /mtshan nyid don du rab tu brtag /brgyad po tha dad ma yin mtshan/ /mtshan gyi</text></item>
<item><p>187a7</p><section>mdo sde</section><text>gzhi med mtshan nyid med/ /rgya mtsho dang ni dba' rlabs rnams/ /ji ltar khyad par med pa ltar/ /de bzhin sems la rnam shes dag /yongs su gyur pa mi rnyed do/ /sems kyis las rnams sogs par byed/ /</text></item>
<item><p>187a8</p><section>mdo sde</section><text>yid kyis kyang ni rnam par sogs/ /rnam par shes pas rnam par rig /lnga pa snang la rtag par byed/ /sngon po dmar po'i rnam par ni/ /mi yi rnam par shes par gda'/ /dba' rlabs sems dang chos 'thun pa/ /</text></item>
<item><p>187b1</p><section>mdo sde</section><text>ji srid thub chen bshad du gsol/ /sngon po dmar po'i rnam pa rnams/ /dba' rlabs dag la ma mchis la/ /mtshan nyid don du byis pa la/ /sems kyi 'jug pa dag kyang bshad/ /de la 'jug pa med pa ste/ /rang gi sems</text></item>
<item><p>187b2</p><section>mdo sde</section><text>ni gzung ba spangs/ /gzung ba yod na 'dzin pa yang / /dba' rlabs 'thun par bsgrub par 'gyur/ /lus dang longs spyod gnas lta bur/ /mi yi rnam par shes pa snang / /de phyir de yi 'jug pa ni/ /dba' rlabs dag dang</text></item>
<item><p>187b3</p><section>mdo sde</section><text>'dra bar snang / /dba' rlabs dngos por rgya mtsho ni/ /gar byed rnam par reg 'gyur na/ /kun gzhi 'jug pa de bzhin du/ /ci yi phyir ni blos mi rig /byis pa blo dang mi ldan pas/ /kun gzhi rgya mtsho ji bzhin du/ /</text></item>
<item><p>187b4</p><section>mdo sde</section><text>dba' rlabs 'byung ba'i chos 'thun phyir/ /dpe yis nye bar sbyar ba yin/ /bzang ngan bar ma'i skye bo la/ /gdugs 'char 'gyur ba ji bzhin du/ /de bzhin 'jig rten sgron ma khyod/ /byis pa rnams la yang dag ston/ /</text></item>
<item><p>187b5</p><section>mdo sde</section><text>chos la rab tu zhugs mdzad cing / /ji slad de bzhin nyid mi gsung / /de ste de bzhin nyid gsung na/ /sems la de bzhin nyid ma mchis/ /ji ltar rgya mtsho'i dba' rlabs dang / /me long rmi lam ji bzhin du/ /cig cha'i</text></item>
<item><p>187b6</p><section>mdo sde</section><text>dus su snang ba ltar/ /de bzhin sems kyang rang yul la/ /yul rnams dang ni mi ldan pas/ /rim gyis 'jug pas rab tu 'byung / /rnam par shes pas rnam par rig /yid kyis kyang ni rlom sems byed/ /lnga po</text></item>
<item><p>187b7</p><section>mdo sde</section><text>rnams la snang bar mngon/ /mnyam par bzhag la rim pa med/ /ri mo'i mkhan po la la 'am/ /ri mo'i slob ma ji lta bur/ /ri mo'i don du tshon 'gyid pa/ /nga yi bshad pa de dang 'dra/ /tshon la ri mo yod pa min/</text></item>
<item><p>187b8</p><section>mdo sde</section><text>pir la med cing snod la med/ /sems can rnams ni drang ba'i phyir/ /tshon gyi ri mo rnam par brtag /yang dag yi ge spangs pa ste/ /bshad pa dag ni 'khrul pa'o/ /chos rnams la ni gnas bcas shing / /rnal 'byor</text></item>
<item><p>188a1</p><section>mdo sde</section><text>can la yang dag bstan/ /so so rang rig yang dag nyid/ /rtog dang brtag bya spangs pa ni/ /rgyal sras rnams la bstan pa yi/ /byis pa rnams la rnam gzhan bshad/ /ji ltar sgyu ma sna tshogs dag /snang yang</text></item>
<item><p>188a2</p><section>mdo sde</section><text>yod pa ma yin pa/ /bshad pa sna tshogs 'khrul pa yang / /de bzhin du na bshad pa yin/ /gzhan la gang zhig bstan pa de/ /gzhan la bshad pa ma yin te/ /ji ltar nad pa nad pa la/ /sman pas sman rnams gtong ba</text></item>
<item><p>188a3</p><section>mdo sde</section><text>ltar/ /sangs rgyas de bzhin sems can la/ /sems tsam du'ang rab tu gsung / /phyi rol bag chags sa bon gyis/ /rnam par rtog pa rab tu 'byung / /gang gis 'dzin pa dbang yin te/ /gang bzung de ni brtags pa</text></item>
<item><p>188a4</p><section>mdo sde</section><text>yin/ /phyi rol dmigs pa bzung byas shing / /sems la'ang brten te skye bar 'gyur/ /nor pa rnam pa gnyis 'byung ste/ /gsum pa yi ni rgyu med do/ /gang las nor pa 'byung ba dang / /gang la brten te 'byung ba ni/</text></item>
<item><p>188a5</p><section>mdo sde</section><text>sems la bcu gnyis bcwa brgyad drug /de yi phyir ni ngas bshad do/ /bdag gi sa bon gzung 'brel las/ /bdag tu 'dzin pa rab tu 'byung / /sems ni brtag byar 'jug pa yis/ /chos su 'dzin pa spong bar</text></item>
<item><p>188a6</p><section>mdo sde</section><text>'gyur/ /kun gzhi rnam par shes pa las/ /rnam par shes pa gang 'byung ba/ /nang gi skye mched rnams yin te/ /snang ba gang yin phyi rol to/ /ji ltar mi mkhas pa rnams kyis/ /skar dang skrar gzung rmi lam</text></item>
<item><p>188a7</p><section>mdo sde</section><text>gzugs/ /'dus byas pa dang 'dus ma byas/ /rtag par rtog ste de med do/ /ji ltar dri za'i grong khyer dang / /sgyu ma dang ni smig rgyu'i chu/ /med bzhin du ni snang ba ltar/ /de bzhin gzhan gyi dbang yin no/ /bdag dang</text></item>
<item><p>188a8</p><section>mdo sde</section><text>dbang por gdags pa ni/ /ngas ni sems la mi bshad de/ /sems dang yid dang rnam shes pa/ /rang gi mtshan ny-id bral ba'o/ /sems dang yid dang rnam shes dang / /de bzhin bdag med rnam gnyis dang / /chos lnga</text></item>
<item><p>188b1</p><section>mdo sde</section><text>dag dang rang bzhin rnams/ /de ni sangs rgyas spyod yul yin/ /mtshan nyid kyis ni gsum du 'gyur/ /bag chags gcig gi rgyu las byung / /ji ltar tshon rtsi gcig pu yang / /rtsig pa la ni sna tshogs snang / /sems dang bdag med gnyis</text></item>
<item><p>188b2</p><section>mdo sde</section><text>po dang / /yid dang rnam par shes pa dang / /rang bzhin rnams dang chos lnga po/ /de dag nga yi rigs la med/ /sems kyi mtshan nyid bral ba dang / /rnam par shes dang yid spangs shing / /chos kyi rang bzhin med pa ni/ /de bzhin</text></item>
<item><p>188b3</p><section>mdo sde</section><text>gshegs pa'i rigs yin no/ /lus dang ngag dang yid rnams kyis/ /de la dge bar bya ma yin/ /de bzhin gshegs rigs dag pa ste/ /kun tu rgyu ba spangs pa'o/ /mngon par shes dang dbang gis dag /ting nge 'dzin dang stobs</text></item>
<item><p>188b4</p><section>mdo sde</section><text>kyis brgyan/ /yid kyi lus ni sna tshogs pa/ /de bzhin gshegs pa'i dge ba'i rigs/ /so so rang rig dri ma med/ /rgyu yi mtshan nyid spangs pa ste/ /sa brgyad pa dang sangs rgyas sa/ /de bzhin gshegs pa'i rigs yin no/</text></item>
<item><p>188b5</p><section>mdo sde</section><text>legs pa'i blo gros ring du song / /chos sprin de bzhin gshegs pa'i yang / /de dag sangs rgyas rnams kyi rigs/ /lhag ma theg pa gnyis 'thob byed/ /sems can rgyud kyi bye brag dang / /mtshan nyid phyir yang byis pa la/ /</text></item>
<item><p>188b6</p><section>mdo sde</section><text>sems kyi dbang du 'gro ba'i sa/ /bdun po sangs rgyas rnams kyis bshad/ /ngag lus sems kyi gnas ngan len/ /sa bdun la ni mi 'jug ste/ /sa brgyad la ni de y-i gnas/ /rmi lam chu bo mtshungs shing 'dra/</text></item>
<item><p>188b7</p><section>mdo sde</section><text>sa brgyad dang ni lnga pa la/ /bzo dang rig dang sgyu rtsal rnams/ /rgyal sras rnams ni shes byed cing / /srid pa'i gnas na rgyal po'ang byed/ /skye dang mi skye stong mi stong / /blo ldan gyis ni brtag mi bya/ /rang bzhin nyid</text></item>
<item><p>188b8</p><section>mdo sde</section><text>dang rang bzhin med/ /sems tsam la ni yod pa min/ /yang dag 'di 'o yang dag 'di/ /'di ni log ces brtag bya ba/ /rang rgyal nyan thos rnams la bshad/ /rgyal ba'i sras la ma yin no/ /sems tsam la</text></item>
<item><p>189a1</p><section>mdo sde</section><text>ni yod min te/ /yod dang med pa yod las min/ /skad cig pa dang mtshan nyid med/ /brtags pa dang ni rdzas kyang med/ /kun rdzob tu ni dngos rnams yod/ /don dam du ni rang bzhin med/ /rang bzhin</text></item>
<item><p>189a2</p><section>mdo sde</section><text>med la gang nor ba/ /de ni kun rdzob bden pa yin/ /chos rnams thams cad med pa la/ /nga yis rab tu gdags pa byas/ /byis pa rnams kyi brjod spyod ni/ /yang dag rnam par spangs pa yin/ /brjod pa las</text></item>
<item><p>189a3</p><section>mdo sde</section><text>byung dngos po yi/ /don gyi spyod yul yod pa'o/ /brjod pa las byung dngos po dag /lta bas yod pa ma yin no/ /brtsig pa med par ri mo dang / /spong dum la sogs spangs grib ltar/ /de bzhin kun gzhi</text></item>
<item><p>189a4</p><section>mdo sde</section><text>dag pa ni/ /rlabs kyis rnam par m-i mdzes so/ /sems ni gar mkhan bzhin du gnas/ /yid ni bzhad gad pa 'dra ste/ /lnga dang bcas pa'i rnam par shas/ /snang ba tshon dang 'dra bar rtog /chos bstan rgyu dang 'dra ba dang / /</text></item>
<item><p>189a5</p><section>mdo sde</section><text>rgyu dang 'dra bas gang sprul pa/ /de dag ngo ba'i sangs rgyas yin/ /lhag ma sprul pa'i sku yin no/ /snang ba rnam pa sna tshogs med/ /sems ni snang bas rab tu rmongs/ /lus dang longs spyod gnas 'dra bar/ /mi</text></item>
<item><p>189a6</p><section>mdo sde</section><text>rnams la ni kun gzhi snang / /sems dang yid dang rnam shes dang / /rang bzhin dang ni chos lnga dang / /bdag med gnyis po dag pa ni/ /rnam par 'dren pa rab tu 'chad/ /rdzogs pa'i sangs rgyas gang 'chad pa/ /so so</text></item>
<item><p>189a7</p><section>mdo sde</section><text>rang rig spyod yul ni/ /rtog ge can gyi yul ma yin/ /nyan thos rnams kyi'ang ma yin no/ /ring dang thung las sogs 'brel pa/ /gcig gis gcig ni rab tu 'jug /yod par sgrub pa med pa ste/ /med par</text></item>
<item><p>189a8</p><section>mdo sde</section><text>sgrub pa yod pa yin/ /rdul phran du ni rdzas gzhigs shing / /gzugs la rnam par mi rtog go/ /sems tsam du ni rnam gzhag pa/ /lta ba ngan pas mi dad do/ /stong pa rnam par rtog tsam 'am/ /stong pa ma yin zhes pa</text></item>
<item><p>189b1</p><section>mdo sde</section><text>ni/ /de nyid yod dang med rtog pa/ /brtag par bya ba'i don med do/ /yon tan rdul phran rdzas 'dus pas/ /byis pa rnams ni gzugs la rtog /rdul phran re re yod pa min/ /de yi phyir yang don med do// sna tshogs skra shad</text></item>
<item><p>189b2</p><section>mdo sde</section><text>'dzings dang sgyu/ /rmi lam dri za'i grong khyer dang / /mgal me dang ni smig rgyu rnams/ /med kyang mig la rab tu snang / /rtag dang mi rtag de bzhin gcig /gnyis dang gnyis min de bzhin te/ /thog ma med kyi</text></item>
<item><p>189b3</p><section>mdo sde</section><text>nyes 'brel ba/ /byis pa gti mug rtog par byed/ /theg pa rnam par gzhag med de/ /theg pa gcig tu ngas bshad do/ /byis pa rnams ni drang ba'i phyir/ /theg pa tha dad ngas bshad do/ /de bzhin rnam par grol</text></item>
<item><p>189b4</p><section>mdo sde</section><text>gsum dang / /chos la bdag med pa nyid dang / /mnyam nyid ye shes nyon mongs min/ /de dag rnam par grol bas spangs/ /ji ltar shing ni rgya mtsho la/ /rlabs kyis rnam par g.yeng ba ltar/ /de bzhin nyan thos</text></item>
<item><p>189b5</p><section>mdo sde</section><text>rmongs pa yang / /mtshan nyid kyis kyang rnam par g.yengs/ /mthar phyin pa ni de la med/ /phyir yang ldog par mi 'gyur te/ /ting nge 'dzin gyi lus thob nas/ /bskal pa'i bar du mi sad do/ /bag chags nyon mongs pa</text></item>
<item><p>189b6</p><section>mdo sde</section><text>dang 'brel/ /kun nas ldang dang rnam par bral/ /de dag ting 'dzin myos pas myos/ /zag med pa yi dbyings na 'khod/ /ji ltar skyes bu ra ro ba/ /chang med nas ni sangs 'gyur ltar/ /nga yi sangs rgyas chos kyi sku/ /</text></item>
<item><p>189b7</p><section>mdo sde</section><text>de dag de tshe 'thob par 'gyur/ /ji ltar glang po 'dam bying ba/ /phan tshun du ni mi rgyug ltar/ /ting nge 'dzin gyi 'dam bying ba'i/ /nyan thos rnams ni de bzhin 'khod/ /mi yi dbang po byin rlabs las/ /dbang bskur</text></item>
<item><p>189b8</p><section>mdo sde</section><text>ting 'dzin dag la sogs/ /smon lam dag gis rnam sbyangs pa/ /dang po dang ni bcu por 'byung / /ri bong rwa dang nam mkha' dang / /mo sham bu yang de bzhin te/ /med bzhin tshig tu brjod pa ltar/ /dngos la rtog pa'ang de bzhin no/</text></item>
<item><p>190a1</p><section>mdo sde</section><text>'jig rten bag chags rgyu las byung / /gang na'ang med min yod med min/ /bdag med chos mkhas gang dag gis/ /mthong na rnam par grol bar 'gyur/ /ming ni btags pa'i rang bzhin te/ /gzhan las</text></item>
<item><p>190a2</p><section>mdo sde</section><text>byung ba dbang las skyes/ /de bzhin nyid n-i grub par ngas/ /mdo dang mdo las rtag tu bshad/ /tshig dang yi ge mang po dang / /ming dag la yang bye brag tu/ /byis pa blo ngan chags pa ni/ /ji ltar 'dam la glang chen bzhin/ /lha yi theg</text></item>
<item><p>190a3</p><section>mdo sde</section><text>pa tshangs theg dang / /nyan thos kyi yang de bzhin du/ /rang rgyal de bzhin gshegs pa'i ste/ /theg pa de rnams ngas bshad do/ /ji srid sems 'jug bar du ni/ /theg pa rnams la thug pa med/ /sems ni rab tu gyur pa ni/ /theg</text></item>
<item><p>190a4</p><section>mdo sde</section><text>pa med cing 'gro ba'ang med/ /sems dang rnam rtog rnam rig dang / /yid dang rnam shes nyid kyang ste/ /kun gzhi srid gsum g.yo ba rnams/ /de dag sems kyi rnam grangs yin/ /tshe dang drod dang rnam shes dang / /kun gzhi srog</text></item>
<item><p>190a5</p><section>mdo sde</section><text>gi dbang po dang / /yid dang yid kyi rnam shes pa/ /rnam par rtog pa'i bye brag go/ /sems kyis su ni lus 'dzin te/ /yid ni rtag tu rlom sems byed/ /rnam par shes pa sems yul la/ /rnam shes bcas pas bye brag 'byed/ /</text></item>
<item><p>190a6</p><section>mdo sde</section><text>sred pa dag ni mar bshad de/ /ma rig pa yang phar shes so/ /rnam shes yul rnams rig pas na/ /sangs rgyas su ni de ngas bstan/ /bag la nyal ni dgra bcom ste/ /phung po lnga 'dus dge 'dun no/ /mtshams med par ni mtshams</text></item>
<item><p>190a7</p><section>mdo sde</section><text>bcad pas/ /de ni mtshams med las yin no/ /bdag med gnyis dang nyon mongs rnams/ /de bzhin sgrib pa gnyis po dang / /shi 'pho bsam gyis mi khyab pa/ /thob pas de bzhin gshegs pa yin/ /grub pa'i mtha' dang tshul</text></item>
<item><p>190a8</p><section>mdo sde</section><text>rnams dang / /so so rang rig bstan pa yang / /bye brag shes pa sus mthong ba/ /de dag rtog pa'i dbang mi 'gro/ /ji ltar byis pas brtags pa ltar/ /dngos po la ni bden med na/ /dngos po med par mthar m-in par/ /rtog ge can</text></item>
<item><p>190b1</p><section>mdo sde</section><text>dag cis mi 'dod/ /skye dang 'jig par 'brel pa yi/ /'dus byas rab tu mthong ba ni/ /lta ba gnyis po rgyas par byed/ /rkyen rnams shes pa ma yin no/ /mya ngan 'das pa yid spangs pa/ /gcig pu de ni bden pa yin/ /'jig rten</text></item>
<item><p>190b2</p><section>mdo sde</section><text>brtags pa sgyu ma dang / /chu skyes phung ltar blta bar bya/ /'dod chags dang ni zhe sdang dang / /gti mug yod de gang zag med/ /phung po rnams ni srid las byung / /rmi lam dag dang 'dra ba yod/ /gang gi nub mo thugs su chud/ /</text></item>
<item><p>190b3</p><section>mdo sde</section><text>gang la yongs su mya ngan 'das/ /ngas ni de yi bar du yang / /cung zad bstan pa'ang ma yod do/ /so so rang chos lugs rnams la/ /dgongs nas rab tu ngas bshad de/ /nga dang sangs rgyas de dag gis/ /cung zad bye brag byas pa med/ /bdag ni rdzas</text></item>
<item><p>190b4</p><section>mdo sde</section><text>dang 'dra bar yod/ /phung po rnams ni mtshan nyid spangs/ /dngos por phung po yod pa ste/ /de dag la ni bdag med do/ /nyon mongs bag la nyal bcas pas/ /so sor rnam par sgom pa dang / /'gro ba rang gi sems mthong na/</text></item>
<item><p>190b5</p><section>mdo sde</section><text>sdug bsngal kun las thar par 'gyur/ /gang gi rgyu dang rkyen rnams dang / /mtha' bzhi yi ni rigs pa yis/ /'jig rten rab tu 'byung zhes pa/ /de dag nga yi tshul mi mkhas/ /'jig rten yod dang med mi skye/ /med min</text></item>
<item><p>190b6</p><section>mdo sde</section><text>yod min gang na'ang med/ /rgyu dang rkyen rnams dag gis kyang / /byis pa rnams ni ji ltar rtog /gang gi tshe na 'jig rten rnams/ /yod m-in med min yod med min/ /mthong na de tshe sems ldog ste/ /bdag med pa yang</text></item>
<item><p>190b7</p><section>mdo sde</section><text>rtogs par 'gyur/ /gang phy-ir rkyen las byung bas na/ /dngos po thams cad ma skyes pas/ /rkyen rnams thams cad 'bras bu ste/ /'bras bu la ni sred mi 'byung / /'bras bu las ni gnyis 'gyur phyir/ /'bras bu</text></item>
<item><p>190b8</p><section>mdo sde</section><text>las ni 'bras m-i 'byung / /gnyis su 'gyur ba'i skyon gyi phyir/ /'bras bu las ni dngos mi dmigs/ /gang gi tshe na 'dus byas rnams/ /dmigs dang dmigs par bya bral zhing / /sems med sems tsam mthong ba la/ /</text></item>
<item><p>191a1</p><section>mdo sde</section><text>sems tsam du ni ngas bshad do/ /sems ni ngo bo nyid kyi dbyibs/ /rkyen dang dngos po spangs pa ste/ /mthar phyin ngo bo tshangs pa'i mchog /de la ngas ni tsam zhes bshad/ /bdag ni brtags pa'i bden par ste/ /</text></item>
<item><p>191a2</p><section>mdo sde</section><text>rdzas su yod pa ma yin no/ /phung po phung po nyid de bzhin/ /brtag pa yid kyi rnam bzhi ste/ /mtshan nyid rgyu dang dngos las skyes/ /bdag med pa yi mnyam nyid de/ /rnal 'byor zhugs pa'i bzhi pa'o/ /lta ba thams cad</text></item>
<item><p>191a3</p><section>mdo sde</section><text>rnam bzlog pa/ /brtag par bya dang rtog pa spangs/ /dmigs pa med cing skye med la/ /sems tsam du ni ngas bshad do/ /dngos min dngos po med pa'ang min/ /dngos dang dngos med spangs pa yi/ /de bzhin nyid ni sems</text></item>
<item><p>191a4</p><section>mdo sde</section><text>bral ba/ /sems tsam du ni ngas bshad do/ /stong pa mtha' dang de bzhin nyid/ /mya ngan 'das dang chos kyi dbyings/ /yid kyi lus ni sna tshogs pa/ /sems tsam du ni ngas bshad do/ /rnam par rtog pa'i bag chags 'brel/ /</text></item>
<item><p>191a5</p><section>mdo sde</section><text>sems las byung ba sna tshogs pa/ /mi la phyi rol snang ba ni/ /'jig rten pa yi sems tsam mo/ /phyi rol gyi ni snang ba med/ /lus dang longs spyod gnas lta bu/ /sems ni sna tshogs par snang ba/ /sems tsam du ni ngas</text></item>
<item><p>191a6</p><section>mdo sde</section><text>bshad do/ /nyan thos zad pa'i ye shes dang / /sangs rgyas rnams kyi skye 'byung dang / /rang rgyal sangs rgyas rnams kyi ni/ /nyon mongs pas ni shin tu 'byung / /phyi rol gyi ni gzugs med de/ /rang gi sems ni phyi rol snang / /</text></item>
<item><p>191a7</p><section>mdo sde</section><text>sems ni khong du mi chud phyir/ /byis pa rnams ni 'dus byas rtog /rang sems sna tshogs snang ba yi/ /phyi rol don rnams mi shes pas/ /mtha' bzhir sbyar ba'i gtan tshigs kyis/ /blun po dag gis bzlog par byed/ /</text></item>
<item><p>191a8</p><section>mdo sde</section><text>gtan tshigs med de mtha' yang med/ /dpe dang yan lag rnams kyang med/ /rang gi sems ni don rgyud de/ /gal te shes na mkhas pa yin/ /gang zhig rtog pas brtag bya ba/ /de ni brtags pa'i mtshan nyid de/ /brtag pa la ni</text></item>
<item><p>191b1</p><section>mdo sde</section><text>brten bcas te/ /rnam par rtog pa rab tu 'jug /phan tshun ma gyes 'brel pa yi/ /bag chags gcig gi rgyu las byung / /gnyis po glo bur byung ba'i phyir/ /mi rnams kyi ni sems mi skye/ /srid pa gsum na gnas pa yi/</text></item>
<item><p>191b2</p><section>mdo sde</section><text>sems dang sems byung rnam rtog yin/ /gang zhig don snang 'jug pa ni/ /brtags pa'i rang bzhin de yin te/ /snang ba'i sa bon ldan pa'i phyir/ /skye mched rnams ni bcu gnyis so/ /gnas dang dmigs bya ldan pa'i phyir/</text></item>
<item><p>191b3</p><section>mdo sde</section><text>lo rgyus su ni ngas bshad do/ /ji ltar me long gzugs brnyan dang / /rab rib can la skra 'dzings pa/ /de bzhin bag chags kyis g.yogs sems/ /byis pa rnams kyis mthong ba yin/ /bdag gis rtog pas brtags don la/</text></item>
<item><p>191b4</p><section>mdo sde</section><text>rnam par rtog pa rab tu 'jug /mu stegs can gyis brtags pa ltar/ /phyi rol gyi ni don med de/ /ji ltar thag par ma shes nas/ /byis pa sbrul du 'dzin pa bzhin/ /gang gi sems don ma shes pas/ /phyi rol gyi ni</text></item>
<item><p>191b5</p><section>mdo sde</section><text>don du rtog /de ltar thag pa thag nyid du/ /gcig dang tha dad spangs mod kyi/ /gang gis thag par rnam rtog pa/ /de ni rang sems nyes pa yin/ /gang la gang gi dngos por yang / /brtags na mi dmigs ma yin pa/ /de ni med par</text></item>
<item><p>191b6</p><section>mdo sde</section><text>shes mi bya/ /chos kyi chos nyid de yin no/ /yod pa'i zla drangs med pa ste/ /med pa'i zla drangs yod pa yin/ /de phyir med par shes mi bya/ /yod pa nyid du'ang mi brtag go/ /gang 'di kun tu brtags pa la/ /brtags na de yi</text></item>
<item><p>191b7</p><section>mdo sde</section><text>bdag nyid min/ /de yi bdag nyid min mthong zhing / /ji ltar rnam par rtog pa 'jug /gzugs ni gzugs kyi bdag nyid med/ /de bzhin bum pa ras la sogs/ /snang ba yod pa ma yin pas/ /khyod kyi rnam rtog mi 'byung</text></item>
<item><p>191b8</p><section>mdo sde</section><text>ngo / /thog ma med ldan 'dus byas la/ /gal te khyod kyi rtog nor na/ /dngos po dngos nyid su zhig gis/ /'khor byas thub chen bdag la gsungs/ /dngos po dngos nyid med pa ste/ /sems tsam po ni snang ba yin/ /</text></item>
<item><p>192a1</p><section>mdo sde</section><text>rang gi sems ni ma mthong bas/ /rnam par rtog pa rab tu 'jug /ji ltar byis pas brtags pa yi/ /brtags pa gal te yod med cing / /de las rnam pa gzhan yod na/ /blos kyang rtog par mi rung ngo / /'phags pa</text></item>
<item><p>192a2</p><section>mdo sde</section><text>gal te de yod na/ /de ni byis pas brtags ma yin/ /gal te 'phags las de log na/ /'phags dang byis pa mnyam par gyur/ /gang phyir sems ni rnam sbyangs pa/ /'phags pa rnams la nor pa med/ /sems kyi rgyud ni</text></item>
<item><p>192a3</p><section>mdo sde</section><text>ma dag pa'i/ /byis pa brtags la rtog par byed/ /ji ltar bu la ma zhig ni/ /mkha' la shing thog len byed cing / /'de re bu gcig ma ngu bar/ /shing thog sna tshogs 'di yang long / /de bzhin sems can kun la ngas/ /brtags</text></item>
<item><p>192a4</p><section>mdo sde</section><text>pa'i 'bras bu sna tshogs kyis/ /bris nas yod dang med pa yi/ /phyogs spangs tshul ni rab tu bshad/ /gang gi ma byung rkyen rnams kyis/ /'byung ste 'brel las ma yin na/ /sngon ma skyes pa da skyes te/ /bdag nyid du yang</text></item>
<item><p>192a5</p><section>mdo sde</section><text>red pa med/ /bdag nyid ma red skyes pa med/ /rkyen med par yang gang na'ang med/ /skyes pa'i dngos po de dag kyang / /rkyen med par yang gang na'ang med/ /de lta bu yi mdor mthong na/ /gang na med min yod min min/ /</text></item>
<item><p>192a6</p><section>mdo sde</section><text>dngos po rkyen las skye bar ni/ /mkhas pa rnams kyis mi brtag go/ /mu stegs can rnams byis pa la/ /rkyen gyis gcig dang tha dad gtam/ /zer yang 'gro ba rmi lam dang / /sgyu ma 'dra bar mi shes so/ /brjod pa'i yul</text></item>
<item><p>192a7</p><section>mdo sde</section><text>gyi theg pa ni/ /theg pa chen po bla na med/ /ngas ni don kyang legs par bstan/ /byis pa rnams kyis mi shes so/ /gang dag 'jungs pa'i nyan thos dang / /mu stegs can gyis byas pa na/ /gang phyir rtog gis bshad pas</text></item>
<item><p>192a8</p><section>mdo sde</section><text>na/ /de dag don la 'khrul pa'o/ /mtshan nyid dang ni dngos dbyibs dang / /ming ni rnam pa bzhi po yang / /de dag la ni dmigs byas shing / /rnam par rtog pa rab tu 'jug /gang rnams gcig dang du ma dang / /</text></item>
<item><p>192b1</p><section>mdo sde</section><text>tshangs pa'i ris la dbang sgyur zhing / /nyi ma zla ba'i 'od dag kyang / /gang 'jig byed pa sras ma yin/ /'phags pa'i mthong ba phun sum tshogs/ /yang dag ji bzhin rtogs rig cing / /'du shes zlog la mkhas pa rnams/ /</text></item>
<item><p>192b2</p><section>mdo sde</section><text>rnam par rtog pa'i mchog phyin cing / /de ni nga yi bstan pa la/ /sras po grol ba'i phyag rgya ste/ /dngos dang dngos med rnam grol zhing / /'ong dang 'gro ba rnam spangs pa'o/ /gzugs kyi rnam shes phyir ldog nas/ /gal te</text></item>
<item><p>192b3</p><section>mdo sde</section><text>las ni 'jig 'gyur na/ /rtag dang mi rtag par mi 'gyur/ /'khor ba dag kyang med 'gyur ro/ /ldog pa'i tshe ni zhig gyur pa/ /gzugs kyi yul las phyir ldog ste/ /yod med nyes dang bral ba'i las/ /kun gzhi la ni</text></item>
<item><p>192b4</p><section>mdo sde</section><text>rab tu gnas/ /srid pa'i gnas su rnam shes dang / /gzugs lhun rab tu 'jig pa ste/ /gzugs dang rnam shes 'brel pa yi/ /las ni 'jig par mi 'gyur ro/ /gal te de dag dang 'brel pa'i/ /mi yi las ni</text></item>
<item><p>192b5</p><section>mdo sde</section><text>'jig 'gyur na/ /las kyi 'brel pa zhig pa'i phyir/ /'khor med mya ngan 'da' ba'ang med/ /zhig kyang de dang lhan cig tu/ /gal te 'khor bar skye 'gyur na/ /gzugs ni de dang 'brel pa'i phyir/ /tha mi dad pas</text></item>
<item><p>192b6</p><section>mdo sde</section><text>'byung bar 'gyur/ /sems ni gzugs su rnam rtog las/ /gcig pa ma yin tha dad min/ /yod dang med pa'i phyogs spangs phyir/ /dngos po rnams la 'jig pa med/ /kun tu brtags dang gzhan gyi dbang / /</text></item>
<item><p>192b7</p><section>mdo sde</section><text>phan tshun mtshan nyid tha mi dad/ /gzugs kyi mi rtag nyid bzhin te/ /gcig la gcig kyang bskyed byed pa'o/ /gcig dang tha dad rnam grol ba'i/ /brtags pa khong du mi chud na/ /yod dang med par ji ltar 'gyur/ /</text></item>
<item><p>192b8</p><section>mdo sde</section><text>gzugs kyi mi rtag nyid bzhin no/ /brtags pa shin tu mthong 'gyur na/ /gzhan gyi dbang ni mi skye'o/ /gzhan gyi dbang ni rab mthong na/ /brtags pa de bzhin nyid du 'gyur/ /rtog pa rnam par 'jig pa na/ /</text></item>
<item><p>193a1</p><section>mdo sde</section><text>nga yi tshul kyang rnam 'jig byed/ /nga yi bstan pa 'di la ni/ /sgro 'dogs skur pa 'debs pa yin/ /gang na gang tshe de 'dra ba/ /chos la sun 'byin yod pa'i rnams/ /nga yi tshul ni 'jig par byed/ /de dag kun</text></item>
<item><p>193a2</p><section>mdo sde</section><text>dang 'gro mi bya/ /gang zhig sgro 'dogs skur pa 'debs/ /brtags pa rnam par 'jig byed dang / /mkhas pa dag tu gtam mi bya/ /dge slong don la spang bar bya/ /skra shad 'dzings dang sgyu 'dra dang / /rmi lam 'dra zhing</text></item>
<item><p>193a3</p><section>mdo sde</section><text>dri za 'dra/ /rtog pa smig rgyu snang 'dra la/ /gang dag yod dang med lta ba/ /de dag sdud par su spyod pa/ /sangs rgyas kyi la de mi slob/ /de dag mtha' gnyis lhung ba ste/ /gzhan yang rnam par 'j-ig par byed/ /brtags pa'i</text></item>
<item><p>193a4</p><section>mdo sde</section><text>dngos po rab dben zhing / /dngos dang dngos med rnam grol ba/ /rnal 'byor can ni su mthong ba/ /de dag bsdu bar spyad par gyis/ /mu stegs nor bu gser 'byung ba'i/ /'byung kun 'jig rten na yod pa/ /sna tshogs</text></item>
<item><p>193a5</p><section>mdo sde</section><text>las kyi rgyus ma byung / /bus pa rnams kyi 'tsho ba ltar/ /de bzhin sems can rigs rnams ni/ /rnam pa sna tshogs las kyis spangs/ /snang ba med phyir las med de/ /las las byung ba'i 'gro ba'ang med/ /</text></item>
<item><p>193a6</p><section>mdo sde</section><text>ji ltar 'phags pas rnam sgom ltar/ /dngos po'i dngos nyid med mod kyi/ /ji ltar byis pas brtags pa ltar/ /dngos po dag ni yod pa'o/ /ji ltar byis pas brtags pa ltar/ /gal te dngos po med na ni/ /</text></item>
<item><p>193a7</p><section>mdo sde</section><text>dngos po thams cad med pas na/ /su la'ang nyon mongs par 'gyur te/ /dngos po sna tshogs nyon mongs las/ /'khor ba dbang po nyer 'gro ba/ /mi shes pa dang srid 'brel ni/ /lus can rnams kyi 'byung bar</text></item>
<item><p>193a8</p><section>mdo sde</section><text>'gyur/ /ji ltar byis pas brtags pa ltar/ /gang gi dngos po yod min pa/ /de dag dbang po 'jug pa med/ /rnal 'byor nyid kyang 'jug pa yin/ /bcom ldan gal te 'khor ba yi/ /rgyu yi dngos po ma</text></item>
<item><p>193b1</p><section>mdo sde</section><text>mchis na/ /byis pa nan tan ma bgyis par/ /byed pa spangs pa'i thar par 'gyur/ /khyod kyi 'phags pa byis pa'i khyod/ /dngos po med na ji ltar mchis/ /rnam par thar pa gsum spyod pa'i/ /'phags pa dag la dngos po med/ /</text></item>
<item><p>193b2</p><section>mdo sde</section><text>phung po gang zag chos rnams dang / /rang dang spyi yi mtshan nyid med/ /dbang po rnams dang rkyen gyi rnams/ /nyan thos dag la ngas bshad do/ /rgyu med pa dang sems tsam dang / /'byor pa rnams dang sa rnams dang / /so so rang gi de bzhin</text></item>
<item><p>193b3</p><section>mdo sde</section><text>nyid/ /dag pa rgyal ba'i sras la bshad/ /nga yi bstan la sun 'byin pa/ /ngur smrig gi ni gos bgos shing / /'bras bu yod dang med smra ba/ /ma 'ongs pa yi dus na 'byung / /dngos po med de rkyen rnams kyis/ /yod pa</text></item>
<item><p>193b4</p><section>mdo sde</section><text>'phags pa'i spyod yul lo/ /brtags pa'i dngos po shin tu med/ /rtog ge pa rnams rtog par byed/ /ma 'ongs pa yi dus na ni/ /byis pa'i rang bzhin gzeg zan 'byung / /'bras bu med smra'i lta ngan pas/ /skye bo mang po</text></item>
<item><p>193b5</p><section>mdo sde</section><text>rlag par byed/ /rdul phran las ni 'gro ba 'byung / /rdul phran rnams ni rgyu med de/ /rdzas dgu rnams kyang rtag pa zhes/ /lta ba ngan pas ston par 'gyur/ /rdzas rnams kyis ni rdzas brtsams te/ /yon tan gyis kyang</text></item>
<item><p>193b6</p><section>mdo sde</section><text>yon tan no/ /dngos po dag gi dngos nyid gzhan/ /yod pa dag ni 'jig par byed/ /gal te ma byung 'byung 'gyur na/ /'jig rten thog ma yod par 'gyur/ /'khor ba sngon gyi mtha' ma ni/ /ngas ni med par bshad pa</text></item>
<item><p>193b7</p><section>mdo sde</section><text>yin/ /srid gsum thams cad bgrang ba dag /de ste ma byung 'byung na ni/ /khyi dang rnga mo bong bu la'ang / /rwa skyer 'gyur ba the tsom med/ /gal te gzugs dang rnam shes dang / /mig gi ma skyes skye 'gyur na/ /</text></item>
<item><p>193b8</p><section>mdo sde</section><text>cod pan re lde ras la sogs/ /'jim pa bsgongs las 'byung bar 'gyur/ /ras la re lde yod pa min/ /rtsi rkyang la yang ras med do/ /gcig po las ni gcig 'byung na/ /rkyen rnams kyis kyang cir mi 'byung / /</text></item>
<item><p>194a1</p><section>mdo sde</section><text>'tsho ba de dang lus de dang / /gang yang ma byung skye ba ni/ /de dag thams cad gzhan smra ba/ /ngas kyang de dag shin tu bshad/ /snga ma'i phyogs ni brjod bya ste/ /de dag blo ni bzlog par bya/ /de dag blo ni bzlog byas</text></item>
<item><p>194a2</p><section>mdo sde</section><text>nas/ /bdag gi phyogs ni ngas bshad do/ /nga yi slob ma rmongs pa'i sde/ /yod med phyogs la gnas 'ong zhes/ /de phyir mu stegs smra ba dag /ngas ni brjed par byas pa yin/ /yan lag ser skya blo ngan pa'ang / /'gro ba</text></item>
<item><p>194a3</p><section>mdo sde</section><text>gtso las skyes pa dang / /yon tan rnam par 'gyur ba yang / /slob ma rnams la rab tu ston/ /rkyen gyis byung dang ma byung min/ /rkyen rnams dngos po med pa'i phyir/ /ma byung ba ni mi 'byung ngo / /yod dang med pa'i phyogs</text></item>
<item><p>194a4</p><section>mdo sde</section><text>bral zhing / /rgyu dang rkyen rnams spangs pa dang / /skye dang 'jig pa med pa dang / /rang gi phyogs te mtshan gzhi spangs/ /sgyu ma rmi lam 'dra ba yi/ /'jig rten rgyu dang rkyen spangs pa/ /rtag tu rgyu med par mthong na/ /</text></item>
<item><p>194a5</p><section>mdo sde</section><text>rnam par rtog pa mi 'jug go/ /dri za'i grong khyer smig rgyu 'dra/ /rtag par skra shad 'dzings pa bzhin/ /yod dang med pa'i phyogs bral zhing / /rgyu dang rkyen gyis spangs pa yi/ /srid pa rgyu med par mthong na/ /sems kyi</text></item>
<item><p>194a6</p><section>mdo sde</section><text>rgyu ni rnam par 'dag /gang gi dngos po med pa dang / /sems tsam pa yang med 'gyur na/ /dngos po med par ji ltar sems/ /sems tsam du yang ma rung ngo / /dngos po la ni dmigs byas shing / /mi rnams</text></item>
<item><p>194a7</p><section>mdo sde</section><text>sems kyang skye bar 'gyur/ /rgyu med par ni ji ltar sems/ /sems tsam du ni mi rung ngo / /'phags pa'i dngos po'i tshul la ni/ /de bzhin nyid dang sems tsam yod/ /yod pa'ang min pa de dag ni/ /</text></item>
<item><p>194a8</p><section>mdo sde</section><text>nga yi tshul la mi mkhas pa'o/ /gzung dang 'dzin pa'i dngos por ni/ /gal te sems ni 'jug 'gyur na/ /de ni 'jig rten pa yi sems/ /sems tsam du yang mi rung ngo / /lus dang longs spyod gnas 'dra dang / /</text></item>
<item><p>194b1</p><section>mdo sde</section><text>gal te rmi lam 'dra skye na/ /sems ni rnam pa gnyis su 'gyur/ /sems la gnyis kyi mtshan nyid med/ /ji ltar ral gri rang so dang / /ji ltar 'dzub mo rang rtse la/ /mi gcod reg par mi 'gyur ba/ /de bzhin sems</text></item>
<item><p>194b2</p><section>mdo sde</section><text>kyis rang blta'o/ /gzhan dag med cing dbang yang med/ /brtags pa yi ni dngos po med/ /chos lan rnams dang sems gnyis kyang / /snang ba med la med pa'o/ /skye bar bya dang skye byed dang / /dngos po'i mtshan nyid</text></item>
<item><p>194b3</p><section>mdo sde</section><text>rnam gnyis te/ /skye bar byed las dgongs byas nas/ /rang bzhin med par ngas bshad do/ /rnam pa sna tshogs don dbyibs su/ /gal te rnam par rtog skye na/ /ri bong rwa dang nam mkha' yang / /don du snang ba 'byung bar</text></item>
<item><p>194b4</p><section>mdo sde</section><text>'gyur/ /gal te ma brtags don yod na/ /sems kyang don du snang bar 'gyur/ /sems dang tha dad brtags pa yi/ /don ni shin tu mi dmigs so/ /thog ma med ldan 'khor ba na/ /don ni gang na'ang med pa ste/ /</text></item>
<item><p>194b5</p><section>mdo sde</section><text>sems ni rgyas par ma gyur na/ /ji ltar don du snang bar 'jug /gal te med pas rgyas 'gyur na/ /ri bong rwa yang der 'gyur ro/ /dngos po med pas rgyas gyur pa'i/ /rnam par rtog pa mi 'byung ngo / /ji ltar da ltar med pa</text></item>
<item><p>194b6</p><section>mdo sde</section><text>bzhin/ /sngon kyang de ni yod pa min/ /don med par ni don 'brel sems/ /ji lta bur na 'jug par 'gyur/ /de bzhin nyid dang stong nyid mtha'/ /mya ngan 'das dang chos kyi dbyings/ /chos rnams skye ba med pa ni/ /don dam</text></item>
<item><p>194b7</p><section>mdo sde</section><text>gyi ni rang bzhin no/ /rgyu dang rkyen la rtog pa yis/ /srid pa rgyu med ma byung bar/ /rab tu shes par ma gyur pas/ /byis pa yod dang med par lhung / /snang ba med par sems mngon te/ /bye brag thog ma med rgyus 'byung / /</text></item>
<item><p>194b8</p><section>mdo sde</section><text>thog ma med nas don med na/ /bye brag ci yis skye bar 'gyur/ /gal te med pas rgyas 'gyur na/ /dbul po dag kyang nor ldan 'gyur/ /don med ji ltar sems skye ba/ /thub pas bdag la bshad du gsol/ /'di dag thams cad</text></item>
<item><p>195a1</p><section>mdo sde</section><text>rgyu med de/ /sems kyang med cing spyod yul med/ /sems kyang rgyas par mi 'gyur te/ /srid pa gsum ni byed spangs pa'o/ /skye ba rnam par bzlog pa'i phyir/ /mi skye ba ni rab tu bsgrub/ /rgyu med smra bar bshad</text></item>
<item><p>195a2</p><section>mdo sde</section><text>pa ni/ /byis pa rnams kyis mi rig go/ /'di dag thams cad ma skyes pa/ /dngos po med pa'ang ma yin te/ /rmi lam sgyu 'dra dri za'i grong / /rgyu med pa yi dngos po yod/ /ma skyes rang bzhin me pa dang / /ci phyir stong pa'ang</text></item>
<item><p>195a3</p><section>mdo sde</section><text>bdag la gsungs/ /'dus pa dag ni ma gtogs par/ /nam zh-ig dngos po mi snang ba/ /de tshe ma skyes stong pa ste/ /rang bzhin med par ngas bshad do/ /rmi lam skra shad sgyu ma dang / /dri za'i grong khyer smig rgyu rnams/ /</text></item>
<item><p>195a4</p><section>mdo sde</section><text>rgyu med par yang snang gyur pa/ /'jig rten sna tshogs de bzhin no/ /de bzhin 'dus pa re rer yang / /snang ba med pas yod ma yin/ /'dus pa mu stegs lta ba ltar/ /'jig pas rnam par 'gyur ba min/ /rgyu</text></item>
<item><p>195a5</p><section>mdo sde</section><text>med smra bas brtsad bya ste/ /ma skyes pa yang rab tu bsgrub/ /skye ba med pa rab bsgrubs na/ /nga yi tshul ni mi 'jig go/ /rgyu med smra ba bstan na ni/ /ji ltar ci las ci dag gis/ /gang du rgyu med skyer 'gyur zhes</text></item>
<item><p>195a6</p><section>mdo sde</section><text>mu stegs can rnams 'jigs pa skye/ /rgyu las ma y-in rgyu med par/ /nam zhig 'dus byas mthong ba na/ /de yi skye 'jig smra ba yi/ /lta ba rnam par ldog par 'gyur/ /dngos po med pa skye med dam/ /</text></item>
<item><p>195a7</p><section>mdo sde</section><text>de ste rkyen la brtags pa'am/ /'on te dngos po'i ming lags sam/ /don med pa yang bdag la gsungs/ /dngos med mi skye ma yin te/ /rkyen la brtag pa'ang ma yin no/ /dngos po'i m-ing yang de min te/ /</text></item>
<item><p>195a8</p><section>mdo sde</section><text>don med pa'ang ming ma yin/ /nyan thos dang ni rang rgyal dang / /sa bdun du ni phyin rnams dang / /mu stegs spyod yul ma yin pa/ /de ni mi skye mtshan nyid do/ /rgyu dang rkyen rnams bzlog pa dang / /byed pa dag ni</text></item>
<item><p>195b1</p><section>mdo sde</section><text>dgag pa dang / /sems tsam du ni rnam gzhag pa/ /skye ba med par ngas bshad do/ /dngos po rgyu las 'byung med pa/ /chos dang rtag pa spangs pa ste/ /yod dang phyogs las grol ba ni/ /skye ba med par ngas bshad do/ /</text></item>
<item><p>195b2</p><section>mdo sde</section><text>sems ni snang dang rnam bral ba/ /rang bzhin gnyis kyang spangs pa ste/ /gnas rnams rab tu gyur pa ni/ /skye ba med par ngas bshad do/ /phyi rol dngos po dngos med min/ /sems kyang yongs su gzung ba med/ /</text></item>
<item><p>195b3</p><section>mdo sde</section><text>lta ba thams cad rab spangs pa/ /di ni skye med mtshan nyid do/ /de bzhin stong pa rang bzhin med/ /de las bsags pa'i tshig kun brtag /nam yang stong pas stong ma yin/ /skye ba med pa'i stong pa'o/ /rkyen gyi rnam</text></item>
<item><p>195b4</p><section>mdo sde</section><text>pa 'dus pa las/ /rab tu 'jug cing ldog par 'gyur/ /'dus pa las ni log shig na/ /skyes pa med cing 'gags pa'ang med/ /gcig pa dang ni tha dad du/ /ji ltar mu stegs can rtog bzhin/ /dngos po</text></item>
<item><p>195b5</p><section>mdo sde</section><text>tha dad ma yin dang / /'dus las gud na gang na'ang med/ /yod dang dngos po mi skye ste/ /med min yod m-in gang na'ang med/ /de phyir gzhan du 'dus pa ni/ /rab tu 'jug cing ldog par 'gyur/ /'di ni brda tsam nyid</text></item>
<item><p>195b6</p><section>mdo sde</section><text>yin te/ /phan tshun ltos pa 'brel ba yin/ /rkyen rnams 'brel las log shig na/ /bskyed pa'i bya ba'i don med do/ /bskyed pa med pas skye ba med/ /mu stegs can gyi skyon gyis spangs/ /'brel pa tsam du ngas</text></item>
<item><p>195b7</p><section>mdo sde</section><text>bshad do/ /byis pa rnams kyis mi rig go/ /gang na 'bral las log shig na/ /dngos po bskyed pa yod ces pa/ /'brel pa rnam par 'jig pa ste/ /rgyu med smra bar shes par bya/ /gang na 'brel las log shig</text></item>
<item><p>195b8</p><section>mdo sde</section><text>na/ /dngos po su la yod na ni/ /mar me bzhin du rdzas rigs rnams/ /'brel pa snang bar byed par 'gyur/ /'brel ba dag las log shig tu/ /chos gang mi mkhas rtog pa ni/ /ma skyes ngo bo nyid med de/ /rang bzhin nam</text></item>
<item><p>196a1</p><section>mdo sde</section><text>mkha' lta bu'o/ /'phags pas thob pa'i chos nyid ni/ /skye ba med pa gzhan yin te/ /gang de'i skye ba med pa ni/ /de ni mi skye bzod pa yin/ /nam zhig 'jig rten 'di dag kun/ /'di ni 'brel pa tsam mo</text></item>
<item><p>196a2</p><section>mdo sde</section><text>zhes/ /'brel pa nyid du mthong ba na/ /de na sems kyang mnyam par 'jog /mi shes sred pa las la sogs/ /'brel pa dag gi nang gi yin/ /'khor lo 'jim shing srub la sogs/ /sa bon 'byung sogs phyi rol lo/ /</text></item>
<item><p>196a3</p><section>mdo sde</section><text>'di ni 'brel ba tsam yin te/ /gang gi dngos po rkyen gzhan las/ /gang yang skye bar 'dod pa ni/ /'thad dang lung la de mi gnas/ /gal te bskyed bya'i dngos med na/ /blo yang gang gi rkyen las byung / /'di dag phan tshun</text></item>
<item><p>196a4</p><section>mdo sde</section><text>rkyen gyur pas/ /de phyir de dag rkyen du shes/ /drod gsher sra dang g.yo ba yi/ /chos rnams byis pas rnam brtags te/ /de ni 'dus pa chos ma yin/ /de phyir ngo bo nyid med do/ /nad pa'i dbang du sman pa dag /bya ba tha dad</text></item>
<item><p>196a5</p><section>mdo sde</section><text>ston mod kyi/ /de la gtsug lag tha dad med/ /nad kyis phye bas tha dad do/ /de bzhin ngas kyang sems can rgyud/ /nyon mongs nyes pa'i skyon chags pa/ /dbang po dag gi stobs shes nas/ /byis pa dag la tshul bshad do/ /</text></item>
<item><p>196a6</p><section>mdo sde</section><text>nyon mongs dbang po tha dad pas/ /nga yi bstan pa dbyer mi phyed/ /yan lag brgyad ldan zhi ba yi/ /lam ni theg pa gcig yin no/ /rdza dang snam bu cod ban rwa/ /ri bong rwa ni med pa'i rgyu/ /gang rgyu tshogs las</text></item>
<item><p>196a7</p><section>mdo sde</section><text>byung ba de/ /khyod kyis med par shes mi bya/ /yod pa'i rgyus ni med pa ste/ /med pa med par mi rung ngo / /yod pa med pa'i zla las byung / /phan tshun zla yi rgyu yin no/ /ci zhig la ni gnas bcas shing / /ci zhig snang bar</text></item>
<item><p>196a8</p><section>mdo sde</section><text>sus bsams pa/ /gang la rten pa ci zhig ni/ /rgyu med pa ste rgyu med min/ /gal te gzhan la de rten cing / /de yang gzhan la snang gyur na/ /thug pa med par rab 'gyur te/ /ci zhig ci yang med par 'gyur/ /ji ltar</text></item>
<item><p>196b1</p><section>mdo sde</section><text>lo ma shing sogs la/ /rten cing sgyu ma snang ba ltar/ /de bzhin dngos la brten byas shing / /mi rnams la ni sna tshogs snang / /sgyu ma'i dra ba lo ma min/ /gyo mo ma yin shing ma yin/ /byis pa rnams kyis sgyu mar mthong / /</text></item>
<item><p>196b2</p><section>mdo sde</section><text>sgyu ma byed pas gnas mthong ngo / /de bzhin dngos la brten bcas te/ /ci zhig bye brag tu 'gyur na/ /snang ba'i tshe na gnyis med par/ /ci zhig tu ni ji ltar brtag /rnam par rtog la rnam brtags med/ /rnam par rtog</text></item>
<item><p>196b3</p><section>mdo sde</section><text>pa'ang med pa ste/ /rnam par rtog la med pas na/ /mya ngan 'das med 'khor ba med/ /rnam par rtog pa med pas na/ /rnam par rtog pa mi 'jug go/ /ma zhugs na ni j-i ltar sems/ /sems tsam du ni mi rung ngo / /bsam pa du ma tha dad</text></item>
<item><p>196b4</p><section>mdo sde</section><text>phyir/ /bstan pa la ni snying po med/ /snying po med phyir thar pa med/ /'jig rten rnam pa sna tshogs med/ /ji ltar byis pas brtags pa yi/ /phyi rol gyi ni snang ba med/ /sems ni gzugs brnyan bzhin du snang / /bag chags</text></item>
<item><p>196b5</p><section>mdo sde</section><text>kyis ni mgo yung bslang / /yod med ma byung med pas na/ /dngos po thams cad ma skyes te/ /'di dag thams cad sems tsam mo/ /rtog pa rnams kyis rnam par spangs/ /byis pa rkyen gyis dngos por 'chad/ /mkhas pa dag</text></item>
<item><p>196b6</p><section>mdo sde</section><text>ni ma yin no/ /rang bzhin sems dang bral ba ste/ /sems ni 'phags par nyer 'gro zhi/ /grangs can gcer bu khyad par can/ /de bzhin bram ze phyugs bdag rnams/ /yod dang med pa'i lta bar lhung / /rnam par dben</text></item>
<item><p>196b7</p><section>mdo sde</section><text>pa'i don gyis spangs/ /rang bzhin med dang ma skyes dang / /stong pa sgyu ma dri med rnams/ /sangs rgyas rnams dang khyod kyis kyang / /su yi phyir ni de dag bshad/ /rnal 'byor can ni sems gtsang la/ /lta ba rtog ge rnam</text></item>
<item><p>196b8</p><section>mdo sde</section><text>spangs pa'i/ /sangs rgyas rnams kyis rnal 'byor bshad/ /ngas kyang rab tu bshad pa yin/ /gal te 'di kun sems yin na/ /'jig rten ci la rab tu gnas/ /ci phyir mi rnams 'ong 'gro bar/ /sa la rab tu snang bar gyur/ /</text></item>
<item><p>197a1</p><section>mdo sde</section><text>ji ltar bya rnams nam mkha' la/ /rtog pas kun tu bskyod pas na/ /gnas med rten pa med bzhin du/ /sa yi steng bzhin de dag spyod/ /de bzhin lus can thams cad kyang / /rnam par rtog pas bskyod pas na/ /</text></item>
<item><p>197a2</p><section>mdo sde</section><text>de dag bdag gi sems la rgyu/ /nam mkha' la ni bya bzhin no/ /lus dang longs spyod gnas snang ba'i/ /sems ni rab tu 'jug bshad pa/ /snang dang 'jug pa ji ltar cis/ /sems tsam po n-i bdag la gsungs/ /lus dang</text></item>
<item><p>197a3</p><section>mdo sde</section><text>longs spyod gnas rnams dang / /snang dang 'jug pa bag chags dang / /snang dang 'jug par rnam rtog pas/ /mi brtson rnams la skye bar 'gyur/ /dngos po rnam par brtags pa yul/ /sems ni yul las byung ba ste/ /snang</text></item>
<item><p>197a4</p><section>mdo sde</section><text>ba'i sems ni yongs shes pas/ /rnam par rtog pa mi 'jug go/ /brtags pa'i ring ni ming bral dang / /blo dang rig bya spangs par ni/ /'dus byas nam zhig mthong gyur pa/ /de yi tshe na grol bar 'gyur/ /ming la ming ni</text></item>
<item><p>197a5</p><section>mdo sde</section><text>rnam sgom par/ /shes par bya ba de tsam ste/ /gang dag gzhan du shes byed pa/ /de dag mi shes shes byed min/ /chos lnga rnams dang rang bzhin dang / /rnam par shes pa brgyad rnams dang / /bdag med gnyis kyi</text></item>
<item><p>197a6</p><section>mdo sde</section><text>nang du ni/ /theg pa chen po thams cad 'dus/ /gang gi tshe na 'gro ba dag /blo dang rig byas dben mthong ba/ /de tshe ming la ming rtog pa/ /mngon par 'jug par mi 'gyur ro/ /sems mthong phyir ni bya ba dang / /</text></item>
<item><p>197a7</p><section>mdo sde</section><text>yi ge rtog pa phyir rtog go/ /rang gi sems ni ma mthong phyir/ /rnam par rtog pa rab tu 'jug /gzugs med pa yi phung po bzhin/ /de dag las ni bgrang ba med/ /'byung ba tha dad mtshan gyi gzugs/ /ji ltar</text></item>
<item><p>197a8</p><section>mdo sde</section><text>gzugs rnams mang por 'gyur/ /mtshan nyid yongs su btang ba'i phyir/ /'byung las gyur min 'byung ba min/ /'on te mtshan nyid gzhan gzugs na/ /phung po rnams kyis cir mi skye/ /phung po skye mched rnam grol ba/ /</text></item>
<item><p>197b1</p><section>mdo sde</section><text>gang tshe mtshan nyid med mthong zhing / /chos la bdag med mthong ba'i phyir/ /de tshe sems ni ldog par 'gyur/ /yul dang dbang po tha dad phyir/ /rnam par shes pa brgyad du skye/ /mtshan nyid kyis ni gsum yin te/ /snang ba</text></item>
<item><p>197b2</p><section>mdo sde</section><text>med la ldog par 'gyur/ /kun gzhi yid kyi bdag yin te/ /shes pa nyid ni bdag gi yin/ /gnyis su 'dzin pa rab tu 'jug /yongs su rtog na ldog par 'gyur/ /gcig dang tha dad rnam grol zhing / /rgyu ba med par nam</text></item>
<item><p>197b3</p><section>mdo sde</section><text>mthong ba/ /de tshe bdag dang bdag gir yang / /gnyis su rtog par mi 'gyur ro/ /ma zhugs par ni rgyas mi 'gyur/ /rnam par shes pa'i rgyu yang min/ /rgyu dang 'bras bu spangs pa yi/ /'gags pa 'jug par mi 'gyur ro</text></item>
<item><p>197b4</p><section>mdo sde</section><text>ci yi phyir na 'jig rten rnams/ /rnam rtog sems tsam bdag la gsungs/ /rgyu dang rnam par grol ba yi/ /mtshan dang mtshan gzhi rnam spangs pa/ /rang gi sems ni sna tshogs snang / /mthong ba lta bur rnam par brtags</text></item>
<item><p>197b5</p><section>mdo sde</section><text>sems kyi snang ba shes pa dang / /sems kyi don gzhan gzung ba'i phyir/ /blo yis gang tshe ma mthong na/ /med pa'i lta bar 'gyur ba ni/ /sems su 'dzin par gyur pa'i phyir/ /ji ltar de yi yod mi 'byung / /rnam rtog dngos</text></item>
<item><p>197b6</p><section>mdo sde</section><text>min dngos med min/ /de phyir yod pa mi skye ste/ /sems snang yongs su shes pa'i phyir/ /rnam rtog 'jug par mi 'gyur ro/ /rnam par rtog pa mi 'jug pa/ /rab tu gyur pa gnas med pa'o/ /bzhi yi phyogs rnams phyir</text></item>
<item><p>197b7</p><section>mdo sde</section><text>bzlog cing / /gal te dngos po rgyu can na/ /ming gi bye brag gzhan de byas/ /de ni bsgrubs pa ma yin no/ /rgyu dang rkyen rnams 'dus pa dang / /rgyu ni bkag par gyur pa'i phyir/ /de dag don gyis dpog par 'gyur/ /yang na rgyu</text></item>
<item><p>197b8</p><section>mdo sde</section><text>las byung bar 'gyur/ /gal te rkyen rnams mi rtag na/ /rtag pa'i nyes pa bzlog par 'gyur/ /byis pa rnams ni mi rtag phyir/ /'byung ba med cing 'jig pa med/ /gang yang 'jig par 'gyur bzhin du/ /rgyur gyur pa</text></item>
<item><p>198a1</p><section>mdo sde</section><text>ni mi snang ngo / /mi mthong ba ni ji ltar cis/ /mi rtag pa las srid mi 'byung / /bsdu ba dag gis sems can gdul/ /tshul khrims kyis ni dbang du bya/ /shes rab dag gis lta ba gzhig /rnam</text></item>
<item><p>198a2</p><section>mdo sde</section><text>par thar pas shin tu spel/ /'di kun 'jig rten rgyang pan te/ /mu stegs can gyis gang bshad brdzun/ /rgyu dang 'bras bu yod lta bas/ /rang gi grub pa'i mtha' yang med/ /nga 'da' gcig pu rang grub mtha'/ /</text></item>
<item><p>198a3</p><section>mdo sde</section><text>rgyu dang 'bras bu rnam par spangs/ /'jig rten rgyang pan rnam bral ba/ /slob ma'i sde la bshad par bya/ /sems tsam ste ni snang ba med/ /rtag dang chad pa spangs pa yi/ /gzung dang 'dzin pa'i dngos po ru/ /</text></item>
<item><p>198a4</p><section>mdo sde</section><text>sems ni rtag pa gnyis su snang / /ji srid sems ni 'jug pa'i bar/ /de srid 'jig rten rgyang pan yin/ /'jig rten rang gi sems mthong na/ /rnam par rtog pa mi 'jug go/ /'du ba 'bras bu don grub pa/ /</text></item>
<item><p>198a5</p><section>mdo sde</section><text>zad pa 'bras bu ma mthong ba/ /'du dang zad pa yongs shes na/ /rnam par rtog pa mi 'jug go/ /rtag dang mi rtag byas pa dang / /ma byas pa dang gzhan min gzhan/ /de la sogs pa thams cad ni/ /'jig rten rgyang pan tshun</text></item>
<item><p>198a6</p><section>mdo sde</section><text>yin no/ /lha dang lha ma yin dang m-i/ /byol song yi dgas gshin rje'i gnas/ /gang du lus can skye ba yi/ /'gro ba rnam pa drug tu bshad/ /rab 'bring tha ma'i las rnams kyis/ /de dag tu ni skye bar 'gyur/ /</text></item>
<item><p>198a7</p><section>mdo sde</section><text>dge ba thams cad bsrungs na ni/ /khyad par du 'am thar par 'gyur/ /khyod kyis dge slong sde rnams la/ /skad cig skad cig dag la yang / /skye dang skye dang 'chi bshad pa/ /dgongs pa bdag la bshad du gsol/ /ji ltar</text></item>
<item><p>198a8</p><section>mdo sde</section><text>gzugs las gzugs gzhan bzhin/ /sems kyang 'dus nas 'jig par 'gyur/ /de'i phyir slob ma rnams la ni/ /skad cig gcig nas gcig skye bshad/ /gzugs dang gzugs la rnam rtog pa/ /'byung</text></item>
<item><p>198b1</p><section>mdo sde</section><text>dang 'jig pa de bzhin no/ /rnam par rtog pa skye ba yin/ /rnam par rtog pa gzhan med do/ /skad cig skad cig gang ngas bshad/ /'di ni rkyen du bshad pa yin/ /gzugs su 'dzin pa rnam spangs pa/ /skye ba med cing</text></item>
<item><p>198b2</p><section>mdo sde</section><text>'jig pa med/ /rkyen dang rkyen las skyes pa rnams/ /ma rig de bzhin nyid la sogs/ /chos gnyis kyis ni 'jug par 'gyur/ /mi gnyis de bzhin yid gnyis so/ /rkyen dang rkyen las skyes pa yi/ /chos</text></item>
<item><p>198b3</p><section>mdo sde</section><text>rnams gal te khyad med na/ /rtag la sogs pa 'bras bur 'gyur/ /rkyen rnams kyang ni rgyur 'gyur ro/ /rgyu dang 'bras bu bzang ba'i phyir/ /khyod dang sangs rgyas rnams kyi gsung / /mu stegs can dang khyad med</text></item>
<item><p>198b4</p><section>mdo sde</section><text>'gyur/ /de phyir thub chen 'phags ma yin/ /'dom gang tsam gyi lus la ni/ /'jig rten kun 'byung 'jig rten dang / /'gog par 'gro ba'i lam gyi rnams/ /rgyal sras rnams la rab tu bshad/ /</text></item>
<item><p>198b5</p><section>mdo sde</section><text>rang bzhin gsum la 'dzin pa yis/ /so so'i skye bo'i gzung 'dzin lta/ /'jig rten 'das dang 'jig rten pa'i/ /chos rnams rnam par rtog par byed/ /de phyir sngon la blta bya ste/ /rang bzhin gnyis ni smos par bya/ /</text></item>
<item><p>198b6</p><section>mdo sde</section><text>lta ba rnams ni bzlog pa'i phyir/ /rang bzhin rnam par mi brtag go/ /nyams pa'i nyes phyir sdom pa med/ /sems kyang 'jug par mi 'gyur ro/ /gnyis su 'dzin phyir 'jug par 'gyur/ /de bzhin nyid ni gnyis</text></item>
<item><p>198b7</p><section>mdo sde</section><text>med yin/ /mi shes pa dang sred pa las/ /rnam shes la sogs tshul ma skyes/ /mthar thug med dang byas pa dang / /srid pa byas las mi skye'o/ /dngos po rnams kyi 'jig pa ni/ /mi mkhas rnams kyis rnam bzhir bshad/ /</text></item>
<item><p>198b8</p><section>mdo sde</section><text>rnam par rtog pa gnyis 'jug phyir/ /dngos po yod dang dngos med med/ /mtha' bzhi dag las grol ba yi/ /lta ba gnyis po rnam spangs pa/ /mthong nas rnam rtog gnyis 'jug ni/ /mngon par 'jug par mi 'gyur ro/ /</text></item>
<item><p>199a1</p><section>mdo sde</section><text>ma skyes pa yi dngos po rnams/ /blo ni rnam par ldang ba'i phyir/ /skyes pa'i dngos po dag la yang / /de dang 'dra phyir mi brtag go/ /ji ltar bdag dang gzhan rnams ni/ /rtag tu yod med ma 'dres par/ /lta ba rnam</text></item>
<item><p>199a2</p><section>mdo sde</section><text>gnyis bzlog pa yi/ /rigs pa mgon po bdag la gsungs/ /mu stegs smra dang ma 'dres shing / /rang rgyal nyan thos rnams spangs pa/ /rgyal sras rnams ni mi 'jig phyir/ /rgyal bas mngon rtogs spyod pa dag /</text></item>
<item><p>199a3</p><section>mdo sde</section><text>rnam thar rgyu dang rgyu med kyang / /skye ba med par mtshan nyid gcig /rnam grangs gzhan gyis de dag slu/ /mkhas pa rnams kyis rtag tu spang / /sprin dang sprin gyi phung po 'ja' 'dra ba/ /smig rgyu skra shad 'dzings pa sgyu ma 'dra/ /</text></item>
<item><p>199a4</p><section>mdo sde</section><text>dngos po thams cad rang gi rtog byung ba/ /mu stegs 'gro ba rang gi rgyu yis rtog /skye ba med dang de bzhin te/ /yang dag mtha' dang stong pa nyid/ /de dag gzugs kyi ming yin te/ /dngos po med par mi rtog go/ /</text></item>
<item><p>199a5</p><section>mdo sde</section><text>lag dang byed pa 'jig rten na/ /dbang po brgya byin grong 'jig ltar/ /de bzhin dngos po thams cad kyi/ /rang bzhin brtag par mi bya'o/ /gzugs las stong pa gzhan ma yin/ /mi skye ba yang de bzhin te/ /gzhan ma</text></item>
<item><p>199a6</p><section>mdo sde</section><text>yin phyir mi brtag go/ lta ba'i nyes par rab tu 'gyur/ /dngos po'i mtshan nyid gzung ba'i phyir/ /kun rtog rnam par rtog pa'o/ /yongs su rtog pa bzung bas na/ /ring thung zlum la sogs pa'o/ /sems ni kun tu rtog</text></item>
<item><p>199a7</p><section>mdo sde</section><text>pa yin/ /yid ni yongs su rtog pa ste/ /yid kyi rnam shes rnam rtog ni/ /mtshan dang mtshan gyi gzhi spangs pa/ /gang yang mu stegs mi skye dang / /gang yang nga yi tshul blta bas/ /rtog pa de ni khyad par med/ /lta ba'i nyes</text></item>
<item><p>199a8</p><section>mdo sde</section><text>par rab tu 'gyur/ /dgongs dang skye ba med pa dang / /skye ba med pa'-i don nyid de/ /rigs pa shes pa sus shes pa/ /de dag nga yi tshul shes so/ /dgos pa lta ba dgongs pa dang / /mi skye ba ni gnas med pa/ /don</text></item>
<item><p>199b1</p><section>mdo sde</section><text>gnyis yongs su shes pa ni/ /skye ba med par ngas bshad do/ /dngos po ma skye rnams mchis sam/ /'on tam lags sam thub chen gsungs/ /rgyu med smra dang mi mnyam dang / /med dang chos rnams 'dres par 'gyur/</text></item>
<item><p>199b2</p><section>mdo sde</section><text>rgyu med smra dang mi skya dang / /mi mnyam mu stegs lta ba ste/ /yod dang med las rnam grol bas/ /sems tsam du ni ngas bshad do/ /lta ba'i rgyu las byung ba y-i/ /skye dang mi skye spang bar byos/ /rgyu med smra bas mi</text></item>
<item><p>199b3</p><section>mdo sde</section><text>skye dang / /skye ba'i rgyu yi gnas su 'gyur/ /lhun gyis grub la bya ba med/ /gal te bya yod lta 'dres 'gyur/ /thabs dang smon lam la sogs pas/ /lta ba nyid ni bdag la gsungs/ /chos rnams thams cad</text></item>
<item><p>199b4</p><section>mdo sde</section><text>med pa'i phyir/ /ji lta bur na dkyil 'khor skye/ /gzung dang 'dzin dang bral ba'i phyir/ /'jug pa med cing ldog pa med/ /dngos po las ni dngos gzhan mthong / /sems kyang de las byung ba ste/ /chos rnams kyi ni skye</text></item>
<item><p>199b5</p><section>mdo sde</section><text>med pa/ /de ni ji ltar bdag la gsungs/ /gal te sems can mi shes na/ /de yi phyir ni de bshad do/ /thub chen bshad pa thams cad la/ /snga ma dang ni phyi mar 'gal/ /mu stegs lta bas rnam grol ba/ /mi mnyam</text></item>
<item><p>199b6</p><section>mdo sde</section><text>rgyu med spangs pa yi/ /'jug pa dang ni ldog pa rnams/ /smra ba'i mchog gis bdag la gsungs/ /yod dang med las rnam grol zhing / /rgyu dang 'bras bu mi 'jig pa'i/ /sa yi rim pa'-i mtshams sbyor ba/ /pad mo'i</text></item>
<item><p>199b7</p><section>mdo sde</section><text>spyan gyis bdag la gsungs/ /'jig rten mtha' gnyis lhung ba ni/ /lta bas rnam par dkrugs gyur pas/ /skye dang mi skye la sogs phyir/ /zhi ba yi ni rgyu mi rtogs/ /nga la dkyil 'khor gang yang med/ /nga ni chos</text></item>
<item><p>199b8</p><section>mdo sde</section><text>nyid mi 'chad de/ /gnyis yod na ni nyes par 'gyur/ /gnyis ni sangs rgyas rnams kyis sbyangs/ /stong pa skad c-ig dngos po rnams/ /rang bzhin med cing skye med pa/ /lta ngan smra bas g.yogs pa rtog /de bzhin</text></item>
<item><p>200a1</p><section>mdo sde</section><text>gshegs pa rnams kyis min/ /ji ltar rnam pa gang dag gis/ /yul la mngon sum 'gyur ba dang / /rnam par rtog pa rab 'jug dang / /ldog pa bdag la bshad du gsol/ /kha dog rgyas dang ldan pa'i phyir/ /spros pa</text></item>
<item><p>200a2</p><section>mdo sde</section><text>rnams kyis bsdus pa'i gzugs/ /mthong nas phyi rol dag tu yang / /rnam par rtog pa rab tu 'jug /de nyid yongs su shes pa dang / /yang dag ji bzhin don mthong phyir/ /'phags pa'i rigs dang 'thun pa yi/ /sems ni</text></item>
<item><p>200a3</p><section>mdo sde</section><text>mngon par mi 'jug go/ /'byung ba rnams ni ma gtogs par/ /dngos po skye ba med pa ste/ /rtag par 'byung ba 'dra ba'i sems/ /ma skyes par ni rnam par bsgom/ /rnam par rtog la ma rtog shig /rnam par rtog</text></item>
<item><p>200a4</p><section>mdo sde</section><text>med mkhas pa'o/ /rnam par rtog la brtags gyur na/ /gnyis min mya ngan 'das ma yin/ /mi skye bar ni dam bcas pa'i/ /tshul ni sgyu ma bzhin du snang / /sgyu ma rgyu med byung ba ste/ /grub mtha' 'das shing nyams</text></item>
<item><p>200a5</p><section>mdo sde</section><text>par 'gyur/ /thog ma med nas bsgoms pa yi/ /sems ni gzugs brnyan bzhin du snang / /don lta bu ste don med min/ /yang dag ji bzhin rnam par bsgom/ /me long la ni ji ltar gzugs/ /gcig dang tha dad</text></item>
<item><p>200a6</p><section>mdo sde</section><text>nyid spangs pa/ /snang ste de ni med pa'ang min/ /skye ba'i mtshan nyid de bzhin no/ /dri za sgyu ma la sogs dag /rgyu dang rkyen la ltos pa ltar/ /de bzhin dngos po thams cad kyi/ /'byung ba yin te mi 'byung med/ /bdag dang</text></item>
<item><p>200a7</p><section>mdo sde</section><text>chos su brtags pa yis/ /rnam par rtog pa skyes bu ltar/ /'jug pa rnam pa gnyis kyis 'jug /byis pa rnams kyis mi rtogs so/ /ma tshang ba dang rkyen gyi dbang / /de bzhin nyan thos dgra bcom pa/ /</text></item>
<item><p>200a8</p><section>mdo sde</section><text>bdag mthu rag las rgyal ba yang / /rag lus nyan thos lnga por bshad/ /dus gzhan du ni zhig pa dang / /don dam du dang phan tshun dang / /mi rtag pa ni rnam pa bzhi/ /byis pa mi mkhas rtog par byed/ /yon tan</text></item>
<item><p>200b1</p><section>mdo sde</section><text>rdul phran rang bzhin rgyus/ /byis pa mtha' gnyis lhung ba dag /yod dang med pa'i phyogs 'dzin phyir/ /thar pa yi ni thabs mi shes/ /ji ltar byis pa sor mo rtser/ /zla bar 'dzin te gzhan du min/ /ji ltar yi ger</text></item>
<item><p>200b2</p><section>mdo sde</section><text>chags pa'i rnams/ /nga yi de bzhin nyid mi rtogs/ /'byung ba mtshan nyid mi mthun pa/ /gzugs kyi dngos po bskyed pa ste/ /de ni 'byung ba gnas pa yin/ /'byung 'gyur 'byung bas ma byas so/ /me ni gzugs la</text></item>
<item><p>200b3</p><section>mdo sde</section><text>sreg par byed/ /sprul pa'i rang bzhin chu yi khams/ /rlung ni gzugs la 'dor byed pa/ /'byung bas ji ltar skye bar 'gyur/ /rnam par shes dang gzugs phung po/ /de ni gnyis te lnga ma yin/ /phung po'i rnam grangs tha dad pa/ /</text></item>
<item><p>200b4</p><section>mdo sde</section><text>ngas ni rnam pa brgyar yang bshad/ /sems dang sems byung bye brag ni/ /'jug pa rab tu 'jug pa yin/ /gzugs kyi rnam par 'dres pa ste/ /'byung las gyur min sems gzugs so/ /sngo la sogs pa zla yis dkar/ /</text></item>
<item><p>200b5</p><section>mdo sde</section><text>dkar la sogs pa'i zla yis sngo/ /rgyu dang 'bras bu bskyed pa dang / /yod dang med pa stong pa nyid/ /grub byed grub dang bsgrub bya dang / /grang dro mtshan dang mtshan gzhi dang / /de la sogs pa thams cad n-i/ /rtog ge can</text></item>
<item><p>200b6</p><section>mdo sde</section><text>gyis ma bsgrubs so/ /sems dang yid dang rnam shes drug /de dag bdag dang ldan pa ste/ /gcig dang tha dad bral ba yi/ /kun gzhi de ni rab tu 'jug /grangs can gcer bu khyad par can/ /dbang phyug smras pa'i rtog ge pa/ /</text></item>
<item><p>200b7</p><section>mdo sde</section><text>yod dang med pa'-i phyogs su lhung / /dben pa'i don gyis rnam par spangs/ /dbyibs dang byad kyi bye brag dag /'byung las skyes te 'byung ba min/ /mu stegs can ni 'byung 'gyur dang / /'byung ba rnams kyang skye bar smra/ /</text></item>
<item><p>200b8</p><section>mdo sde</section><text>de las gang gzhan mu stegs can/ /rgyu las ma skyes rtog par byed/ /yod med phyogs las rten pa'i rnams/ /rmongs pas khong du mi chud do/ /sems dang lhan cig ldan pa ste/ /yid la sogs dang bral ba yin/ /rnam</text></item>
<item><p>201a1</p><section>mdo sde</section><text>dag mtshan nyid sems can ni/ /ye shes dang ni lhan cig gnas/ /gzugs dang las ni gang yod dang / /phung po yul gyi rgyus byung dang / /sems can rnams kyang nyer len med/ /gzugs med pa na mi</text></item>
<item><p>201a2</p><section>mdo sde</section><text>gnas so/ /sems can med par gyur pa'i phyir/ /sems can smra la bdag med gyur/ /rnam par shes pa'ang mi 'byung phyir/ /bdag med smra ba chad par gyur/ /de yi gnas pa bzhi po rnams/ /gzugs</text></item>
<item><p>201a3</p><section>mdo sde</section><text>med par ni ji ltar yod/ /phyi nang dngos po med pa'i phyir/ /rnam par shes pa mi 'jug go/ /srid pa bar ma'i phung po rnams/ /rtog ge can rnams 'dod pa ltar/ /de bzhin gzugs med par skyes pa'i/ /srid pa'i</text></item>
<item><p>201a4</p><section>mdo sde</section><text>gzugs ni med dam ci/ /sems can rnam shes med na ni/ /nan tan ma byas thar par 'gyur/ /mu stegs smra ba the tsom med/ /rtog ge can gyis mi shes so/ /de na gzugs kyang yod pa ste/ /gzugs med</text></item>
<item><p>201a5</p><section>mdo sde</section><text>pa la lta ba med/ /de med pas na grub mtha' med/ /theg pa med cing 'gro ba med/ /dbang po rnams dang ldan pa yi/ /bag chags las byung rnam shes pa/ /rnam pa brgyad las phyogs gcig ni/ /skad cig</text></item>
<item><p>201a6</p><section>mdo sde</section><text>dus su m-i 'dzin to/ /ji ltar gzugs ni mi 'jug ltar/ /dbang po rnams dang dbang mi 'jug /de phyir bcom ldan 'das kyis kyang / /dbang po la sogs skad cig bshad/ /gzugs ni rtog par ma gyur par/ /</text></item>
<item><p>201a7</p><section>mdo sde</section><text>rnam par shes par ji ltar 'jug /rnam par shes par ma zhugs na/ /ji ltar 'khor ba skyes par 'gyur/ /skyes ma thag tu 'jug par ni/ /rnam par 'dren pa mi 'chad do/ /dngos po rnams kyi rnam rtog pa/ /</text></item>
<item><p>201a8</p><section>mdo sde</section><text>'gro bar bar chad med par g.yo/ /dbang po rnams dang dbang po'i don/ /mkhas la ma yin blun po la/ /byis pa rnams ni ming gis 'dzin/ /'phags pa ming gis don la mkhas/ /drug po la ni nyer len med/ /</text></item>
<item><p>201b1</p><section>mdo sde</section><text>nyer len bcas pa mi zin to/ /yod pa'i nyes dang rnam bral ba/ /bye brag mi 'byed 'phags pa smra/ /shes pa spangs pa'i rtog ge pa/ /rtag dang chad pas 'jigs pa dag /'dus byas 'dus ma byas la bdag /</text></item>
<item><p>201b2</p><section>mdo sde</section><text>byis pa bye brag mi byed do/ /gcig pa la yang sbyin pa yod/ /tha dad pa la'ang yod pa min/ /sems dang lhan cig gcig pa ste/ /yid la sogs dang tha dad do/ /sems dang sems las byung bsgrags pa'i/ /sbyin</text></item>
<item><p>201b3</p><section>mdo sde</section><text>pa gang tshe nyer len las/ /dbye na de la ji ltar na/ /gcig par khong du chud par bya/ /nyer len bcas pa'i dmigs pa ni/ /las dang tshe dang byed sogs pas/ /'dra dang mi 'dra tshul rnams kyis/ /med bzhin du ni</text></item>
<item><p>201b4</p><section>mdo sde</section><text>sgrub par byed/ /ji ltar bsreg bya sreg byed la/ /me ni cig car sreg pa bzhin/ /de bzhin nyer len bcas pa'i bdag /ci phyir rtog ge can mi ston/ /rtag tu skyes dang ma skyes kyang / /sems ni shin tu</text></item>
<item><p>201b5</p><section>mdo sde</section><text>'od gsal na/ /bdag bsgrubs pa yi dpe dag dang / /ci phyir rtog ge can mi byed/ /rtog ge can ni tshul spangs pa/ /rnam shes thibs por rmongs pa dag /bdag tu smra bar byed 'dod pas/ /phan tshun dag tu</text></item>
<item><p>201b6</p><section>mdo sde</section><text>rab tu rgyug /phan tshun rang rig rtogs bya ba/ /bdag ni rnam dag mtshan nyid de/ /de bzhin gshegs pa'i snying po de/ /rtog ge can gyi spyod yul min/ /nyer len nyer bar len byed kyi/ /bye brag dang ni phung po yi/ /</text></item>
<item><p>201b7</p><section>mdo sde</section><text>mtshan ny-id gal te shes gyur na/ /tshul gyi ye shes skye bar 'gyur/ /mu stegs can gyis brjod pa ni/ /kun gzhi snying po lta bu bsam/ /bdag dang lhan cig ldan pa'i chos/ /rab tu brjod pa ma byas so/ /de dag</text></item>
<item><p>201b8</p><section>mdo sde</section><text>rab tu phye bas na/ /rnam par thar dang bden mthong na/ /sgom dang mthong bas spang ba yi/ /nyon mongs rnams kyang sbyang ba yi/ /sems ni rang bzhin 'od gsal te/ /de bzhin gshegs pa'i snying po dge/ /</text></item>
<item><p>202a1</p><section>mdo sde</section><text>sems can rnams kyi nyer len ni/ /mtha' dang mtha' med spangs pa'o/ /byi dor byas pas gser mdog dang / /sa le sbram dang kha ra dag /ji ltar mthong ba de bzhin du/ /phung po rnams la sems can no/ /</text></item>
<item><p>202a2</p><section>mdo sde</section><text>gang zag med cing phung po med/ /sangs rgyas ye shes zag med pa/ /rtag tu zhi ba rnams bsgoms te/ /de la bdag ni skyabs su mchi/ /sems kyi rang bzhin 'od gsal ba/ /yid la sogs pa'i nyon mongs dang / /</text></item>
<item><p>202a3</p><section>mdo sde</section><text>bdag dang lhan cig ldan par ni/ /smra ba'i mchog gis rab tu bstan/ /sems ni rang bzhin 'od gsal ba/ /de las gzhan pa thog ma med/ /de dag gis ni bsags pa'i las/ /des ni de gnyis nyon mongs 'gyur/ /</text></item>
<item><p>202a4</p><section>mdo sde</section><text>thog ma med pa'i glo bur gyi/ /nyon mongs rnams dang ldan pas na/ /rang bzhin 'od gsal bdag nyon mongs/ /ras dang 'dra bar dag par 'gyur/ /ji ltar gos sam gser yang rung / /dri ma med phyir nyes spangs</text></item>
<item><p>202a5</p><section>mdo sde</section><text>bzhin/ /gnas shing 'jigs par mi 'gyur te/ /nyes med bdag nyid de bzhin no/ /rnga 'am dung ngam pi wang la/ /sgra snyan phun sum tshogs pa dag /mi mkhas la la tshol bar byed/ /de bzhin gang zag phung po</text></item>
<item><p>202a6</p><section>mdo sde</section><text>la'o/ /sa la gter dang nor bu dang / /de bzhin du ni chu rnams kyang / /yod bzhin du yang mi snang ba/ /de bzhin gang zag phung po la'o/ /sems dang sems las byung tshogs dang / /bdag gi yon tan phung po ldan/ /</text></item>
<item><p>202a7</p><section>mdo sde</section><text>mi mkhas pas ni mi shes te/ /de bzhin gang zag phung po la'o/ /ji ltar sbrum par gyur pa'i bu/ /yod bzhin du yang mi snang ba/ /de bzhin bdag nyid phung po la/ /rig pa mi shes pas mi mthong / /ji ltar</text></item>
<item><p>202a8</p><section>mdo sde</section><text>sman gyi gsod pa dang / /ji ltar me ni shing rnams la/ /rigs pa mi shes pas mi mthong / /de bzhin gang zag phung po la'o/ /dngos po rnams la mi rtag dang / /stong pa nyid kyang yod bzhin du/ /mi mkhas</text></item>
<item><p>202b1</p><section>mdo sde</section><text>rnams kyis mi mthong ba/ /de bzhin gang zag phung po la'o/ /sa dang dbang dang mngon shes dang / /bla ma yi ni dbang bskur dang / /ting nge 'dzin gyi khyad par rnams/ /bdag med na ni med pa yin/ /gang tshe 'jig byed song nas ni/ /gal te</text></item>
<item><p>202b2</p><section>mdo sde</section><text>yod na ston ces zer/ /rang gi rnam rtog ston cig ces/ /de la mkhas pas bsgo bar bya/ /sangs rgyas chos la gnod byed pa/ /yod med phyogs la lta ba yi/ /bdag med smra dang smra mi bya/ /dge slong las la spang bar bya/ /</text></item>
<item><p>202b3</p><section>mdo sde</section><text>bdag med nags tshal sreg byed cing / /mu stegs nyes las rnam grol ba/ /dus mtha'i me ni 'bar ba bzhin/ /bdag tu smra 'di rab tu 'bar/ /kha 'da' sbrang rtsi kha ra dang / /mar dang til la sogs pa dang / /de dag rang gi</text></item>
<item><p>202b4</p><section>mdo sde</section><text>ro yod kyang / /ma myangs rab tu rtogs mi 'gyur/ /phung po mthong ba rnams la bdag /rnam pa lngar ni gzung byas kyang / /mi mkhas rnams kyis mi mthong ste/ /mkhas pas mthong nas rnam par 'grol/ /rig</text></item>
<item><p>202b5</p><section>mdo sde</section><text>sngags la sogs dpe rnams kyis/ /sems ni rtogs par mi nus te/ /gang la gang phyir gang don du/ /'dus pa rnams ni mi rtogs so/ /chos rnams mtshan nyid mi 'dra ste/ /sems gcig po ni mi gzung ngo / /</text></item>
<item><p>202b6</p><section>mdo sde</section><text>rgyu med pa dang mi 'jug par/ /rtog ge pa la nyes par 'gyur/ /sems kyi rjes lta rnal 'byor pa/ /sems rnams kyis ni sems mi mthong / /mthong byed snang las byung ba na/ /snang ba ci yi rgyu las 'byung / /</text></item>
<item><p>202b7</p><section>mdo sde</section><text>nga ni kA t+yA ya na'i rigs/ /gtsang ma'i gnas nas byung ba ste/ /mya ngan 'das pa'i grong 'gro ba'i/ /chos ni sems can rnams la ston/ /'di ni sngon gyi lam yin te/ /nga dang de bzhin gshegs rnams kyis</text></item>
<item><p>202b8</p><section>mdo sde</section><text>stong phrag gsum gyi mdo rnams kyis/ /mya ngan 'das pa shin tu bshad/ /'dod pa'i khams dang gzugs med du/ /sangs rgyas rnam par 'tshang mi rgya/ /gzugs kyi khams kyi 'og min du/ /'dod</text></item>
<item><p>203a1</p><section>mdo sde</section><text>chags bral khyod 'tshang rgya'o/ /'chi ba'i rgyu ni yul ma yin/ /rgyu ni yul la 'ching ba ste/ /ye shes kyis ni nyon mongs bsad/ /'di ni brtul zhugs ral gri'i so/ /bdag med sgyu ma la sogs pa'i/ /</text></item>
<item><p>203a2</p><section>mdo sde</section><text>chos rnams ji ltar yod med 'gyur/ /byis pa rnams la yang dag snang / /bdag med nyid ni ji ltar med/ /byas pa dang ni ma byas phyir/ /rgyu ni 'jug par byed pa med/ /'di dag thams cad ma skyes te/ /byis pa</text></item>
<item><p>203a3</p><section>mdo sde</section><text>rnams kyis mi shes so/ /rgyu yi rnams ni ma skyes te/ /rkyen rnams de dag byas pa'o/ /de gnyis bskyed pa ma yin na/ /rgyu rnams kyis na ji ltar brtag /snga phyi dang ni cig car yang / /rtog ge rnams kyang rgyur</text></item>
<item><p>203a4</p><section>mdo sde</section><text>ston to/ /snang dang slob ma rdzas sogs kyis/ /dngos po rnams kyi skye ba 'chad/ /mngon par 'du byed mtshan rnams kyis/ /sangs rgyas mtshan ldan ma yin te/ /de dag 'khor los sgyur yon tan/ /des ni</text></item>
<item><p>203a5</p><section>mdo sde</section><text>sangs rgyas mi brjod do/ /sangs rgyas mtshan ni ye shes te/ /lta ba'i nyes pas rnam spangs pa/ /so so rang rig lta bas rtogs/ /nyes pa thams cad rnam 'jom pa'o/ /'on lkug long ba zhar ba dang / /dga' ba</text></item>
<item><p>203a6</p><section>mdo sde</section><text>dag ni shar gnyer dang / /byis pa rnams la bye brag tu/ /tshangs par spyod pa med pa'o/ /bsgribs dang gsal dang lha yi ni/ /mtshan rnams kyis ni 'khor los bsgyur/ /gsal ba la la rab tu 'byung / /gnyis</text></item>
<item><p>203a7</p><section>mdo sde</section><text>po gzhan ni bag med pa'o/ /rgyas dang gzeg zan khyu mchog dang / /ser skya shAkya'i gtso bo rnams/ /nga ni mya ngan 'das 'og tu/ /de la sogs pa 'byung bar 'gyur/ /mya ngan nga 'das lo brgya na/ /rgyas dang</text></item>
<item><p>203a8</p><section>mdo sde</section><text>khur 'phel de bzhin du/ /pan Da ba dang ko'u ra ba/ /dga' bo'i 'og tu mo'u ri 'byung / /mo'u r+ya dga' bo skyabs 'og tu/ /kla klo rgyal po'i tha shal rnams/ /kla klo'i rjes la mtshon gyis 'khrug /mtshon</text></item>
<item><p>203b1</p><section>mdo sde</section><text>gyi rjes la rtsod dus so/ /rtsod pa'i dus kyi tha ma la/ /'jig rten dam chos mi sgom mo/ /de la sogs pa 'das pa dag /'gro ba 'khor lo bzhin du 'khor/ /me dang nyi mar phrad pa'i phyir/ /'dod pa'i khams ni</text></item>
<item><p>203b2</p><section>mdo sde</section><text>bsregs nas kyang / /gang la 'jig rten gnas su 'gyur/ /rigs bzhi mi mgon dbang po dang / /drang srong rnams dang chos kyang ste/ /rig byed chos sbyin mchod sbyin dang / /chos kyi rnams ni 'byung bar</text></item>
<item><p>203b3</p><section>mdo sde</section><text>'gyur/ /gtam dang srung la sogs pa dang / /rkyang ba rtogs byed 'grel pa dang / /'di skad bdag gis thos sogs pas/ /'jig rten shin tu rmongs par 'gyur/ /sh-in tu bcos shing bcag byas nas/ /steng</text></item>
<item><p>203b4</p><section>mdo sde</section><text>nas kha dog sbyar bar bya/ /sngo dang lci ba 'dam sogs pas/ /snam bu shin tu bri bar bya/ /lus ni gos rnams kyis bkra ba/ /mu stegs mtshan ma spangs pa yi/ /rnal 'byor can gyis bstan pa bshad/ /de ni</text></item>
<item><p>203b5</p><section>mdo sde</section><text>sangs rgyas rgyal mtshan no/ /tshags kyis btsags pa'i chu yang btung / /rked pa'i srad bu bcing bar bya/ /dus su 'os par gyur pa dang / /dma' ba spangs pa'i slongs mo zas/ /mtho ris nas ni lha rdzas 'byung / /</text></item>
<item><p>203b6</p><section>mdo sde</section><text>gnyis po gzhan ni mi las 'byung / /rin chen mtshan rnams phun sum tshogs/ /lhar skyes pa yi 'gro ba'i dbang / /mtho ris phan byed chos ston pa/ /gling bzhi rnams la rab tu spyod/ /shin tu yun ring gling spyad</text></item>
<item><p>203b7</p><section>mdo sde</section><text>nas/ /sred pas rnam par 'jig par 'gyur/ /byis pa'i dus dang skyabs byung dus/ /gnyis po bzhin dang rtsod pa ste/ /nga dang gzhan ni byas dus la/ /shAkya seng ge rtsod pa'i dus/ /dus grub pa dang shAkya'i sras/ /</text></item>
<item><p>203b8</p><section>mdo sde</section><text>'jug sel rgyas dang dbang phyug dang / /de la sogs pa'i mu stegs can/ /mya ngan nga 'das 'byung bar 'gyur/ /'di skad bdag gis thos la sogs/ /shAkya seng ge'-i bshad pa yin/ /sgrung dang sngan chad byung ba dag /de dag rgyas pa'i</text></item>
<item><p>204a1</p><section>mdo sde</section><text>yin par 'gyur/ /'jug sel dang ni dbang phyug kyang / /'byin par byed pa 'chad par 'gyur/ /mya ngan nga 'das phyin chad ni/ /de lta bu la sogs par 'byung / /nga yi ma ni nor ldan te/ /pha ni bram ze skye dgu'i bdag /</text></item>
<item><p>204a2</p><section>mdo sde</section><text>nga ni kA t+yA ya na'i rigs/ /ming ni rdul med rgyal ba'o/ /yab dang mes dang nga bdag kyang / /yul ni tsam par skyes pa ste/ /mtshan ni zla ba skyabs shes bya/ /zla ba'i rigs las de skyes so/ /thar par zhugs sh-ing brtul</text></item>
<item><p>204a3</p><section>mdo sde</section><text>zhugs spyad/ /tshul yang rnam pa stong bshad nas/ /blo gros chen po dbang bskur te/ /lung bstan byas nas mya ngan 'da'/ /chos la blo ni sbyin par bya/ /chos kyis me khal la la sbyin/ /me khal slob ma zhan pas na/ /bskal</text></item>
<item><p>204a4</p><section>mdo sde</section><text>pa'i mthar ni 'jig par 'gyur/ /'od srung dang ni log dad sel/ /'dren pa gser thub rnam dag dang / /rdul med nga dang gzhan dag dang / /de dag thams cad byas dus rgyal/ /de yi 'og tu byas dus la/ /'dren pa blo gros shes bya ba/ /</text></item>
<item><p>204a5</p><section>mdo sde</section><text>shes bya lnga rnams ston pa'o/ /dpa' bo chen po 'byung bar 'gyur/ /gnyis gzhan la min skyob byung min/ /rtsod dus phyi ma'i tshe la yang / /'jig rten mgon po 'byung mi 'gyur/ /byas dus la ni rdzogs 'tshang rgya/ /mi phrog pa</text></item>
<item><p>204a6</p><section>mdo sde</section><text>dang ngo shes bya/ /ma dras kha tshar bcas pa ste/ /rma bya'i mdongs su 'dra ba yis/ /steng yogs ri mo bri bar bya/ /mdongs dang mdongs kyi bar du ni/ /sor gnyis sor gsum tshad du bya/ /de las gzhan du bris na ni/ /</text></item>
<item><p>204a7</p><section>mdo sde</section><text>byis pa rnams kyang chags par 'gyur/ /rtag par 'dod chags me zhi bya/ /ye shes chus ni khrus kyang bya/ /rnal 'byor gyis ni nan tan du/ /dus mtshams gsum dang sdom gsum byas/ /mda' dang rdo dang shing la sogs/ /</text></item>
<item><p>204a8</p><section>mdo sde</section><text>'phen la sogs pas bskyod pa dang / /gcig 'phags na ni gcig lhung 'gyur/ /dge dang mi dge de bzhin no/ /gcig pu mang po ma yin te/ /mi 'dra'i mtshan phyir gang na'ang med/ /len pa kun ni rlung dang 'dra/ /sbyin pa byed pa</text></item>
<item><p>204b1</p><section>mdo sde</section><text>zhing bzhin no/ /gal te gcig po mang 'gyur na/ /thams cad ma byas par 'gyur ro/ /byas na rnam par 'jig par 'gyur/ /'di ni rtog ge can gyi tshul/ /de ni mar me sa bon 'dra/ /'dra phyir mang du ga la 'gyur/ /</text></item>
<item><p>204b2</p><section>mdo sde</section><text>de lta bur na mang du 'gyur/ /de ni rtog ge pa yi tshul/ /til las bal sran skye mi 'gyur/ /'bras ni nas kyi rgyu las min/ /gro dang 'bru yi rnam pa dag /gcig ni ji ltar mang por 'gyur/ /sgra byed pa ni pa Ne ni/ /rkang</text></item>
<item><p>204b3</p><section>mdo sde</section><text>pa'i mig dang che dbang dang / /tshangs pa dang ni gar rga dang / /'jig rten rgyang pan byed pa 'byung / /kA t+yA ya na mdo byed pa/ /mchod sbyin bal ka de bzhin te/ /b+hu d+hu ka dang skar mkhan dag /rtsod pa'i dus na 'byung bar 'gyur/ /</text></item>
<item><p>204b4</p><section>mdo sde</section><text>bsod nams byas pa'i 'jig rten gyi/ /skye dgu'i dpal gyi stobs can 'byung / /chos kun la ni srung byed pa/ /rgyal po stobs can sa gtong ba'o/ /grog ma'i mkhar dang sran chung mig /gya gyu can dang rta 'dzin bu/ /</text></item>
<item><p>204b5</p><section>mdo sde</section><text>khyu mchog dpal chen rnam dag kyang / /ma 'ongs dus na 'byung bar 'gyur/ /don grub pa dang shAkya'i bu/ /yang dag mtha' dang phur pa lnga/ /tshig stobs can dang yid gzhungs pa/ /phyi ma'i dus na 'byung bar 'gyur/ /</text></item>
<item><p>204b6</p><section>mdo sde</section><text>nags kyi gnas na 'dug pa'i tshe/ /dbyu gu shing dang lpags pa dang / /rked chings dang ni ril ba rnams/ /nga la tshangs pa sbyin par byed/ /rnal 'byor ldan pa chen po ste/ /thub pa rdul med ces bya ba'i/ /</text></item>
<item><p>204b7</p><section>mdo sde</section><text>thar pa 'chad pa'i ston par 'gyur/ /'di ni thub pa'i rgyal mtshan zhes/ /tshangs pa tshangs pa brgya rnams dang / /lha rnams mang por bcas pa yis/ /nga la mkha' las pags bor nas/ /dbang ldan de nyid</text></item>
<item><p>204b8</p><section>mdo sde</section><text>mi snang 'gyur/ /dbang po lha dang bcas pa dang / /'phags skyes po la sogs pa yi/ /sna tshogs gos dang slong snod kun/ /nags kyi gnas su nga la 'bul/ /mi skye smra ba'i rgyur 'dod pa/ /skyes sam</text></item>
<item><p>205a1</p><section>mdo sde</section><text>skyes par 'gyur yang rung / /ma skyes pa ni sgrub par 'gyur/ /tshig tsam du ni brjod pa yin/ /sems de 'byung bar byed pa yi/ /rgyu ni ma rig de yin te/ /ji srid gzugs dag mi shes pa/ /de srid bar du de gnas ci/ /</text></item>
<item><p>205a2</p><section>mdo sde</section><text>zhig par gyur ma thag tu ni/ /sems ni gzhan rnams rab 'byung ste/ /gzugs ni dus su mi gnas na/ /ci la dmigs te 'byung bar 'gyur/ /gang las gang du 'jug pa yi/ /sems ni log pa'i rgyu las byung /</text></item>
<item><p>205a3</p><section>mdo sde</section><text>de ni rab tu ma grub na/ /ji ltar skad cig 'jig par rig /rnal 'byor can gyi snyoms 'jug dang / /gser dang rgyal ba'i ring srel dang / /'od snang gnas kyi gzhal med khang / /'jig rten rgyu yis 'jig par med/</text></item>
<item><p>205a4</p><section>mdo sde</section><text>gnas pa rnams dang thob pa'i chos/ /sangs rgyas ye shes phun sum tshogs/ /dge slong nyid dang shes thob rnams/ /skad cig mar ni ji ltar mthong / /sgyu ma dri za'i grong sogs kyi/ /gzugs rnams ji ltar skad cig</text></item>
<item><p>205a5</p><section>mdo sde</section><text>pa/ /'byung ba rnams ni 'byung 'gyur min/ /'gro bar 'byung ba chad mi byed/ /sems ni ma rig rgyu las byung / /thog ma med nas bsags pa yin/ /skye bar 'jig dang kun 'brel bar/ /rtog ge pa dag rab tu rtog /</text></item>
<item><p>205a6</p><section>mdo sde</section><text>grangs can smra ba rnam gnyis te/ /gtso bo las ni 'gyur ba dag /gtso bo yod na 'bras bu yod/ /'bras bu bdag nyid rab tu sgrub/ /gtso bo dang ni dngos 'jug par/ /yon tan bye brag rab tu bsgrags/ /rgyu dang 'bras</text></item>
<item><p>205a7</p><section>mdo sde</section><text>bu sna tshogs pa/ /'gyur ba la ni med pa yin/ /ji ltar dngul chu dag pa la/ /dri ma rnams kyis mi chags pa/ /de bzhin lus can thams cad kyi/ /kun gzhi gnas kyang dag pa'o/ /shing kun dri dang sgog pa dang / /</text></item>
<item><p>205a8</p><section>mdo sde</section><text>sbrum ma'i bur ni mthong ba dang / /lan tshwa la sogs ro yod dang / /ci phyir sa bon bzhin mi 'gyur/ /de nyid dang ni tha dad dang / /de bzhin gnyis ka gnyis ma yin/ /yod pa yi ni rgyu med de/ /'dus byas la med med pa min/ /</text></item>
<item><p>205b1</p><section>mdo sde</section><text>bdag ni rta dang 'dra bar yod/ /phung po ba lang ngo bo spangs/ /'dus byas 'dus ma byas pa la/ /smrar med brjod med rang bzhin no/ /lung dang rigs pas ngan par mthong / /rtog ge'i lta bas dri mar byas/ /phye ba med par bdag tu</text></item>
<item><p>205b2</p><section>mdo sde</section><text>smra/ /rgyu med ma yin gzhan na med/ /de dag gi ni nyes bsags pa/ /phung po bdag tu mi bsgom ste/ /gcig pa dang ni de las gzhan/ /rtog ge can gyis mi shes so/ /me long chu dang mig rnams la/ /ji ltar gzugs brnyan</text></item>
<item><p>205b3</p><section>mdo sde</section><text>snang 'gyur ba/ /gcig dang tha dad bral ba bzhin/ /de bzhin gang zag phung po la'o/ /bsgom dang rnam bsgom bsam gtan pa/ /lam dang bden dang mthong ba ste/ /de rnams gsum ni rnam bsgoms na/ /lta ba ngan las grol bar 'gyur/ /</text></item>
<item><p>205b4</p><section>mdo sde</section><text>ji ltar mthong na zhig pa'i glog /khyim bu kha yi 'khor lo ltar/ /de bzhin chos kun 'gyur ba la/ /byis pa bzhin du ma rtog shig /dngos po med pas mya ngan 'das/ /byis pa'i sems ni rmongs par byed/ /ji ltar 'dug bzhin</text></item>
<item><p>205b5</p><section>mdo sde</section><text>mthong ba dang / /'phags pas mthong ba yod pa'i phyir/ /skye ba dang ni 'jig bral zhing / /dngos po yod dang med spangs pa/ /mtshan nyid mtshan gzhi bral ba yi/ /'gyur ba rnam par bsgom par bya/ /mu stegs can gyi</text></item>
<item><p>205b6</p><section>mdo sde</section><text>smra dang bral/ /ming dang dbyibs ni spangs gyur pa/ /nang gi lta ba'-i gnas rnams kyi/ /'gyur ba rnam par bsgom par gyis/ /reg pa dang ni gzir ba yis/ /lha dang sems can dmyal ba'i lus/ /bar ma do y-i srid med de/ /</text></item>
<item><p>205b7</p><section>mdo sde</section><text>rnam par shes pas bskyed pa yin/ /mngal sgong drod gsher la sogs pa'i/ /srid pa bar mar 'byung ba dag /sems can mang po sna tshogs bzhin/ /'gro dang 'gro bar rnam par bsgoms/ /lung dang rigs par bal</text></item>
<item><p>205b8</p><section>mdo sde</section><text>gyur pa/ /nyon mongs phyogs dang zad 'thob byed/ /mu stegs lta ba'i smra ba la/ /blo gros can gy-is mi spyad do/ /thog mar nye bar len pa las/ /bdag ni phye bas bye brag dbye/ /ma phye bye brag 'byed pa ni/ /</text></item>
<item><p>206a1</p><section>mdo sde</section><text>mo sham bu la bye brag 'byed/ /'phrul gyis mthong ba sems can rnams/ /sha'i dang shes rab rnam par spangs/ /lus can kun gyi gzugs yod pa/ /'du byed phung por spangs gyur pa'o/ /kha dog bzang dang ngan</text></item>
<item><p>206a2</p><section>mdo sde</section><text>gyur cing / /grol dang ma grol khyad gyur pa/ /lha rdzas 'du byed gtogs pa yi/ /'du byed gnas pa rab tu mthong / /'gro ba'i mtshams su gzugs ldan rnams/ /rtog ge can gyi spyod yul min/ /mi yi yul las nga 'das</text></item>
<item><p>206a3</p><section>mdo sde</section><text>te/ /ngan pa'i rtog ge can gzhan min/ /bdag med yin la sems 'byung na/ /ci las de ni 'byung bar 'gyur/ /'bab chu me mar sa bon bzhin/ /ci phyir de yi 'byung mi bshad/ /rnam par shes pa ma skyes la/ /mi shes la</text></item>
<item><p>206a4</p><section>mdo sde</section><text>sogs med pa ste/ /de med par ni rnam shes pa/ /rgyud kyi skye bar ji ltar 'gyur/ /dus gsum dang ni dus med dang / /brjod pa med dang rnam pa lnga/ /de ni sangs rgyas shes bya bar/ /rtog ge can rnams rab tu brjod/ /</text></item>
<item><p>206a5</p><section>mdo sde</section><text>shes pa 'du byed rgyus 'byung ba/ /'du byed rnams kyis mi brjod de/ /'du byed bsgrubs pa'i shes pa ni/ /'du byed du ni gtogs pa 'dzin/ /'di yod pas ni 'di 'byung ste/ /rkyen rnams la ni rgyu med pa/ /gsal bar</text></item>
<item><p>206a6</p><section>mdo sde</section><text>byed par rab tu ston/ /de med pas na byed pa med/ /rlung ni me dang sprin dag la/ /skyod pa yin te 'byin pa min/ /bskyod nas des ni zhir 'gyur na/ /ji ltar sems can rab tu bsgrubs/ /'dus byas 'dus ma byas</text></item>
<item><p>206a7</p><section>mdo sde</section><text>pa ni/ /nyer len rnam par spangs par brjod/ /me n-i de la bsgrubs par yang / /ji ltar byis pa rtog par byed/ /phan tshun stobs dang mthu yi phyir/ /mi rnams kyi ni me 'byung na/ /gang phyir me bzhin brtag /</text></item>
<item><p>206a8</p><section>mdo sde</section><text>bya ba'i/ /sems can gang gis rab tu byung / /phung po skye mched tshogs rnams kyi/ /rgyu ni yid la sogs pa ste/ /bdag med rtag tu 'dron mang bzhin/ /sems dang bcas te rab tu 'jug /'di gnyis rtag tu 'od</text></item>
<item><p>206b1</p><section>mdo sde</section><text>gsal ba/ /rgyu dang 'bras bu spangs pa'o/ /de dag sgrub pa me ma yin/ /rtog ge can gyis mi shes so/ /sems dang sems can mya ngan 'das/ /rang bzhin gyis ni 'od gsal te/ /yid la sogs pa'i nyes pa yis/ /</text></item>
<item><p>206b2</p><section>mdo sde</section><text>nyon mongs mkha' bzhin tha dad min/ /glang po'i mal sogs bzhin stun yod/ /mu stegs lta bas dri mar byas/ /yid kyi rnam par shes pas g.yogs/ /me la sogs pas rnam par sbyangs/ /de yis yang dag</text></item>
<item><p>206b3</p><section>mdo sde</section><text>ji bzhin mthong / /mthong nas nyon mongs rnams kyang bshig /thibs po'i dpe rnams rab spangs te/ /de dag 'phags pa'i spyod yul dong / /shes dang shes bya'i bye brag gis/ /de gnyis gzhan du mi brtag pa/ /</text></item>
<item><p>206b4</p><section>mdo sde</section><text>blo ngan rnams kyis mi rtogs te/ /brjod du med pa smra bar byed/ /ji ltar tsan dan byas pa'i rnga/ /byis pa dag ni gzhan du byed/ /de bzhin tsan dan a gar 'dra'i/ /shes pa rtog ge ngan pas so/ /langs nas kha zas phyis mi</text></item>
<item><p>206b5</p><section>mdo sde</section><text>len/ /lhung bzed gnas dang phying pa can/ /gdong 'gyur la sogs nyes pa can/ /dag pas zas la spyad par bya/ /su zhig tshul 'di rigs pas dpog byed pa/ /dad ldan rnal 'byor brtson zhing mi rtog pa/ /mi gnas don la</text></item>
<item><p>206b6</p><section>mdo sde</section><text>rten par gyur pa de/ /chos kyi rnam par gser bzhin spyad par bya/ /blun pas srid dang mi srid rkyen rtog pa/ /de ni lta ngan dra ba dri mar bcas/ /'dod chags zhe sdang gti mug bcas pa ldog /chags med sangs</text></item>
<item><p>206b7</p><section>mdo sde</section><text>rgyas phyag gis dbang bskur 'gyur/ /mu stegs rgyu yi phyogs kyis bslad/ /gzhan yang rkyen gyis rnam par rmongs/ /gzhan dag rgyu med de 'byung bas/ /don med pa ni chad pa'o/ /yid dang rnam par shes pa dang /</text></item>
<item><p>206b8</p><section>mdo sde</section><text>rnam par smin pa gyur pa ste/ /yid ni kun gzhi las byung ba/ /rnam par shes pa yid las byung / /kun gzhi las ni sems kun kyang / /dba' rlabs bzhin du 'byung bar 'gyur/ /thams cad bag chags rgyu las byung /</text></item>
<item><p>207a1</p><section>mdo sde</section><text>rkyen bzhin du ni 'byung ba'o/ /skad cig tha dad 'brel bas sbrel/ /rang gi sems ni don la 'dzin/ /dbyibs kyi mtshan nyid rnam par dag /yid dang mig la sogs las byung / /thog ma med nas rnam par</text></item>
<item><p>207a2</p><section>mdo sde</section><text>'brel/ /don snang bag chags rnams las byung / /ji ltar snang ba sems snang ste/ /mu stegs lta ba bzlog pa yi/ /de yi rgyus byung gzhan nyid kyang / /de la dmigs nas 'jug par 'gyur/ /de las lta ba shes pa dag /</text></item>
<item><p>207a3</p><section>mdo sde</section><text>'khor bar rab tu 'jug par 'gyur/ /dngos po rmi lam sgyu ma 'dra/ /dri za'i grong khyer rnams bzhin te/ /smig rgyu ba dang chu zla ltar/ /rang gi rnam rtog rnam par sgoms/ /'jug pa'i rnam pas de bzhin nyid/ /yang dag</text></item>
<item><p>207a4</p><section>mdo sde</section><text>ye shes de yi gnas/ /sgyu ma dpa' bar 'gro la sogs/ /ting nge 'dzin ni gzhan rnams dang / /mngon par shes dang dbang rnams dang / /ye shes sgyu ma lta bu dang / /de bzhin gshegs pas dbang bskur ba/ /sa la zhugs</text></item>
<item><p>207a5</p><section>mdo sde</section><text>nas thob par 'gyur/ /gang tshe 'gro ba rnam rtog mthong / /de tshe sems ni ldog par 'gyur/ /sems ni rab tu dga' ba dang / /sangs rgyas sa dang sa rnams 'thob/ /gnas ni rab tu gyur pa'i phyir/ /ji ltar sna tshogs</text></item>
<item><p>207a6</p><section>mdo sde</section><text>nor bu bzhin/ /sems can rnams kyi don byed de/ /chu la gzugs brnyan ji bzhin no/ /yod dang med pa'i phyogs rnams dang / /gnyis dang gnyis med pa dang bral/ /nyan thos rang rgyal 'das gyur na/ /sa bdun por ni</text></item>
<item><p>207a7</p><section>mdo sde</section><text>'gyur ba yin/ /so so rang chos mthong bas ni/ /yang dag pa yi sa sbyangs te/ /phyi rol mu stegs rnams spangs pa'i/ /theg pa chen po bshad par bya/ /rnam par rtog par rab gyur na/ /shi 'phos 'jig pa rnams</text></item>
<item><p>207a8</p><section>mdo sde</section><text>spangs pa/ /ri bong spu yi nor bu bzhin/ /grol ba rnams la tshul yang bshad/ /ji ltar tshig la tshig gnas pa/ /gal te rigs la rigs de bzhin/ /de phyir rigs pa rigs pa yin/ /de las gzhan du ma rtog shig /mig dang las dang</text></item>
<item><p>207b1</p><section>mdo sde</section><text>sred pa dang / /ma rig de bzhin tshul bzhin min/ /ming dang gzugs dang yid rnams dang / /rnyog pa'i yid kyang de bzhin no/ /'phags pa lang kar gshegs pa zhes bya ba theg pa chen po'i mdo ji snyed pa/ rdzogs so// //</text></item>
<item><p>207b2</p><section>mdo sde</section><text>'phags pa lang kar gshegs pa rin po che'i mdo las sangs rgyas thams cad kyi gsung gi snying po zhes bya ba'i le'u/ bam po dang po/ sangs rgyas dang / byang chub sems dpa' thams cad la phyag 'tshal lo/ /</text></item>
<item><p>207b3</p><section>mdo sde</section><text>'di skad bdag gis thos pa dus gcig na/ bcom ldan 'das lho phyogs kyi rgya mtsho'i 'gram lang ka'i ri'i rtse mo rin po che'i me tog sna tshogs kyis bkod pa na/ dge slong gi dge 'dun chen po dang / byang chub sems dpa'</text></item>
<item><p>207b4</p><section>mdo sde</section><text>sems dpa' chen po'i tshogs sangs rgyas kyi zhing sna tshogs tha dad pa nas 'dus pa dag dang thabs cig tu bzhugs te/ byang chub sems dpa' sems dpa' chen po de dag thams cad kyang tshad med pa'i ting nge 'dzin</text></item>
<item><p>207b5</p><section>mdo sde</section><text>dang / dbang po dang / stobs dang / mngon par shes pas rnam par rtsen pa sha stag la/ byang chub sems dpa' sems dpa' chen po blo gros chen po ni gtso bor gyur te/ sangs rgyas thams cad kyi phyag gis</text></item>
<item><p>207b6</p><section>mdo sde</section><text>spyi bo nas dbang bskur bas dbang bskur ba/ rang gi sems snang ba'i spyod yul gyi don la rab tu mkhas pa/ sems can sna tshogs kyi sems dang / gzugs sna tshogs dang / 'dul ba'i sgo tshad med</text></item>
<item><p>207b7</p><section>mdo sde</section><text>pa rnams ji lta ba bzhin du kun tu ston pa/ chos lnga dang / rang bzhin dang / rnam par shes pa dang / bdag med pa gnyis rtogs par khong du chud pa'o/ /de nas byang chub sems dpa' blo gros chen po/ byang chub</text></item>
<item><p>207b8</p><section>mdo sde</section><text>sems dpa' blo gros dang / sangs rgyas kyi zhing thams cad du rgyu ba dag dang lhan cig tu/ sangs rgyas kyi mthus stan las langs te/ bla gos phrag pa gcig tu gzar nas/ pus mo</text></item>
<item><p>208a1</p><section>mdo sde</section><text>g.yas pa'i lha nga sa la btsugs te/ thal mo sbyar te phyag 'tshal nas bcom ldan 'das la tshigs su bcad pa 'di dag gis mngon par bstod do/ /'jig rten skye 'jig yongs bral te/ /nam mkha'i me</text></item>
<item><p>208a2</p><section>mdo sde</section><text>tog rab tu 'dra/ /ye shes yod med mi dmigs kyang / /thugs rje chen po rab tu skye/ /chos rnams thams cad sgyu ma bzhin/ /sems dang rnam shes yongs su spangs/ /ye shes yod med mi dmigs kyang / /thugs rje chen</text></item>
<item><p>208a3</p><section>mdo sde</section><text>po rab tu skye/ /rtag dang chad pa yongs spangs pa/ /'jig rten khor zug rmi lam 'dra/ /ye shes yod med mi dmigs kyang / /thugs rje chen po rab tu skye/ /gang zag chos la bdag med dang / /nyon mongs shes bya rab</text></item>
<item><p>208a4</p><section>mdo sde</section><text>mkhyen cing / /rtag tu dag cing mtshan med kyang / /thugs rje chen po rab tu skye/ /kun las mya ngan mi 'da' ste/ /mya ngan 'das sangs rgyas mi dmigs/ /sangs rgyas mya ngan 'da' mi dmigs/ /blo dang rig par bgyi dang bral/</text></item>
<item><p>208a5</p><section>mdo sde</section><text>yod pa dang ni med pa'i phyogs/ /gnyis po de dag shin du spangs/ /thub pa zhi ba'i rnal 'byor pa/ /skye ba dag ni rab spangs pas/ /de ni len mi mnga' zhes bgyi/ /'di dang gzhan du rnam par dag /de nas byang chub sems</text></item>
<item><p>208a6</p><section>mdo sde</section><text>dpa' blo gros chen pos bcom ldan 'das la tshigs su bcad pa de dag gis mngon par bstod nas rang gi rigs dang ming brjod de gsol pa/ bdag ming blo gros chen po ste/ /thes chen khong du chud par rtogs/ /deng</text></item>
<item><p>208a7</p><section>mdo sde</section><text>'dir brgya rtsa brgyad kyi don/ /bla ma'i mchog la zhu bar bgyi/ /'jig rten mkhyen pa'i skyes mchog gis/ /tshigs bcad de ni gsan pa dang / /'khor rnams la ni rnam gzigs nas/ /rgyal sras rnams la bka'</text></item>
<item><p>208a8</p><section>mdo sde</section><text>stsal pa/ /khyod la sogs pa rgyal sras rnams/ /ci dang ci 'dod dris shig dang / /so so rang gi spyod yul ni/ /ngas ni khyed la bshad par bya/ /de nas byang chub sems dpa' sems dpa' chen po blo gros chen po bcom</text></item>
<item><p>208b1</p><section>mdo sde</section><text>ldan 'das kyi zhabs la spyi bos gtugs te phyag byas nas thal mo sbyar te tshigs su bcad pas zhu ba zhus pa/ ji ltar dran pa rnam dag 'gyur/ /ji ltar dran pa 'phel bar 'gyur/ /lta rmongs nor pa ji lta bu/ /nor pa ji ltar</text></item>
<item><p>208b2</p><section>mdo sde</section><text>'phel bar 'gyur/ /zhing du sprul rnams ci slad du/ /mtshan nyid dang ni mu stegs kyang / /mtshan med rim pa ji lta bu/ /ci slad mtshan ma med pas bgyi/ /ci slad rgyal ba'i sras shes bgyi/ /rnam grol gang du mchi bar 'gyur/ /</text></item>
<item><p>208b3</p><section>mdo sde</section><text>gang la 'ching zhing gang dag dgrol/ /bsam gtan spyod yul ji lta bu/ /ji slad theg pa gsum po mchis/ /bdag la bstan cing bshad du gsol/ /rkyen rnams gang las skye ba lags/ /byed dang byas pa ji lta bu/ /</text></item>
<item><p>208b4</p><section>mdo sde</section><text>gnyi ga tha dad ci slad bshad/ /ji lta bur na 'phel ba lags/ /gzugs med snyoms par 'jug pa dang / /'gog pa'i snyoms 'jug ji lta bu/ /'du shes 'gog pa ji lta bu/ /ting nge 'dzin las ji ltar sad/ /ci yi</text></item>
<item><p>208b5</p><section>mdo sde</section><text>slad du byas pa 'byung / /'gro ba dang ni lus 'dzin ci/ /ji ltar rnam rtog snang bar 'gyur/ /sa rnams ji ltar skye bar 'gyur/ /srid gsum 'jig pa de su zhig /gnas ni gang lags lus ni ci/ /skye gnas</text></item>
<item><p>208b6</p><section>mdo sde</section><text>gang du bgrod par 'gyur/ /rgyal ba'i sras su ji ltar 'gyur/ /mngon par shes dang dbang rnams dang / /ting 'dzin rnams ni ji ltar 'thob/ /ting 'dzin sems ni ji lta bu/ /rgyal bas bdag la bshad du gsol/</text></item>
<item><p>208b7</p><section>mdo sde</section><text>ci slad kun gzhi zhes bgyi lags/ /yid dang rnam shes ji lta bu/ /skye dang 'jig pa ji lta bu/ /ji ltar mthong nas slar yang ldog /ji lta bur na rigs su 'gyur/ /rigs ma mchis dang sems tsam dang / /sgro 'dogs</text></item>
<item><p>208b8</p><section>mdo sde</section><text>mtshan nyid ji lta bu/ /bdag med don du ji ltar 'gyur/ /sems can ma mchis ji lta bu/ /kun rdzob bshad pa ji lta bu/ /ji ltar rtag dang chad pa yi/ /lta ba rab tu 'byung mi 'gyur/ /ji ltar sangs rgyas mu stegs dag /mtshan</text></item>
<item><p>209a1</p><section>mdo sde</section><text>nyid rnams kyis 'gal mi 'gyur/ /ji ltar ma 'ongs dus dag na/ /sde pa tha dad 'byung bar 'gyur/ /ji ltar stong nyid rgyu ci yis/ /ji ltar skad cig 'jig par 'gyur/ /mngal gyi snying por ji ltar skye/ /ji ltar</text></item>
<item><p>209a2</p><section>mdo sde</section><text>'jig rten gyis mi g.yos/ /ji ltar sgyu ma rmi lam 'dra/ /de bzhin dri za'i grong khyer dang / /'jig rten smig rgyu lta bu dang / /chu zla dang ni 'od dag dang / /byang chub yan lag ci slad gsungs/ /de bzhin byang chub phyogs rnams kyang /</text></item>
<item><p>209a3</p><section>mdo sde</section><text>yul rnams ci slad 'khrug par 'gyur/ /ci slad srid par lta bar bgyid/ /ji ltar skye 'gag ma mchis shing / /'jig rten nam mkha' me tog 'dra/ /'jig rten ji ltar thugs su chud/ /ci slad yi ge bral bar gsung / /</text></item>
<item><p>209a4</p><section>mdo sde</section><text>rnam rtog spangs pa de su lags/ /ji ltar nam mkha' 'dra ba lags/ /de kho na la du zhig mchis/ /pha rol phyin sems rnam pa du/ /rgyu gang gis ni sa rnams sgrol/ /len ma mchis par su zhig mchi/ /bdag med rnam</text></item>
<item><p>209a5</p><section>mdo sde</section><text>gnyis gang zhig lags/ /shes bya ji ltar rnam par 'dag /ye shes dag ni rnam pa du/ /tshul khrims sems can nyid ni du/ /nor bu mu tig la sogs pa'i/ /rigs rnams su yis rab tu bskyed/ /sems can rnam pa sna tshogs</text></item>
<item><p>209a6</p><section>mdo sde</section><text>dang / /brjod pa dag ni su yis bskyed/ /rig pa'i gnas dang bzo yi rnams/ /su yis ji ltar rab tu bstan/ /tshigs su bcad pa rnam pa du/ /tshigs bcad ring thung ji lta bu/ /rigs pa rnam pa du zhig mchis/ /ci yi slad du smra zhes</text></item>
<item><p>209a7</p><section>mdo sde</section><text>bgyi/ /skom dang zas rnams ji ltar 'byung / /ji ltar sred pa'i 'dod pa 'byung / /ci slad rgyal po zhes bgyi lags/ /'khor los sgyur dang rgyal phran ci/ /yul ni ji ltar bsrung bar bgyi/ /lha yi ris la rnam pa du/ /ci yi slad du sa zhes bgyi/</text></item>
<item><p>209a8</p><section>mdo sde</section><text>gza' skar nyi zla ji lta bu/ /thar pa dang ni rnal 'byor pa/ /de dag rnam pa du zhig mchis/ /slob ma rnam pa du zhig mchis/ /slob dpon du yang ji ltar 'gyur/ /sangs rgyas rnam pa du zhig lags/ /skyes pa'i rabs la rnam pa du/</text></item>
<item><p>209b1</p><section>mdo sde</section><text>bdud dang slob pa'i bye brag rnams/ /de dag la ni rnam pa du/ /rang bzhin dang ni sems rnams kyang / /de dag la ni du zhig mchis/ /btags pa tsam yang ji lta bu/ /rgyal bas bdag la bshad du gsol/ /nam mkha' sprin rlung ji lta bu/ /</text></item>
<item><p>209b2</p><section>mdo sde</section><text>dran dang yid gzhungs gsal ba ci/ /nags tshal shing ni ji lta bu/ /'khri shing dag ni ci las gyur/ /glang po rta dang ri dgas rnams/ /ji ltar gzung du rung bar 'gyur/ /ngan pa'i mi rnams ji lta bu/ /rgyu gang gis ni ngan par</text></item>
<item><p>209b3</p><section>mdo sde</section><text>'gyur/ /tshig drug gis ni ji ltar bsdus/ /'dod chen par yang ji ltar 'gyur/ /skyes pa bud med ma ning rnams/ /de dag thams cad ci slad 'byung / /rnal 'byor las ni ji ltar ldog /rnal 'byor ji ltar skye</text></item>
<item><p>209b4</p><section>mdo sde</section><text>bar 'gyur/ /rnal 'byor pas ni chos gang gis/ /ci 'dra'i gang zag rnam par 'jog /sems can 'gro bar skye ba rnams/ /mtshan nyid mtshan ma'i rnam pa ci/ /phyug por gyur pa ji lta bu/ /rgyu gang gis ni phyug por 'gyur/</text></item>
<item><p>209b5</p><section>mdo sde</section><text>shAkya'i rigs ni ji lta bu/ /ci yi rgyu yis shAkya byung / /bu ram shing pa ji ltar byung / /bla med gtso bos bshad du gsol/ /yun ring dka' thub drang srong gang / /des ni ji ltar rjes su ston/ /de bzhin gshegs pa</text></item>
<item><p>209b6</p><section>mdo sde</section><text>zhing rnams su/ /mtshan dang de bzhin gzugs sna tshogs/ /rgyal ba'i sras kyis bskor ba yang / /ci yi slad du kun na gda'/ /ci slad sha rnams gsol mi mdzad/ /ci slad sha ni rab tu bkag /sha za'i rigs su skyes</text></item>
<item><p>209b7</p><section>mdo sde</section><text>pa rnams/ /rgyu gang gis ni sha 'tshal lags/ /nyi zla'i dbyibs shing ji lta bu/ /ri rab pad+ma 'dra ba dang / /seng ge mtshan mchog zhing dag dang / /'jig rten gzur gnas spyi'u tshugs dang / /dbang po'i dra ba 'dra ba dang / /kha cig rin</text></item>
<item><p>209b8</p><section>mdo sde</section><text>chen kun gyi zhing / /dgu po rgyud mangs rnga 'dra dang / /me tog sna tshogs dbyibs 'dra dang / /kha cig nyi zla'i 'od dang bral/ /'dri la sogs pa tshad ma mchis/ /sprul pa'i sangs rgyas ji lta bu/ /rnam smin las byung sangs rgyas dang / /de</text></item>
<item><p>210a1</p><section>mdo sde</section><text>bzhin nyid kyi sangs rgyas ci/ /ye shes sangs rgyas ji lta bu/ /ci slad 'dod pa'i khams rnams su/ /mngon par rdzogs par 'tshang mi rgya/ /ci yi slad du 'og min pa/ /chags bral khrod du byang chub brnyes/ /bde gshegs mya</text></item>
<item><p>210a2</p><section>mdo sde</section><text>ngan 'das nas ni/ /yang dag bstan pa su zhig 'dzin/ /lha yi ston pa ji srid bzhugs/ /yang dag chos ni ji srid gnas/ /grub mtha' dang ni lta ba yang / /de dag la ni rnam pa du/ /'dul ba dang ni dge slong ris/ /ci slad rgyu dang rkyen ni</text></item>
<item><p>210a3</p><section>mdo sde</section><text>gang / /rgyal ba'i sras ni de dag dang / /rang rgyal dang ni nyan thos dag /rgyu gang gis na 'gyur brgyar 'gyur/ /rgyu gang gis ni snang med brgya/ /'jig rten mngon shes ji lta bu/ /'jig rten 'das kyi'ang ji lta bu/ /sems ni</text></item>
<item><p>210a4</p><section>mdo sde</section><text>sa rnams bdun por yang / /ci ltar ci slad bdag la gsungs/ /dge 'dun la ni rnam pa du/ /ji ltar dge 'dun dben du 'gyur/ /sems can gso ba'i bstan bcos rnams/ /de dag rgyu rkyen gang gis lags/ /ci slad thub pa chen</text></item>
<item><p>210a5</p><section>mdo sde</section><text>po yis/ /'od srung 'khor ba 'jig dang ni/ /gser thub kyang ni nga yin zhes/ /de skad du ni bka' yang stsal/ /ci slad rtag dang chad pa dang / /de bzhin bdag dang bdag med gsungs/ /ci slad du ni thams cad du/ /yang dag don ni gsung mi</text></item>
<item><p>210a6</p><section>mdo sde</section><text>mdzad/ /sems can dag gi slad du yang / /sems tsam du ni dbye ba mdzad/ /ci slad skyes bu na chung tshal/ /a ru ra dang skyu ru ra/ /khe la sa dang khor yug ri/ /rdo rje la sogs ri bo rnams/ /rin chen sna tshogs rab</text></item>
<item><p>210a7</p><section>mdo sde</section><text>brgyan cing / /drang srong dri zas kun gang ba/ /ji ltar ci slad bdag la gsungs/ /bla med 'jig rten mkhyen pa yis/ /theg chen sgrol ba'i sgo rnams dang / /sangs rgyas kun gyi snying po mchog /de yi tshigs bcad gsan pa dang /</text></item>
<item><p>210a8</p><section>mdo sde</section><text>legs so dris pa rab tu legs/ /blo gros chen po legs par nyon/ /ngas ni deng 'dir rim bzhin du/ /khyod kyis gang dris bshad par bya/ /skye dang skye ba med pa dang / /mya ngan 'das stong skad cig ma/ /rang bzhin med la 'jug par</text></item>
<item><p>210b1</p><section>mdo sde</section><text>'gyur/ sangs rgyas pha rol phyin rnams dang / /rgyal sras dang ni nyan thos dang / /rang rgyal mu stegs can rnams dang / /gzugs med pa yi spyod rnams dang / /de bzhin dngos po sna tshogs rnams/ /ri rab mtsho bran ri rnams dang / /gling dang zhing dang</text></item>
<item><p>210b2</p><section>mdo sde</section><text>sa rnams dang / /gza' skar nyi ma zla ba dang / /mu stegs lha dang lha ma yin/ /rnam thar dbang dang mngon shes dang / /stobs dang bsam gtan ting nge 'dzin/ /'gog dang rdzu 'phrul rkang pa dang / /byang chub yan lag lam gyi phyogs/ /bsam gtan</text></item>
<item><p>210b3</p><section>mdo sde</section><text>rnams dang tshad med dang / /phung po lus rnams 'gro 'ong dang / /snyoms par 'jug dang 'gog pa dang / /ting 'dzin ldang sems bshad pa dang / /sems dang yid dang rnam shes dang / /bdag med pa dang chos lnga dang / /rang bzhin rtog</text></item>
<item><p>210b4</p><section>mdo sde</section><text>dang brtag pa dang / /snang dang lta ba gnyis po dang / /theg pa dang ni rigs rnams dang / /gser dngul nor bu la sogs dang / /'dod chen pa dang 'byung chen dang / /dkrugs ma dag dang sangs rgyas gcig /shes dang shes bya</text></item>
<item><p>210b5</p><section>mdo sde</section><text>'jug thob dang / /sems can srid dang mi srid dang / /glang po rta dang ri dgas rnams/ /ci yi phyir na gzung du rung / /dpe dang rgyu dang grub mtha' dang / /byed pa dang ni byas pa rnams/ /nags tshal nor pa mngon shes dang / /</text></item>
<item><p>210b6</p><section>mdo sde</section><text>sems can de ni snang ba med/ /sa rnams rim gyis 'pho ba med/ /'gyur ba brgya po snang med brgya/ /gso ba'i bstan bcos bzo rnams dang / /sgyu rtsal dang ni rig pa'i gnas/ /ri bo ri rab sa dag dang / /rgya mtsho nyi ma zla</text></item>
<item><p>210b7</p><section>mdo sde</section><text>ba'i tshad/ /sems can rab 'bring tha ma yi/ /lus la rdul ni du zhig yod/ /zhing dang zhing la rdul du zhig /gzhu dang gzhu la ji snyed yod/ /khru dang gom pa rgyang grags dang / /dpag tshad phyed dang dpag tshad la/ /ri bong nyi zer sro ma dang /</text></item>
<item><p>210b8</p><section>mdo sde</section><text>lug gi dang ni nas kyang du/ /bre gang la ni nas 'bru du/ /bre phyed la yang nas 'bru du/ /bre bo gang dang bcu dag la/ /grangs 'bum dang ni bye ba dang / /de bzhin du ni shu rdog la/ /de dag grangs ni du zhig yod/ /rdul phran dag ni du zhig yod/ /rdul</text></item>
<item><p>211a1</p><section>mdo sde</section><text>phran dag ni du zhig la/ /yungs kar 'bru ni gcig tu 'gyur/ /yungs kar 'bru ni du zhig gis/ /'ol ma se ni gcig tu 'gyur/ /'ol ma se ni du zhig la/ /ma sha 'bru ni gcig tu 'gyur/ /ma sha du la nam ni gcig /nam du la</text></item>
<item><p>211a2</p><section>mdo sde</section><text>ni srang du 'gyur/ /srang gcig la yang zho du yod/ /rtsis kyi rtsis mgo 'di lta bur/ /ri rab srang ni du yod ces/ /'di la sogs pa'i dri ba'i rigs/ /ci yi phyir na dngos gzhan 'dri/ /nyan thos dang ni rang rgyal dang / /sangs rgyas rnams dang rgyal</text></item>
<item><p>211a3</p><section>mdo sde</section><text>sras kyi/ /sku la rdul phran du yod ces/ /de skad ci'i phyir 'dri mi byed/ /me lce la ni rdul phran du/ /rlung la yang ni rdul phran du/ /dbang po gcig cing rdul phran du/ /smin ma spu yi bu ga du/ /nor srung dbang phyug rgyal po dang / /</text></item>
<item><p>211a4</p><section>mdo sde</section><text>'khor los sgyur ba'i rgyal po yang / /rgyal srid dag ni ji ltar bsrung / /de dag ji ltar thar pa 'gyur/ /tshigs bcad rkyang pa ji ltar smra/ /khyod kyis ji ltar zhus pa bzhin/ /sems can 'khrig pa sna tshogs dang / /zas</text></item>
<item><p>211a5</p><section>mdo sde</section><text>skom rnam pa mang po dang / /ji ltar skyes bu na chung tshal/ /rdo rje lta bur sra ba'i ri/ /ji ltar sgyu ma rmi lam 'dra/ /ri dgas skom gyis gdungs pa ltar/ /ji ltar ri bo drang srong lha/ /dri zas rab tu brgyan pa dang / /grol ba gang du</text></item>
<item><p>211a6</p><section>mdo sde</section><text>'gro bar 'gyur/ /bcings pa su zhig gang gis 'grol/ /bsam gtan pa yi yul ni gang / /sprul pa dang ni mu stegs kyang / /ci phyir med pa'i rgyu las byed/ /ci'i phyir yod pa'i rgyu las byed/ /yod med rgyu las byed pa</text></item>
<item><p>211a7</p><section>mdo sde</section><text>dang / /de bzhin yod med min pa'i rgyu/ /snang ba las ni ji ltar ldog /rtog ge ji ltar yongs su 'dag /rtog ge ji ltar 'jug par 'gyur/ /byed pa ci yis 'jug par 'gyur/ /ji ltar 'du shes gcad par bya/ /</text></item>
<item><p>211a8</p><section>mdo sde</section><text>ji ltar ting nge 'dzin las ldang / /srid gsum bcom pa de su zhig /gnas gang de yi lus kyang ci/ /ci phyir sems can med bzhin du/ /bdag yod par ni brjod par byed/ /kun rdzob bstan pa ji lta bu/ /rgya cher</text></item>
<item><p>211b1</p><section>mdo sde</section><text>rab tu dbyer gsol zhes/ /mtshan nyid 'dri ba ci yi phyir/ /bdag med 'dri ba ji lta bu/ /ji ltar mngal gyi snying por skye/ /lus ni tha dad sna tshogs dang / /rtag chad lta ba ji lta bu/ /ji ltar sems ni mnyam par 'jog /brjod</text></item>
<item><p>211b2</p><section>mdo sde</section><text>dang de bzhin ye shes dang / /tshul khrims rigs dang rgyal ba'i sras/ /rigs pa dang ni smra ba'ang ci/ /slob dpon slob ma ji lta bu/ /sems can rnam pa sna tshogs dang / /'di la sogs pa ji lta bu/ /zas dang skom ni ji</text></item>
<item><p>211b3</p><section>mdo sde</section><text>lta bu/ /yid gzhungs bdud dang btags pa tsam/ /shing dang khri shing ci phyir zhes/ /rgyal ba'i sras kyis dri ba'i rigs/ /zhing rnams sna tshogs ci yi phyir/ /drang srong yun ring dka' thub dang / /rigs shes bya ba ji lta bu/ /</text></item>
<item><p>211b4</p><section>mdo sde</section><text>bla ma gang las bslab pa blang / /ci yi phyir na mi dag ngan/ /ci yi phyir na rnal 'byor pa/ /'dod pa'i khams su 'tshang mi rgya/ /'og min du ni grub pa'i mtha'/ /ci phyir mngon shes 'jig rten pa/ /ci phyir dge slong zhes ni brjod/</text></item>
<item><p>211b5</p><section>mdo sde</section><text>sprul pa'i sangs rgyas ji lta bu/ /rnam smin sangs rgyas ji lta bu/ /de bzhin nyid kyi sangs rgyas gang / /mnyam nyid ye shes sangs rgyas dang / /dge 'dun rnams kyang ji lta bu/ /rgyal sras de bzhin dri ba'i rigs/ /dgu po rgyud mang</text></item>
<item><p>211b6</p><section>mdo sde</section><text>me tog rnga/ /zhing dang snang ba spangs pa dang / /sems tsam sa ni bdun po dag /dris pa rnams ni yang dag nyid/ /'di dang gzhan yang rab mang ba'i/ /dri ba dag ni rgyal sras dris/ /re re mtshan nyid rab ldan zhing / /lta ba'i</text></item>
<item><p>211b7</p><section>mdo sde</section><text>nyes pa rnam spangs pa/ /grub mtha'i brjod dang bral ba ste/ /ngas ni da 'dir bstan par bya/ /go rims rnam par gzhag pa'i tshig /rgyal ba'i sras kyis legs par nyon/ /tshig brgya rtsa brgyad 'di dag ni/ /sangs rgyas rnams kyis</text></item>
<item><p>211b8</p><section>mdo sde</section><text>gsungs bzhin bshad/ /de nas byang chub sems dpa' sems dpa' chen po blo gros chen pos bcom ldan 'das la 'di skad ces gsol to/ /bcom ldan 'das tshig brgya po dag gang lags/ /bcom ldan 'das kyis bka' stsal pa/ /</text></item>
<item><p>212a1</p><section>mdo sde</section><text>skye ba'i tshig dang / mi skye ba'i tshig dang / rtag pa'i tshig dang / mi rtag pa'i tshig dang / mtshan nyid kyi tshig dang / mtshan nyid med pa'i tshig dang / gnas pa gzhan du 'gyur ba'i tshig dang / gnas pa gzhan du 'gyur ba ma</text></item>
<item><p>212a2</p><section>mdo sde</section><text>yin pa'i tshig dang / skad cig pa'i tshig dang / skad cig ma yin pa'i tshig dang / rang bzhin gyi tshig dang / rang bzhin dang bral ba'i tshig dang / stong pa nyid kyi tshig dang / stong pa nyid ma yin pa'i tshig dang / chad pa'i tshig dang / chad pa</text></item>
<item><p>212a3</p><section>mdo sde</section><text>ma yin pa'i tshig dang / sems kyi tshig dang / sems ma yin pa'i tshig dang / mtha'i tshig dang / mtha' ma yin pa'i tshig dang / dbu ma'i tshig dang / dbu ma ma yin pa'i tshig dang / ther zug gi tshig dang / ther zug ma yin pa'i tshig dang /</text></item>
<item><p>212a4</p><section>mdo sde</section><text>rkyen gyi tshig dang / rkyen ma yin pa'i tshig dang / rgyu'i tshig dang / rgyu ma yin pa'i tshig dang / nyon mongs pa'i tshig dang / nyon mongs pa ma yin pa'i tshig dang / sred pa'i tshig dang / sred pa ma yin pa'i tshig dang / thabs kyi tshig</text></item>
<item><p>212a5</p><section>mdo sde</section><text>dang / thabs ma yin pa'i tshig dang / mkhas pa'i tshig dang / mkhas pa ma yin pa'i tshig dang / dag pa'i tshig dang / dag pa ma yin pa'i tshig dang / rigs pa'i tshig dang / rigs pa ma yin pa'i tshig dang / dpe'i tshig dang /</text></item>
<item><p>212a6</p><section>mdo sde</section><text>dpe ma yin pa'i tshig dang / slob ma'i tshig dang / slob ma ma yin pa'i tshig dang / bla ma'i tshig dang / bla ma ma yin pa'i tshig dang / rigs kyi tshig dang / rigs ma yin pa'i tshig dang / theg pa gsum gyi tshig dang /</text></item>
<item><p>212a7</p><section>mdo sde</section><text>theg pa gsum ma yin pa'i tshig dang / srid pa'i tshig dang / srid pa ma yin pa'i tshig dang / smon pa'i tshig dang / smon pa ma yin pa'i tshig dang / 'khor lo gsum gyi tshig dang / 'khor lo gsum ma yin pa'i</text></item>
<item><p>212a8</p><section>mdo sde</section><text>tshig dang / mtshan ma'i tshig dang / mtshan ma ma yin pa'i tshig dang / yod pa'i phyogs kyi tshig dang / yod pa'i phyogs ma yin pa'i tshig dang / gnyi ga'i tshig dang / gnyi ga ma yin pa'i tshig dang / so so rang gi</text></item>
<item><p>212b1</p><section>mdo sde</section><text>'phags pa'i ye shes la dmigs pa mthong ba'i chos la bde bar gnas pa'i tshig dang / mthong ba'i chos la bde bar gnas pa ma yin pa'i tshig dang / zhing gi tshig dang / zhing ma yin pa'i tshig dang / rdul gyi tshig dang / rdul</text></item>
<item><p>212b2</p><section>mdo sde</section><text>ma yin pa'i tshig dang / chu'i tshig dang / chu ma yin pa'i tshig dang / gzhu'i tshig dang / gzhu ma yin pa'i tshig dang / yang dag pa'i tshig dang / yang dag pa ma yin pa'i tshig dang / grangs kyi tshig dang / grangs ma yin pa'i tshig dang /</text></item>
<item><p>212b3</p><section>mdo sde</section><text>rtsis kyi tshig dang / rtsis ma yin pa'i tshig dang / mngon par gsal ba'i tshig dang / mngon par gsal ba ma yin pa'i tshig dang / nam mkha'i tshig dang / nam mkha' ma yin pa'i tshig dang / sprin gyi tshig dang / sprin ma</text></item>
<item><p>212b4</p><section>mdo sde</section><text>yin pa'i tshig dang / bzo dang sgyu rtsal dang rig pa'i gnas kyi tshig dang / bzo dang sgyu rtsal dang rig pa'i gnas ma yin pa'i tshig dang / rlung gi tshig dang / rlung ma yin pa'i tshig dang / sa'i tshig dang / sa ma yin pa'i tshig</text></item>
<item><p>212b5</p><section>mdo sde</section><text>dang / sems kyi tshig dang / sems ma yin pa'i tshig dang / gdags pa'i tshig dang / gdags pa ma yin pa'i tshig dang / rang bzhin gyi tshig dang / rang bzhin ma yin pa'i tshig dang / phung po'i tshig dang / phung po ma yin</text></item>
<item><p>212b6</p><section>mdo sde</section><text>pa'i tshig dang / sems can gyi tshig dang / sems can ma yin pa'i tshig dang / blo'i tshig dang / blo ma yin pa'i tshig dang / mya ngan las 'das pa'i tshig dang / mya ngan las 'das pa ma yin pa'i tshig dang / shes</text></item>
<item><p>212b7</p><section>mdo sde</section><text>bya'i tshig dang / shes bya ma yin pa'i tshig dang / mu stegs can gyi tshig dang / mu stegs can ma yin pa'i tshig dang / khrag khrug gi tshig dang / khrag khrug ma yin pa'i tshig dang / sgyu ma'i tshig dang / sgyu ma ma yin pa'i tshig dang /</text></item>
<item><p>212b8</p><section>mdo sde</section><text>rmi lam gyi tshig dang / rmi lam ma yin pa'i tshig dang / smig rgyu'i tshig dang / smig rgyu ma yin pa'i tshig dang / gzugs brnyan gyi tshig dang / gzugs brnyan ma yin pa'i tshig dang / 'khor lo'i tshig dang / 'khor lo ma yin pa'i</text></item>
<item><p>213a1</p><section>mdo sde</section><text>tshig dang / dri za'i tshig dang / dri za ma yin pa'i tshig dang / lha'i tshig dang / lha ma yin pa'i tshig dang / zas skom gyi tshig dang / zas skom ma yin pa'i tshig dang / 'khrig pa'i tshig dang / 'khrig pa ma yin pa'i tshig dang / lta ba'i</text></item>
<item><p>213a2</p><section>mdo sde</section><text>tshig dang / lta ba ma yin pa'i tshig dang / pha rol du phyin pa'i tshig dang / pha rol du phyin pa ma yin pa'i tshig dang / tshul khrims kyi tshig dang / tshul khrims ma yin pa'i tshig dang / nyi zla skar ma'i tshig dang / nyi zla skar ma ma yin pa'i tshig</text></item>
<item><p>213a3</p><section>mdo sde</section><text>dang / bden pa'i tshig dang / bden pa ma yin pa'i tshig dang / 'bras bu'i tshig dang / 'bras bu ma yin pa'i tshig dang / 'gog pa las ldang ba'i tshig dang / 'gog pa las ldang ba ma yin pa'i tshig dang / gso ba'i tshig dang / gso ba ma</text></item>
<item><p>213a4</p><section>mdo sde</section><text>yin pa'i tshig dang / mtshan nyid kyi tshig dang / mtshan nyid ma yin pa'i tshig dang / yan lag gi tshig dang / yan lag ma yin pa'i tshig dang / rig pa'i gnas la mkhas pa'i tshig dang / rig pa'i gnas la mkhas pa ma yin pa'i tshig dang /</text></item>
<item><p>213a5</p><section>mdo sde</section><text>bsam gtan gyi tshig dang / bsam gtan ma yin pa'i tshig dang / nor pa'i tshig dang / nor pa ma yin pa'i tshig dang / snang ba'i tshig dang / snang ba ma yin pa'i tshig dang / bsrung ba'i tshig dang / bsrung ba ma yin pa'i tshig dang / rus kyi</text></item>
<item><p>213a6</p><section>mdo sde</section><text>tshig dang / rus ma yin pa'i tshig dang / drang srong gi tshig dang / drang srong ma yin pa'i tshig dang / rgyal po'i tshig dang / rgyal po ma yin pa'i tshig dang / yongs su gzung ba'i tshig dang / yongs su gzung ba ma yin pa'i tshig dang / rin po che'i</text></item>
<item><p>213a7</p><section>mdo sde</section><text>tshig dang / rin po che ma yin pa'i tshig dang / lung bstan pa'i tshig dang / lung bstan pa ma yin pa'i tshig dang / 'dod chen pa'i tshig dang / 'dod chen pa ma yin pa'i tshig dang / pho mo dang ma ning gi tshig dang / pho mo dang ma ning ma yin pa'i</text></item>
<item><p>213a8</p><section>mdo sde</section><text>tshig dang / bro ba'i tshig dang / bro ba ma yin pa'i tshig dang / dngos po'i tshig dang / dngos po ma yin pa'i tshig dang / lus kyi tshig dang / lus ma yin pa'i tshig dang / rtog ge'i tshig dang / rtog ge ma yin pa'i tshig dang / g.yo ba'i</text></item>
<item><p>213b1</p><section>mdo sde</section><text>tshig dang / g.yo ba ma yin pa'i tshig dang / dbang po'i tshig dang / dbang po ma yin pa'i tshig dang / 'dus byas kyi tshig dang / 'dus byas ma yin pa'i tshig dang / 'dus ma byas kyi tshig dang / 'dus ma byas ma yin pa'i tshig</text></item>
<item><p>213b2</p><section>mdo sde</section><text>dang / rgyu dang 'bras bu'i tshig dang / rgyu dang 'bras bu ma yin pa'i tshig dang / 'og min gyi tshig dang / 'og min ma yin pa'i tshig dang / dus tshigs kyi tshig dang / dus tshigs ma yin pa'i tshig dang / shing dang shing gel pa dang</text></item>
<item><p>213b3</p><section>mdo sde</section><text>'khri shing gi tshig dang / shing dang shing gel pa dang 'khri shing ma yin pa'i tshig dang / sna tshogs kyi tshig dang / sna tshogs ma yin pa'i tshig dang / bstan pas gzung ba'i tshig dang / bstan pas gzung ba ma yin pa'i tshig dang /</text></item>
<item><p>213b4</p><section>mdo sde</section><text>'dul ba'i tshig dang / 'dul ba ma yin pa'i tshig dang / dge slong gi tshig dang / dge slong ma yin pa'i tshig dang / gnas kyi tshig dang / gnas ma yin pa'i tshig dang / yi ge'i tshig dang / yi ge ma yin pa'i tshig ste/ blo</text></item>
<item><p>213b5</p><section>mdo sde</section><text>gros chen po tshig brgya rtsa brgyad po 'di dag ni sngon gyi sangs rgyas rnams kyis brjod pa yin te/ khyod dang byang chub sems dpa' sems dpa' chen po rnams kyis bslabs par bya'o/ /de nas byang chub sems dpa' sems</text></item>
<item><p>213b6</p><section>mdo sde</section><text>dpa' chen po blo gros chen pos bcom ldan 'das la 'di skad ces gsol to/ /bcom ldan 'das rnam par shes pa rnams kyi skye ba dang / gnas pa dang / 'gag pa rnam pa du mchis/ bcom ldan 'das kyis bka' stsal</text></item>
<item><p>213b7</p><section>mdo sde</section><text>pa/ blo gros chen po rnam par shes pa rnams kyi skye ba dang / gnas pa dang / 'gag pa la rnam pa gnyis gnyis yod de/ rtog ge pa rnams kyis shes par bya ba ma yin no/ /rnam par shes pa rnams kyi skye ba yang rnam pa gnyis te/</text></item>
<item><p>213b8</p><section>mdo sde</section><text>'di lta ste/ rgyun skye ba dang / mtshan nyid skye ba'o/ /gnas pa yang rnam pa gnyis te/ 'di lta ste/ rgyun gnas pa dang / mtshan nyid gnas pa'o/ /'gag pa yang rnam pa gnyis te/ 'di lta ste/ rgyun 'gag pa dang / mtshan nyid</text></item>
<item><p>214a1</p><section>mdo sde</section><text>'gag pa'o/ /de la rnam par shes pa rnams kyi mtshan nyid ni rnam pa gsum ste/ 'di lta ste/ 'jug pa'i mtshan nyid dang / las kyi mtshan nyid dang / yang dag pa'i mtshan nyid do/ /blo gros chen po mdor bsdu na ni</text></item>
<item><p>214a2</p><section>mdo sde</section><text>rnam par shes pa gsum yod do/ /rgyas par bshad na ni mtshan nyid rnam pa brgyad yod de/ rnam pa gsum po dag gang zhe na/ 'di lta ste/ yang dag pa'i rnam par shes pa dang / snang ba'i rnam par shes pa dang / dngos po so</text></item>
<item><p>214a3</p><section>mdo sde</section><text>sor rnam par rtog pa'i rnam par shes pa'o/ /blo gros chen po dper na me long rab tu gsal bas gzugs brnyan rnams 'dzin par byed pa de bzhin du snang ba'i rnam par shes pa snang ba yang de bzhin no/ /blo gros chen po</text></item>
<item><p>214a4</p><section>mdo sde</section><text>snang ba'i rnam par shes pa dang / dngos po so sor rnam par rtog pa'i rnam par shes pa de gnyis ni 'jig pa dang / mi 'jig pa'i mtshan nyid de gcig gi rgyu gcig go/ /blo gros chen po bsam gyis mi khyab pa'i bag</text></item>
<item><p>214a5</p><section>mdo sde</section><text>chags yongs su bsgos pa dang / bsam gyis mi khyab pa'i yongs su 'gyur ba ni snang ba'i rnam par shes pa'i rgyu'o/ /blo gros chen po yul sna tshogs len pa dang / thog ma med pa'i dus kyi rnam par rtog pas yongs</text></item>
<item><p>214a6</p><section>mdo sde</section><text>su bsgos pa ni dngos po so sor rnam par rtog pa'i rnam par shes pa'i rgyu'o/ /blo gros chen po yang dag pa'i rnam par shes pa de la sgribs par byed pa yang dag pa ma yin pa sna tshogs dang / spros pa rnams 'gags pas</text></item>
<item><p>214a7</p><section>mdo sde</section><text>dbang po'i rnam par shes pa thams cad 'gag par 'gyur te/ blo gros chen po 'di ni mtshan nyid 'gag pa zhes bya'o/ /blo gros chen po de la rgyun 'gag pa ni mtshams sbyor ba'i rgyu 'gag pa na rgyun 'gag par 'gyur te/</text></item>
<item><p>214a8</p><section>mdo sde</section><text>gang las 'byung ba 'gags pa dang / gang la dmigs par bya ba 'gags na des rgyun 'gag par 'gyur ro/ /blo gros chen po de ci'i phyir zhe na/ de'i gnas yin pa'i phyir ro/ /de la gnas shes bya ba ni thog ma med pa'i</text></item>
<item><p>214b1</p><section>mdo sde</section><text>rnam par rtog pa srid pa gsum gyi sdug bsngal 'gags pa/ mi shes pa dang / sred pa dang / las dang / rkyen rnam par log pa/ rang gi sems snang ba sgyu ma'i yul dang / rjes su lta ba rnams bshad par bya'o/ /blo gros chen po dge</text></item>
<item><p>214b2</p><section>mdo sde</section><text>sbyong ngam bram ze la la ni sa bon med pa'am/ sa bon yod pa'i rgyu las 'bras bu snang ba dang / dngos po'i dus dang / gnas pa dang / rkyen rnams las phung po dang / khams dang / skye mched rnams skye ba dang / gnas pa'am/</text></item>
<item><p>214b3</p><section>mdo sde</section><text>yang na skyes nas kyang 'jig par 'gyur bar 'dod de/ blo gros chen po de dag ni rgyun nam/ bya ba'am/ skye ba'am/ srid pa'am/ mya ngan las 'das pa'am/ lam lam/ las sam/ 'bras bu'am/ bden</text></item>
<item><p>214b4</p><section>mdo sde</section><text>pa rnam par 'jig pa'am/ chad par smra bar 'gyur ro/ /de ci'i phyir zhe na/ gang 'di mngon sum du mi dmigs shing thog ma mi mthong ste/ de'i cha ma yin pa'i phyir ro/ /blo gros chen po dper na rdza ma chag nas gyo mor</text></item>
<item><p>214b5</p><section>mdo sde</section><text>gyur pa ni rdza ma'i bya ba mi byed do/ /sa bon tshig pa yang myu gu'i bya ba mi byed de/ de bzhin du blo gros chen po phung po dang / khams dang / skye mched kyi dngos po dag 'gags pa dang / 'gag pa dang / 'gag par 'gyur ba</text></item>
<item><p>214b6</p><section>mdo sde</section><text>ni rang gi sems kyi rnam par rtog pas mthong ste/ rgyu med pa'i phyir de dag ni rim gyis skye ba med do/ /blo gros chen po gal te sa bon med pa'am/ sa bon yod pa las rnam par shes pa rnams rkyen gsum dang phrad pa</text></item>
<item><p>214b7</p><section>mdo sde</section><text>las skye ba zhig yin na ni rus sbal las spu skye ba dang / bye ma las kyang 'bru mar 'byung bar 'gyur ba'i rigs te/ 'o na ni khyod kyi dam bcas pa las nyams shing nges pa'i don dang yang 'gal bar 'gyur ro/ /</text></item>
<item><p>214b8</p><section>mdo sde</section><text>sa bon yod pa dang / sa bon med par bshad pa la nyes pa de lta bu yod pas bya ba dang las byas pa rnams don med par 'gyur ro/ /blo gros chen po mu stegs can de dag rkyen gsum phrad pa las skye zhes bya ba yang bya ba</text></item>
<item><p>215a1</p><section>mdo sde</section><text>dang / snang ba 'dus pa las skye ba ma yin gyi/ gud na tha dad pa'i rgyu yod do zhes smra'o/ /blo gros chen po rgyu de ni gtso bo dang / mchog dang / skyes bu dang / dbang phyug dang / dus dang / rdul phra mo rnams so/ /gzhan yang blo gros</text></item>
<item><p>215a2</p><section>mdo sde</section><text>chen po rang bzhin rnam pa bdun yod de/ 'di lta ste/ 'du ba dngos po'i rang bzhin dang / mtshan nyid kyi rang bzhin dang / 'byung ba chen po'i dngos po'i rang bzhin dang / rgyu'i rang bzhin dang / rkyen kyi rang bzhin dang / mngon par grub</text></item>
<item><p>215a3</p><section>mdo sde</section><text>pa'i rang bzhin no/ /gzhan yang blo gros chen po don dam pa rnam pa bdun yod de/ 'di lta ste/ sems kyi spyod yul dang / shes rab kyi spyod yul dang / ye shes kyi spyod yul dang / lta ba'i spyod yul dang / lta ba gnyis las 'das</text></item>
<item><p>215a4</p><section>mdo sde</section><text>pa'i spyod yul dang / sras kyi sa las 'das pa'i spyod yul dang / de bzhin gshegs pa nyid byon pa'i spyod yul te/ blo gros chen po 'di dag 'das pa dang / ma 'ongs pa dang / da ltar gyi de bzhin gshegs pa dgra bcom pa yang dag</text></item>
<item><p>215a5</p><section>mdo sde</section><text>par rdzogs pa'i sangs rgyas kyi dngos po'i rang bzhin don dam pa'i snying po'o/ /dngos po'i rang bzhin don dam pa'i snying po de dang ldan pas de bzhin gshegs pa rnams 'jig rten pa dang / 'jig rten las 'das pa dang / 'jig</text></item>
<item><p>215a6</p><section>mdo sde</section><text>rten las 'das pa mchog gi chos 'phags pa'i shes rab kyi spyan yongs su rdzogs nas rang dang spyi'i mtshan nyid rnam par dgod pa la 'jug cing ji lta ba bzhin du rnam par dgod pas mu stegs can gyi smra ba dang / lta ba ngan pa</text></item>
<item><p>215a7</p><section>mdo sde</section><text>dang thun mong du mi 'gyur ba yin no/ /blo gros chen po ji ltar na mu stegs can gyi smra ba dang / lta ba ngan pa dang / thun mong ma yin zhe na/ 'di lta ste/ rang gi yul la rnam par rtog pa'i lta bar khong du ma chud pa dang / rang gi</text></item>
<item><p>215a8</p><section>mdo sde</section><text>rnam par shes pa'i sems snang ba tsam du ma rtogs pas/ blo gros chen po byis pa so so'i skye bo rnams dngos po dang / dngos po med pa'i rang bzhin don dam pa la lta ba gnyis su smra bar gyur to/ /gzhan yang blo gros chen po</text></item>
<item><p>215b1</p><section>mdo sde</section><text>dus kyi rnam par rtog pas yongs su bsgos pa'o/ /dmigs pa zhes bya ba ni 'di lta ste/ rang gi sems snang ba la rnam par shes pa'i yul du rnam par rtog pa'o/ /blo gros chen po dper na 'jim pa'i gong bu dang / rdul phra rab ni</text></item>
<item><p>215b2</p><section>mdo sde</section><text>tha dad pa yang ma yin/ tha mi dad pa yang ma yin no/ /gser dang rgyan yang de bzhin te/ /blo gros chen po gal te 'jim pa'i gong bu dang / rdul phra rab gnyis tha dad pa zhig yin na ni de dag las brtsams pa ma yin par 'gyur na/</text></item>
<item><p>215b3</p><section>mdo sde</section><text>de ni yang dag par de dag las brtsams pas na de'i phyir tha dad pa ma yin no/ /ci ste tha mi dad na ni 'jim pa'i gong bu dang / rdul phra rab bye brag med par 'gyur ro/ /de bzhin du blo gros chen po 'jug pa'i rnam par shes pa rnams kun gzhi</text></item>
<item><p>215b4</p><section>mdo sde</section><text>rnam par shes pa yang dag pa'i mtshan nyid dang / gal te tha dad pa zhig yin na kun gzhi rnam par shes pa rgyu ma yin par 'gyur ro/ /de ste tha dad pa ma yin na ni 'jug pa'i rnam par shes pa 'gags na/ kun gzhi rnam par shes</text></item>
<item><p>215b5</p><section>mdo sde</section><text>pa yang 'gag par 'gyur ba zhig na/ 'di ltar rang gi yang dag pa'i mtshan nyid ni nges par 'gag par mi 'gyur te/ de'i blo gros chen po rnam par shes pa rnams kyi rang gi yang dag pa'i mtshan nyid 'gag pa ma yin gyi/ las kyi</text></item>
<item><p>215b6</p><section>mdo sde</section><text>mtshan nyid 'gag go/ /gal te rang gi yang dag pa'i mtshan nyid kyang 'gag pa yin na ni/ kun gzhi rnam par shes pa yang 'gag par 'gyur te/ blo gros chen po kun gzhi rnam par shes pa 'gag par 'gyur ba yin na ni/ mu stegs</text></item>
<item><p>215b7</p><section>mdo sde</section><text>can chad par smra ba dang / tha mi dad par 'gyur ro/ /blo gros chen po mu stegs can de dag ni 'di skad du smra ste/ 'di lta ste/ 'di ltar yul rnams la 'dzin pa 'gags par gyur na/ rnam par shes pa'i rgyun 'gag par 'gyur ro</text></item>
<item><p>215b8</p><section>mdo sde</section><text>zhes zer te/ gal te rnam par shes pa'i rgyun 'gags pa yin na ni/ thog ma med pa'i dus kyi rgyun kyang chad par 'gyur ba'i rigs so/ /blo gros chen po mu stegs can rnams rgyun skye ba'i rgyu ni mig gi rnam par shes pa gzugs</text></item>
<item><p>216a1</p><section>mdo sde</section><text>dang / thabs ni rgyu dang 'bras bu'i rang gi mtshan nyid du yod la 'das pa dang / ma 'ongs pa dang / da ltar byung ba ni sa bon yod pa dang / sa bon med pa'i mtshan nyid do zhes zer te/ de ni sngon gcig nas gcig</text></item>
<item><p>216a2</p><section>mdo sde</section><text>tu rigs pa'i dngos po brgyud de 'ongs pa rtog ge pa'i rjes su 'jug cing rang gi lta ba'i nyes pa'i bag chags kyis bsgos pas de skad du ston te/ blo gros chen po de ltar byis pa so so'i skye bo rnams lta ba ngan pas zin pa log</text></item>
<item><p>216a3</p><section>mdo sde</section><text>pa'i gya gyus rab tu rmongs pa dang myos pa'i mi shes pa rnams brdzun du 'di ni thams cad mkhyen pas bstan to zhes zer ro/ /blo gros chen po gal te yang dge sbyong ngam/ bram ze gang la la chos thams cad rang bzhin dang</text></item>
<item><p>216a4</p><section>mdo sde</section><text>bral ba sprin dang 'gal me'i 'khor lo dang / dri za'i grong khyer dang mtshungs pa dang / ma skyes pa sgyu ma dang / smig rgyu dang / chu'i zla ba dang / rmi lam lta bu dang / nang dang phyi rol tu sems snang ba rnam par rtogs pa dang / thog</text></item>
<item><p>216a5</p><section>mdo sde</section><text>ma med pa'i dus kyi rnam par spros pa rang gi sems kyi rnam par rtog pa las logs shig na med pa dang / rgyu dang rkyen 'gags shing zad par gyur na/ rnam par rtog pa dang bral bar mthong ba dang / rjod pa dang / brjod par bya ba dang /</text></item>
<item><p>216a6</p><section>mdo sde</section><text>brtag pa dang / brtag par bya ba dang bral ba/ longs spyod dang / lus su kun gzhi rnam par shes pa rnam par gzhag pa dang / rnam par shes pa'i yul gzung ba dang / 'dzin pa dang / mi mthun pa dang / snang ba med pa'i</text></item>
<item><p>216a7</p><section>mdo sde</section><text>spyod yul skye ba dang / gnas pa dang / 'jig pa spongs ba dang / rang gi sems las byung ba tsam du rjes su 'jug cing rnam par 'byed na/ blo gros chen po byang chub sems dpa' de dag ni ring por mi thogs par 'khor ba</text></item>
<item><p>216a8</p><section>mdo sde</section><text>dang / mya ngan las 'das pa mnyam pa nyid dang / snying rje chen po dang / thabs la mkhas pa dang / rtsol ba med pa'i sbyor ba 'thob par 'gyur ro/ /blo gros chen po sems can gyi khams de dag thams cad sgyu ma dang mtshungs</text></item>
<item><p>216b1</p><section>mdo sde</section><text>pa dang / rgyu dang rkyen la mi brtson pa dang / phyi nang gi yul las rnam par dben pa dang / sems las phyi rol tu mi mthong bas rim gyis mtshan ma med pa'i gnas su 'jug pa dang / rim gyis sa nas sar ting nge 'dzin gyi spyod yul la</text></item>
<item><p>216b2</p><section>mdo sde</section><text>'jug pa dang / khams gsum sgyu ma lta bur shin du mos shing so sor rab tu rtog pas sgyu ma lta bu'i ting nge 'dzin rab tu 'thob par 'gyur ro/ /rang gi sems snang ba las 'das shing snang ba med pa la 'jug pas shes rab</text></item>
<item><p>216b3</p><section>mdo sde</section><text>kyi pha rol du phyin pa la gnas pa rjes su thob par byed pa dang / de dag gi sbyor ba skyed pa rab tu spangs pas rdo rje lta bu'i ting nge 'dzin thob nas de bzhin gshegs pa'i sa la 'jug par 'gyur ro/ /de bzhin nyid kyi rjes su</text></item>
<item><p>216b4</p><section>mdo sde</section><text>'jug pa'i sprul pa mngon par shes pa dang / dbang dang / snying rje dang / thabs kyis rab tu brgyan pa/ sangs rgyas kyi zhing thams cad du cig car 'jug pa/ mu stegs can gyi gnas su nye bar 'gro ba/ sems dang yid</text></item>
<item><p>216b5</p><section>mdo sde</section><text>dang / rnam par shes pa dang bral bas byang chub sems dpa' de gnas gyur pa'i rim gyis de bzhin gshegs pa'i sku 'thob par 'gyur ro/ /blo gros chen po de bas na de bzhin gshegs pa'i rjes su 'jug pa'i sku'ang</text></item>
<item><p>216b6</p><section>mdo sde</section><text>'thob par 'dod pa rnams kyis phung po dang / khams dang / skye mched dang / sems dang / rgyu dang / rkyen dang / bya ba dang / sbyor ba dang / skye ba dang / gnas pa dang / 'jig pa dang / rnam par rtog pa'i spros pa</text></item>
<item><p>216b7</p><section>mdo sde</section><text>rnams yongs su spang bar bya'o/ /sems tsam gyis drang por rtsol bas thog ma med pa'i dus kyi spros pa'i nyes pa la so sor rtog cing / rnam par rtog pa'i bag chags kyi rgyu dang / srid pa gsum po dag snang ba med</text></item>
<item><p>216b8</p><section>mdo sde</section><text>pa dang / ma sangs rgyas kyi sa skye ba med par 'jal bas rang gis rigs pa 'phags pa'i bgrod par phyin pa dang / rang gi sems la dbang sgyur zhing rtsol ba med pa'i spyod pa rtogs par khong du chud pa/ gzugs sna</text></item>
<item><p>217a1</p><section>mdo sde</section><text>tshogs kyi rjes su 'jug pa'i nor bu dang mtshungs pa dang / sems can gyi sems shin du phra ba'i rjes su 'jug cing sprul pa'i lus kyis sems kyi mos pa ji lta ba bzhin du yongs su dgrol bar byed</text></item>
<item><p>217a2</p><section>mdo sde</section><text>pas sa rnams rim gyis mtshams sbyor ba rnam par gzhag par 'gyur ro/ /de lta bas na blo gros chen po rang gi grub pa'i mtha' la mkhas pa rab tu bsgrub par bya'o/ /de nas byang chub sems dpa' blo gros chen pos</text></item>
<item><p>217a3</p><section>mdo sde</section><text>yang bcom ldan 'das la 'di skad ces gsol to/ /bcom ldan 'das sems dang yid dang / rnam par shes pa dang / chos lnga dang / rang bzhin gyi mtshan nyid bshad du gsol/ 'di ni sangs rgyas dang byang chub</text></item>
<item><p>217a4</p><section>mdo sde</section><text>sems dpa' thams cad kyis bgrod par bgyi ba/ rang gi sems kyis mthong ba la sogs pas dmigs par bgyi ba'i spyod yul dang 'phrod pa ma lags pa/ brjod pa'am/ rigs pa dang / de kho na nyid kyi mtshan</text></item>
<item><p>217a5</p><section>mdo sde</section><text>nyid thams cad rab tu ston pa/ sangs rgyas thams cad kyi gsung gi snying po'o/ /bcom ldan 'das lang ki'i grong rdal dang / ma la ya'i ri dang / rgya mtsho la gnas pa'i byang chub sems dpa' sems dpa' chen po rnams</text></item>
<item><p>217a6</p><section>mdo sde</section><text>kyi slad du de bzhin gshegs pa rnams kyis rab tu bsngags pa/ rgya mtsho'i dba' rlabs lta bu'i kun gzhi rnam par shes pa'i spyod yul dang / chos kyi sku bshad du gsol/ de nas bcom ldan 'das kyis byang chub sems</text></item>
<item><p>217a7</p><section>mdo sde</section><text>dpa' blo gros chen po la 'di skad ces bka' stsal to/ /blo gros chen po rkyen rnam pa bzhi'i phyir mig gi rnam par shes pa 'jug ste/ bzhi gang zhe na/ 'di lta ste/ rang gi sems snang ba 'dzin par khong du ma chud</text></item>
<item><p>217a8</p><section>mdo sde</section><text>pa dang / thog ma med pa'i dus nas spros pa'i gnas ngan len gyi gzugs kyi bag chags la mngon par zhen pa dang / rnam par shes pa'i rang bzhin gyi ngo bo nyid dang / gzugs rnam pa sna tshogs kyi mtshan nyid mthong ba</text></item>
<item><p>217b1</p><section>mdo sde</section><text>bar 'dun pa'o/ /blo gros chen po 'di ni rgyu rkyen bzhi po chu klung gi gnas dang / kun gzhi rnam par shes pa las 'jug pa'i rnam par shes pa'i rlabs 'byung ba zhes bya'o/ /blo gros chen po mig gi rnam par shes pa ji lta ba</text></item>
<item><p>217b2</p><section>mdo sde</section><text>bzhin du dbang po thams cad kyi rdul phra rab dang / spu'i khung bu lhan cig skye ba dang / rim gyis yul gyi rjes su skye ba yang de bzhin te/ ji ltar me long rab tu gsal ba'i nang du gzugs brnyan snang ba bzhin no/ /blo</text></item>
<item><p>217b3</p><section>mdo sde</section><text>gros chen po dper na/ rlang rab tu drag pos rgya mtsho chen po'i chu rab tu skyod par byed pa de bzhin du/ phyi rol gyi yul gyi rlung gis kyang sems kyi rgya mtsho bsgul bas rnam par shes pa'i rlabs rnams rgyun mi 'chad de/ rgyu</text></item>
<item><p>217b4</p><section>mdo sde</section><text>dang bya ba'i mtshan nyid tha dad pa dang / tha dad ma yin pa gcig tu 'dres pa/ las dang skye ba'i mtshan nyid la shin du mngon par zhen pa dang / gzugs la sogs pa'i rang gi ngo ha bo nyid mi rtogs pas de'i phyir rnam par shes pa'i</text></item>
<item><p>217b5</p><section>mdo sde</section><text>tshogs lnga 'jug go/ /blo gros chen po rnam par shes pa'i tshogs lnga po de dag dang lhan cig pa'i rgyu la bye brag gis rnam pa'i mtshan nyid khong du chud par byed pas yid kyi rnam par shes pa'i rgyu ni de'i lus kyi rjes su 'jug</text></item>
<item><p>217b6</p><section>mdo sde</section><text>pa yin par rig par bya'o/ /de dag 'di snyam du bdag cag ni phan tshun gcig gi rgyu gcig byed do snyam du mi sems te/ 'on kyang rang gi sems snang ba la rnam par rtog pas mngon par zhen pa 'jug cing de dag so so nas</text></item>
<item><p>217b7</p><section>mdo sde</section><text>'jig pa'i mtshan nyid dang lhan cig tu 'jug go/ /yul gyi rnam pa'i bye brag 'byed pa ni 'di lta ste/ de dag 'jug pa'o/ /blo gros chen po ji ltar rnal 'byor pa dag bsam gtan dang ting nge 'dzin la mnyam par</text></item>
<item><p>217b8</p><section>mdo sde</section><text>bzhag pa bag chags shin du phra rab 'jug pa rnams mi shes pa de dag 'di snyam du/ bdag cag rnam par shes pa bkag nas snyoms par zhugs so snyam du sems kyang yang dag par rnam par shes pa bkag nas snyoms par</text></item>
<item><p>218a1</p><section>mdo sde</section><text>zhugs pa ma yin te/ 'di ltar bag chags kyi sa bon shin du phra ba ma 'gags pa'i phyir ma 'gags pa'o/ /yul la 'jug cing 'dzin pa dang mi ldan pa'i phyir ni 'gags po'o/ /blo gros chen po de ltar shin</text></item>
<item><p>218a2</p><section>mdo sde</section><text>du phra ba'i kun gzhi rnam par shes pa de mthar thug par rtogs pa ni de bzhin gshegs pa dang / sa la rab tu gnas pa'i byang chub sems dpa' rnams ma gtogs par gzhan nyan thos dang / rang sangs rgyas dang / mu stegs can gyi rnal</text></item>
<item><p>218a3</p><section>mdo sde</section><text>'byor pa rnams kyis thob pa'i ting nge 'dzin dang / shes rab kyi stobs kyis kyang rtogs par mi nus so/ /gzhan du na sa'i mtshan nyid dang / shes rab dang / ye shes dang / thabs la mkhas pa rnam par 'byed pa dag tshig gi</text></item>
<item><p>218a4</p><section>mdo sde</section><text>don rab tu dbye ba la rnam par gdon mi za ba rgyal ba mtha' yas pa rnams las dge ba'i rtsa ba yongs su bsags pa dang / rang gi sems snang ba la rnam par rtogs pa'i spros pa dang bral ba ri dang nags 'tshal stug po dang /</text></item>
<item><p>218a5</p><section>mdo sde</section><text>shing khrod na gnas shing rnal 'byor tha ma dang / 'bring dang / rab tu bsgoms pa rnams kyis rang gi sems kyi rnam par rtog pa'i rgyud mthong ba dang / zhing tshad med pa'i sangs rgyas/ rnims kyis dbang bskur ba dang / dbang dang</text></item>
<item><p>218a6</p><section>mdo sde</section><text>stobs dang / mngon par shes pa dang / ting nge 'dzin dang dge ba'i bshes gnyen sangs rgyas kyi sras kyi 'khor rnams kyang 'thob par 'gyur te/ des sems dang / yid dang / rnam par shes pa dang / rang gi sems snang ba'i rang</text></item>
<item><p>218a7</p><section>mdo sde</section><text>bzhin gyi spyod yul spros pa'i mtshan nyid rig cing 'khor ba srid pa'i rgya mtsho dang / las dang / sred pa dang / mi shes pa la sogs pa'i rgyu las rgyal bar nus so/ /de lta bas na/ blo gros chen po rnal 'byor pa rnams kyis dge</text></item>
<item><p>218a8</p><section>mdo sde</section><text>ba'i bshes gnyen rgyal ba rnams la bsten par bya'o/ /de nas bcom ldan 'das kyis don de nyid yang bstan pa'i phyir/ tshigs su bcad pa 'di dag gsungs so/ /dper na rgya mtsho'i dba' rlabs rnams/ /de dag rlung drag</text></item>
<item><p>218b1</p><section>mdo sde</section><text>dbang gis byung / /rlabs chen rgya mtsho rab bskyod pas/ /rgyun ni rnam par chad pa med/ /kun gzhi rgya mtsho rtag gnas pa/ /yul gyi rlung gis rab bskyod nas/ /sna tshogs rnam shes dba' rlabs rnams/ /gar cing rab tu</text></item>
<item><p>218b2</p><section>mdo sde</section><text>'jug par 'gyur/ /sngon po dmar po sna tshogs gzugs/ /dung dang 'o ma kha ra dang / /bska ba me tog 'bras bu dang / /nyi zla dang ni 'od zer dang / /gcig pa ma yin tha dad min/ /rgya mtsho rlabs rnams rab tu bskyed/ /de bzhin</text></item>
<item><p>218b3</p><section>mdo sde</section><text>rnam shes bdun po yang / /sems dang lhan cig rab tu skye/ /ji ltar rgya mtsho yongs gyur nas/ /dba' rlabs sna tshogs 'jug pa ltar/ /rnam shes bdun po de bzhin te/ /sems dang lhan cig rab tu skye/ /kun gzhi rnam</text></item>
<item><p>218b4</p><section>mdo sde</section><text>shes gnas las ni/ /rnam shes sna tshogs rab 'jug ste/ /'di ltar yid dang rnam shes des/ /mtshan nyid don la rab tu sems/ /mi 'jigs mtshan nyid brgyad yod de/ /mtshan ma med pa'ang mtshan ma med/ /rgya mtsho dang</text></item>
<item><p>218b5</p><section>mdo sde</section><text>ni dba' rlabs rnams/ /ji ltar bye brag med pa bzhin/ /rnam shes sems dang de bzhin du/ /tha dad pa yang mi dmigs so/ /sems ni la sogs byed ces bya/ /yid kyi rgya cher sogs pa ste/ /rnam shes dag ni rnam par</text></item>
<item><p>218b6</p><section>mdo sde</section><text>rigs/ /snang ba'i yul ltos sngar bshad do/ /de nas byang chub sems dpa' blo gros chen pos tshigs su bcad pas zhu ba zhus pa/ sngon po dmar po'i gzugs rnams ni/ /sems can rnam shes skyed par bgyid/ /</text></item>
<item><p>218b7</p><section>mdo sde</section><text>rlabs dang mtshungs pa'i sna tshogs chos/ /ci slad bdag la bshad du gsol/ /de nas bcom ldan 'das kyis tshigs su bcad de bka' stsal pa/ sngon po dmar po sna tshogs gzugs/ /dba' rlabs dag ni yod ma yin/ /</text></item>
<item><p>218b8</p><section>mdo sde</section><text>ba las sogs sems su bshad pa yang / /skye bo rtogs par bya phyir ro/ /las de yang ni yod ma yin/ /rang gi sems ni gzung dang bral/ /gzung ba med pas 'dzin pa'ang med/ /dba' rlabs de dang rab tu mtshungs/ /</text></item>
<item><p>219a1</p><section>mdo sde</section><text>longs spyod lus dag rnam gzhag pa/ /sems can snang ba'i rnam shes yin/ /de las las rnams snang bar byed/ /dper na rgya mtsho'i rlabs dang mtshungs/ /de nas byang chub sems dpa' blo gros chen pos yang nga /</text></item>
<item><p>219a2</p><section>mdo sde</section><text>tshigs su bcad de gsol pa/ rgya mtsho'i dba' rlabs dngos po ni/ /gar bgyid g.yo bas rig 'gyur la/ /kun gzhi las kyang de ltar na/ /ci yi slad du blos mi rig /de nas bcom ldan 'das kyis tshigs su bcad de bka' stsal</text></item>
<item><p>219a3</p><section>mdo sde</section><text>pa/ byis pa blo dang mi ldan pas/ /kun gzhi rgya mtsho 'dra ba dang / /las kyi mtshan nyid rlabs lta bu'i/ /dpe la brten nas rtogs par 'gyur/ /de nas byang chub sems dpa' blo gros chen pos yang tshigs su bcad de</text></item>
<item><p>219a4</p><section>mdo sde</section><text>gsol pa/ skye bo bzang ngan bar ma la/ /gdugs ni mnyam par shar ba bzhin/ /bde gshegs 'jig rten snang mdzad pa'ang / /byis pa rnams la yang dag chos/ /rab tu rnam 'byed gsung rigs na/ /ci slad yang dag</text></item>
<item><p>219a5</p><section>mdo sde</section><text>gsung mi mdzad/ /de nas bcom ldan 'das kyis tshigs su bcad de bka' stsal pa/ ci ste yang dag bshad du ni/ /de yi sems la yang dag med/ /ji ltar rgya mtsho'i dba' rlabs dang / /me long gzugs brnyan rmi lam dag /</text></item>
<item><p>219a6</p><section>mdo sde</section><text>de dag thams cad cig car snang / /sems kyi spyod yul de bzhin no/ /yul rnams dang ni mi ldan phyir/ /rims kyis las dag 'jug cing skye/ /rnam par shes pas rnam par rig /yid ni de bzhin sems par byed/ /lnga po dag ni</text></item>
<item><p>219a7</p><section>mdo sde</section><text>snang bar 'gyur/ /de la go rims nges pa med/ /ji ltar ri mo'i mkhan po dang / /ri mo mkhan gyi slob ma dag /ri mo'i don du tshon 'gyed ltar/ /nga yi bshad pa'ang de bzhin no/ /tshon la ri mo yod ma yin/ /smig gu dang ni gzhi la</text></item>
<item><p>219a8</p><section>mdo sde</section><text>med/ /sems can dga' ba bskyed pa'i phyir/ /tshon gyis ri mo mngon par bsgrubs/ /bshad pa dag ni gzhan phyir spyod/ /yang dag nyid ni yi ge spangs/ /rnam 'byed las ni dang po pa/ /rnal 'byor pa la yang dag bstan/ /so so rang</text></item>
<item><p>219b1</p><section>mdo sde</section><text>rig yang dag ni/ /rtog dang rtag par rab tu spangs/ /rgyal ba'i sras la 'di bstan gyi/ /byis pa la ni gzhan rab 'byed/ /ji ltar sgyu ma sna tshogs dag /snang yang yang dag ma yin te/ /de bzhin bshad pa sna tshogs kyang / /bya ba'i</text></item>
<item><p>219b2</p><section>mdo sde</section><text>rjes su gzhag pa yin/ /bshad pa 'thun par ma gyur pa/ /de la bshad pa ma yin 'gyur/ /ji ltar nad pa so so la/ /sman mkhas dpyad rnams bstan pa ltar/ /de bzhin gshegs pas sems can la/ /mos pa ji bzhin</text></item>
<item><p>219b3</p><section>mdo sde</section><text>rab tu ston/ /brtse bas rab tu gsungs pa yi/ /so so rang gi spyod yul ni/ /rtog ge pa yi yul ma yin/ /nyan thos rnams kyang skal yod min/ /gzhan yang blo gros chen po byang chub sems dpa' sems dpa' chen po gang</text></item>
<item><p>219b4</p><section>mdo sde</section><text>gis rang gi sems snang ba'i gzung ba dang / 'dzin pa rnam par rtog pa'i spyod yul yongs su shes par 'dod pas 'du ba dang / 'du 'dzi dang / gnyid yongs su spang bar bya'o/ /srod dang / tho rangs dang / nam gyi gung thun la</text></item>
<item><p>219b5</p><section>mdo sde</section><text>bdag nyid rtag tu dran pa dang ldan zhing mi nyal bar sbyor ba la rab tu brtson par bya'o/ /lta ba ngan pa rnams kyi bstan bcos dang / gtam dang / nyan thos dang / rang sangs rgyas kyi theg pa'i mtshan ma yongs su spang bar bya'o/ /</text></item>
<item><p>219b6</p><section>mdo sde</section><text>rang gi sems snang ba'i rnam par rtogs pa'i mtshan nyid khong du chud par rtogs par bya'o/ /gzhan yang blo gros chen po byang chub sems dpa' sems dpa' chen pos ye shes dang / shes rab kyi mtshan nyid dgod pa</text></item>
<item><p>219b7</p><section>mdo sde</section><text>la gnas nas/ gong du 'phags pa'i ye shes kyi mtshan nyid gsum la rab tu brtson pas bsgrub par bya'o/ /gong du brtson zhing bsgrub par bya ba'i ye shes kyi mtshan nyid gsum po de yang gang zhe na/ 'di lta ste/</text></item>
<item><p>219b8</p><section>mdo sde</section><text>snang ba med pa'i mtshan nyid dang / sangs rgyas thams cad kyi rang gi smon lam gyi gnas kyi mtshan nyid dang / 'phags pa so so rang gis rig pa'i ye shes mthar thug pa'i mtshan nyid de/ rnal 'byor pas de dag khong</text></item>
<item><p>220a1</p><section>mdo sde</section><text>du chud pas bong bu theng po lta bu'i sems dang / shes rab dang / ye shes kyi mtshan nyid spangs te/ rgyal ba'i sras kyis sa brgyad pa thob nas/ de'i gong du mtshan nyid gsum la rab tu brtson par byed do/ /</text></item>
<item><p>220a2</p><section>mdo sde</section><text>de la blo gros chen po snang ba med pa'i mtshan nyid ni 'di lta ste/ nyan thos dang / rang sangs rgyas dang / mu stegs can gyi mtshan nyid de dag yongs su 'dris pa las skye'o/ /blo gros chen po rang gi smon lam gyi gnas gyi mtshan nyid ni</text></item>
<item><p>220a3</p><section>mdo sde</section><text>'di lta ste/ sngon gyi sangs rgyas rnams kyi rang gi smon lam gyi gnas la mngon par brtson pa las 'byung ngo / /blo gros chen po 'phags pa so so rang gis rig pa'i ye shes mthar thugs pa'i mtshan nyid ni chos thams</text></item>
<item><p>220a4</p><section>mdo sde</section><text>cad kyi mtshan nyid la mngon par zhen pa med pa dang / sgyu ma lta bu'i ting nge 'dzin gyi lus rab tu thob pas/ sangs rgyas rnams kyi sa'i gnas la brtson zhing 'jug pa'i spyod pa las skye ste/ blo gros chen po 'di ni 'phags pa'i ye</text></item>
<item><p>220a5</p><section>mdo sde</section><text>shes kyi mtshan nyid gsum zhes bya'o/ /gal te 'phags pa'i ye shes kyis mtshan nyid 'di gsum dang ldan na rang gis rig pa 'phags pa'i ye shes mthar thug pa'i spyod yul khong du chud par 'gyur ro/ /de lta bas na blo gros chen</text></item>
<item><p>220a6</p><section>mdo sde</section><text>po 'phags pa'i ye shes kyi mtshan nyid gsum po dag la rab tu brtson par bya'o// //'phags pa lang kar gshegs pa rin po che'i mdo las/ /</text></item>
<item><p>220a7</p><section>mdo sde</section><text>bam po gnyis pa// //de nas byang chub sems dpa' sems dpa' chen po blo gros chen pos byang chub sems dpa'i 'khor de dag gi sems kyi bsam pa rab tu shes pas 'phags pa'i ye shes kyi</text></item>
<item><p>220a8</p><section>mdo sde</section><text>dngos po dang / rang bzhin rab tu 'byed pa zhes bya ba'i chos kyi rnam grangs 'di sangs rgyas thams cad kyi byin gyis brlabs kyi mthus bcom ldan 'das la zhus pa/ bcom ldan 'das 'phags pa'i ye shes kyi dngos po dang /</text></item>
<item><p>220b1</p><section>mdo sde</section><text>rang bzhin rab tu 'byed pa zhes bya ba'i chos kyi rnam grangs bdag la bshad du gsol/ tshig brgya rtsa brgyad shin du rnam par 'byed pa'i gnas gang 'di la brten nas de bzhin gshegs pa dgra bcom pa yang dag par rdzogs</text></item>
<item><p>220b2</p><section>mdo sde</section><text>pa'i sangs rgyas rnams kyis rab tu phye ste/ bstan pas byang chub sems dpa' sems dpa' chen po rnams rang dang spyi'i mtshan nyid du gtogs pa'i rnam par rtog pa'i rang bzhin la rab tu 'jug ste/ rab tu phye ba'i tshul gyis</text></item>
<item><p>220b3</p><section>mdo sde</section><text>rnam par rtogs pa'i rang bzhin ston pa'i phyir so sor rab tu rtog pa la mkhas shing gang zag dang chos la bdag med par rtogs pa dang / rnam par rtogs pa rab tu sel cing sa rnams la shin du gsal ba dang / nyan thos dang /</text></item>
<item><p>220b4</p><section>mdo sde</section><text>rang sangs rgyas dang / mu stegs can thams cad kyi bsam gtan dang / ting nge 'dzin gyi bde ba las shin du 'da' ba dang / de bzhin gshegs pa'i bsam gyis mi khyab pa'i spyod yul la so sor rab tu rtog pa dang / gdon mi</text></item>
<item><p>220b5</p><section>mdo sde</section><text>za ba'i chos lnga dang / rang bzhin yongs su spong bar 'gyur ba dang / de bzhin gshegs pa rnams kyis chos kyi sku'i ye shes kyi bdag nyid rab tu brgyan pa dang / sgyu ma'i spyod yul bskyed nas sangs rgyas kyis zhing thams</text></item>
<item><p>220b6</p><section>mdo sde</section><text>cad dang / dga' ldan gyi pho brang dang / 'og min gyi bar du 'jug pa dang / de bzhin gshegs pa'i chos kyi sku rtag tu gnas pa yang 'thob par 'gyur lags so/ /bcom ldan 'das kyis bka' stsal pa/ blo gros chen</text></item>
<item><p>220b7</p><section>mdo sde</section><text>po 'di la mu stegs can kha cig med par rnam par rtog pa la mngon par zhen pa dag rnam par rtog pa'i blo rgyu zad pas ri bong la rwa med do snyam du rnam par rtog ste/ ji ltar ri bong la rwa med pa de bzhin du/ chos thams cad</text></item>
<item><p>220b8</p><section>mdo sde</section><text>kyang de bzhin no zhes zer ro/ /blo gros chen po gzhan yang mu stegs can kha cig 'byung ba dang / yon tan dang / rdul dang / rdzas dang / dbyibs dang / gnas brtags pa'i chos so so tha dad par mthong nas ri bong la rwa med par</text></item>
<item><p>221a1</p><section>mdo sde</section><text>mngon par zhen cing kun du rtog pas ba lang gi rwa ni yod do zhes rnam par rtog go/ /blo gros chen po de dag lta ba gnyis su lhung zhing sems tsam du ma shes pas/ rang gi sems kyi spyod yul dang rnam par rtog</text></item>
<item><p>221a2</p><section>mdo sde</section><text>pa 'phel ba nas lus dang longs spyod rnam par gzhag pa'i rnam par rtog pa snang ngo / /blo gros chen po chos thams cad kyis dngos po yang de bzhin te/ yod pa dang / med pa dang bral ba yin pas rnam par brtag par mi bya'o/ /</text></item>
<item><p>221a3</p><section>mdo sde</section><text>blo gros chen po gal te yang yod pa dang med pa dang bral bas ri bong gi rwa ltar med do snyam du rtog na log par rtog pa zhes bya ste/ de dag phan tshun du ltos pa'i rgyu'i phyir ri bong gi rwa med do snyam du brtag par mi bya'o/ /rdul</text></item>
<item><p>221a4</p><section>mdo sde</section><text>phra rab kyi bar du brtags na yang dngos po mi dmigs pas/ blo gros chen po 'phags pa'i spyod yul dang bral ba ba lang gi rwa yod par brtags par mi bya'o/ /de nas byang chub sems dpa' sems dpa' chen po blo gros</text></item>
<item><p>221a5</p><section>mdo sde</section><text>chen pos/ bcom ldan 'das la 'di skad ces gsol to/ /bcom ldan 'das gang rnam par mi rtog pa thob pa des/ mi skye ba'i mtshan nyid mthong nas/ rjes su dpag pas shin du bsams nas/ rnam par rtog pa mi skye ba</text></item>
<item><p>221a6</p><section>mdo sde</section><text>so sor rab tu rtog pa la ma mchis pa zhes bgyi ba lags sam/ bcom ldan 'das kyis bka' stsal pa/ blo gros chen po rnam par rtogs pa mi skye bar so sor rab tu rtog pa la med pa zhes bya ba ni ma yin no/ /de ci'i phyir</text></item>
<item><p>221a7</p><section>mdo sde</section><text>zhe na/ rnam par rtog pa ni rgyu des skye ba'i phyir de la brten nas rnam par rtog pa skye'o/ /'di ltar rwa la brten nas rnam par rtog pa skye bas de'i phyir brten pa'i rgyu zhes bya ba'i phyir dang / tha dad pa dang / tha dad pa ma yin pa</text></item>
<item><p>221a8</p><section>mdo sde</section><text>rnam par spangs pa'i phyir rnam par rtog pa mi skye bar so sor rab tu rtog pa la rwa med ces bya ba ni ma yin no/ /blo gros chen po gal te rnam par rtog pa dang / tha dad na ni rwa'i rgyu las byung ba ma yin par 'gyur ro/ /ci ste tha</text></item>
<item><p>221b1</p><section>mdo sde</section><text>dad pa yin na ni de'i rgyu las byung ba'i phyir rdul phra rab kyi bar du brtags na mi dmigs te/ rwa dang tha dad pa ma yin pa'i phyir de yang dngos por ma yin no/ /de gnyi ga yang dngos po med na chos gang gis ci'i phyir med</text></item>
<item><p>221b2</p><section>mdo sde</section><text>ces brjod/ blo gros chen po gal te med pa'i phyir ri bong gi rwa med na yod pa la ltos pa'i phyir ri bong gi rwa med ces brtag par mi bya'o/ /blo gros chen po yang dag pa'i rgyu ma yin pa'i phyir yod pa dang / med par smra ba</text></item>
<item><p>221b3</p><section>mdo sde</section><text>gnyi ga 'grub par mi 'gyur ro/ /blo gros chen po gzhan yang mu stegs kyi lta ba can gzugs kyi dngos po dang / dbyibs dang / gnas su brtags pa'i chos la mngon par zhen pa nam mkha'i cha ris legs par khong</text></item>
<item><p>221b4</p><section>mdo sde</section><text>du ma chud pa rnams 'di skad du/ nam mkha' ni gzugs dang bral ba'o zhes cha ris su lta ba'i rnam par rtog pa skyed par byed de/ blo gros chen po nam mkha' ni gzugs pa yin te/ gzugs kyi 'byung ba'i rjes su</text></item>
<item><p>221b5</p><section>mdo sde</section><text>zhugs pa'o/ /blo gros chen po gzugs ni nam mkha'i 'dzin pa dang / 'dzin par bya ba'i gnas kyis rnam par gzhag pa'i dngos por gzugs dang / nam mkha'i dngos po rab tu 'byed par shes par bya'o/ /blo gros</text></item>
<item><p>221b6</p><section>mdo sde</section><text>chen po 'byung ba chen po rnams skye ba na rang gi mtshan nyid so so tha dad te/ nam mkha' la yang mi gnas so/ /de dag la yang nam mkha' med pa yang ma yin no/ /de bzhin du blo gros chen po ba lang gi rwa yod pa la ltos pa'i</text></item>
<item><p>221b7</p><section>mdo sde</section><text>phyir ri bong gi rwa med pa yin te/ blo gros chen po ba lang gi rwa yang rdul phra mor rnam par 'phye ste/ rdul phra mo yang rab tu bshig na skad cig tsam du yang mi gnas na de ci las ltos te med ces brjod/ gal te</text></item>
<item><p>221b8</p><section>mdo sde</section><text>gzhan las ltos pa'i rdzas shig go zhe na/ de yang de lta bu'i chos can no/ /de nas bcom ldan 'das kyis byang chub sems dpa' sems dpa' chen po blo gros chen po la 'di skad ces bka' stsal to/ /blo gros chen po ri</text></item>
<item><p>222a1</p><section>mdo sde</section><text>bong gi rwa dang ba lang gi rwa dang / nam mkha' dang / dbyibs dang / gzugs tha dad par lta ba'i rnam par rtog pa yongs su spangs nas/ khyod la sogs pa byang chub sems dpa' sems dpa' chen po rnams</text></item>
<item><p>222a2</p><section>mdo sde</section><text>kyis rang gi sems snang ba'i rnam par rtog pa yid la sems shing sangs rgyas kyi zhing thams cad du 'jug pa dang / rgyal ba'i sras rnams la rang gi sems snang ba la rab tu rtog pa'i sbyor ba bstan par bya'o/ /de nas bcom</text></item>
<item><p>222a3</p><section>mdo sde</section><text>ldan 'das kyis don de nyid yang bstan pa'i phyir tshigs su bcad pa 'di dag gsungs so/ /gzugs sogs sems ni med pa dang / /gzugs sogs sems ni rab 'phel dang / /lus dang longs spyod rnam</text></item>
<item><p>222a4</p><section>mdo sde</section><text>gzhag pa/ /kun gzhi sems can snang yin te/ /sems dang yid dang rnam par shes/ /rang bzhin dang ni chos lnga dang / /bdag med yongs su dag gnyis ni/ /rnam par 'dren pas rab tu gsungs/ /ring thung yod med la sogs</text></item>
<item><p>222a5</p><section>mdo sde</section><text>pa/ /phan tshun ltos nas rab tu skye/ /med pa'i phyir ni yod pa grub/ /yod pa'i phyir ni med pa'i grub/ /dngos po rdul du rnam phye ste/ /gzugs kyi rnam rtog mi bskyed do/ /sems tsam rnam par gzhag pa'i gnas/ /lta ba ngan</text></item>
<item><p>222a6</p><section>mdo sde</section><text>pas mos mi 'gyur/ /'jig rten mgon pos gsungs pa yi/ /rang gi spyod yul gang yin pa/ /rtog pa can gyi yul ma yin/ /de bzhin nyan thos kyi yang min/ /de nas byang chub sems dpa' blo gros chen pos rang gi</text></item>
<item><p>222a7</p><section>mdo sde</section><text>sems snang ba'i rgyud rnam par dag par bya ba'i phyir bcom ldan 'das la 'di skad ces gsol to/ /bcom ldan 'das rang gi sems snang ba'i rgyud ji ltar rnam par dag par bgyi/ cig car ram 'on te rim gyis lags/</text></item>
<item><p>222a8</p><section>mdo sde</section><text>bcom ldan 'das kyis bka' stsal pa/ blo gros chen po rim gyis rnam par 'dag gi/ cig car ni ma yin te/ dper na shing a mra'i 'bras bu ni rim gyis smin par 'gyur gyi cig car ma yin no/ /de bzhin du de bzhin gshegs</text></item>
<item><p>222b1</p><section>mdo sde</section><text>gshegs pas sems can rnams kyis rang gi sems snang ba'i rgyud yongs su sbyong ba yang rim gyis rnam par 'dag gi cig car ma yin no/ /dper na rdza mkhan snod rnams byed pa ni rim gyis byed de/ cig car ma yin no/ /</text></item>
<item><p>222b2</p><section>mdo sde</section><text>de bzhin du de bzhin gshegs pas sems can rnams kyis rang gi sems snang ba'i rgyud yongs su sbyong ba yang rim gyis rnam par 'dag gi cig car ma yin no/ /dper na sa chen po las rdzas rnams rim gyis skye'i cig car skye ba ma</text></item>
<item><p>222b3</p><section>mdo sde</section><text>yin no/ /de bzhin du de bzhin gshegs pas sems can rnams kyi rang gi sems snang ba'i rgyud yongs su sbyong ba yang rim gyis rnam par 'dag gi cig car ma yin no/ /dper na mi la la rol mo dang / yi ge dang / ri mo dang / bzo sna</text></item>
<item><p>222b4</p><section>mdo sde</section><text>tshogs slob pa rim gyis mngon par 'grub par 'gyur gyis cig car ma yin no/ /de bzhin du de bzhin gshegs pas sems can rnams kyis rang gi sems snang ba'i rgyud yongs su sbyong ba yang rim gyis rnam par 'dag gi cig</text></item>
<item><p>222b5</p><section>mdo sde</section><text>car ma yin no/ /dper na me long rab tu phyis pa ni mtshan ma med par gzugs brnyan thams cad cig car snang bar byed do/ /de bzhin gshegs pas sems can thams cad kyis rang gi sems snang ba'i rgyud yongs su snang ba</text></item>
<item><p>222b6</p><section>mdo sde</section><text>yang de bzhin te/ mtshan ma med cing snang ba med pa rnam par dag pa'i spyod yul cig car ston to/ /dper na nyi ma dang zla ba'i dkyil 'khor ni 'od zer gyis gzugs su snang ba thams cad cig cag mngon par byed do/</text></item>
<item><p>222b7</p><section>mdo sde</section><text>de bzhin gshegs pa yang rang gi sems snang ba dang / gnas ngan len gyis bag chags dang bral ba'i sems can rnams la de bzhin du bsam gyis mi khyab pa'i ye shes rgyal ba rnams kyi spyod yul cig car ston</text></item>
<item><p>222b8</p><section>mdo sde</section><text>to/ /dper na kun gzhi rnam par shes pa ni rang gi sems snang ba'i lus dang / gnas dang / longs spyod rnam par gzhag pa'i lus cig car/ rnam par rig cing shes so/ /rten gyi sangs rgyas de dag kyang de bzhin</text></item>
<item><p>223a1</p><section>mdo sde</section><text>te/ cig car sems can yongs su smin par mdzad cing gnas par bya ba'i spyod yul la rnal 'byor pa de dag 'og min du gnas par mdzad do/ /dper na chos nyid kyi sangs rgyas kyi rten gyi sangs rgyas</text></item>
<item><p>223a2</p><section>mdo sde</section><text>ston cing 'od zer gyis rnam par mdzes so/ /rang gis rig pa 'phags pa'i tshul yang de bzhin te/ des chos kyi mtshan nyid la dngos po yod pa dang / dngos po med pa'i lta ba ngan pa'i rnam par rtog pa rab tu sems pas rnam</text></item>
<item><p>223a3</p><section>mdo sde</section><text>par mdzes so/ /gzhan yang blo gros chen po chos nyid la rten pa'i sangs rgyas ni/ chos thams cad rang dang spyi'i mtshan nyid du gtogs shing rang gi sems snang ba'i bag chags kyi rgyu dang 'brel ba kun tu brtags pa'i</text></item>
<item><p>223a4</p><section>mdo sde</section><text>rang bzhin la mngon par zhen pa'i rgyu las byung bar ston to/ /yang dag pa ma yin pa sgyu ma sna tshogs la sna tshogs su mngon par zhen pa dag mi dmigs so/ /gzhan yang blo gros chen po gzhan gyi dbang gi rang bzhin la</text></item>
<item><p>223a5</p><section>mdo sde</section><text>mngon par zhen pa las kun du brtags pa'i rang bzhin gyi mtshan nyid skye'o/ /blo gros chen po dper na sgyu ma mkhan gyis rtswa dang shing dang gyo mo la brten te/ sgyu ma sna tshogs kyis sems can rnams kyis dbyibs</text></item>
<item><p>223a6</p><section>mdo sde</section><text>dang / gzugs tha dad pa byas pa la rnam par rtog pa sna tshogs skyed par byed de/ rnam par rtog pa de dag ni yang dag pa ma yin no/ /de bzhin du blo gros chen po gzhan gyi dbang gi rang bzhin la brten nas kun du brtags</text></item>
<item><p>223a7</p><section>mdo sde</section><text>pa'i rang bzhin 'byung ngo / /rnam par rtog pa'i sems sna tshogs dang / rnam pa mang po'i mtshan nyid dang / dngos por rnam par rtog pas mngon par zhen pa'i bag chags la yongs su rtogs pas blo gros</text></item>
<item><p>223a8</p><section>mdo sde</section><text>chen po 'di ni kun du brtags pa'i rang bzhin rnam par rtog pa las skye ba zhes bya ste/ blo gros chen po 'di ni rten gyi sangs rgyas kyis bshad pa'o/ /blo gros chen po chos nyid kyi sangs rgyas ni sems</text></item>
<item><p>223b1</p><section>mdo sde</section><text>kyi rang bzhin gyi mtshan nyid dang bral ba rang gis rig pa 'phags pas dmigs par bya ba'i spyod yul rnam par gzhog go/ /blo gros chen po sprul pas sprul pa'i sangs rgyas ni sbyin pa dang / tshul khrims dang / bzod</text></item>
<item><p>223b2</p><section>mdo sde</section><text>pa dang / brtson 'grus dang / bsam gtan dang / sems dang / ye shes dang / shes rab dang / phung po dang / khams dang / skye mched dang / bral ba dang / rnam par thar pa dang / rnam par shes pa'i mtshan nyid dang / rnam</text></item>
<item><p>223b3</p><section>mdo sde</section><text>par 'byed cing so sor rab tu rtogs pa rnam par gzhag pa dang / mu stegs can gyi lta ba dang / gzugs med pa'i lta ba las shin tu 'das pa'i mtshan nyid ston to/ /blo gros chen po gzhan yang chos nyid kyi sangs</text></item>
<item><p>223b4</p><section>mdo sde</section><text>rgyas ni dmigs pa med cing dmigs pa dang bral ba/ bya ba dang / dbang po dang / tshad ma'i mtshan nyid thams cad las rnam par ldog pa/ byis pa so so'i skye bo dang / nyan thos dang / rang sangs rgyas</text></item>
<item><p>223b5</p><section>mdo sde</section><text>dang / mu stegs can dag gis mtshan nyid la mngon par zhen pa dang / mngon par chags pa rnams kyi spyod yul ma yin pa/ 'phags pa rang gis rig pa'i spyod yul gyi mtshan nyid kyis rnam par gzhag</text></item>
<item><p>223b6</p><section>mdo sde</section><text>pa ston to/ /de lta bas na blo gros chen po 'phags pa so so rang gis rig pa'i khyad par gyi mtshan nyid rab tu brtson par bya zhing rang gi sems snang ba'i lta ba yongs su spang bar bya'o/ /gzhan yang blo gros chen po</text></item>
<item><p>223b7</p><section>mdo sde</section><text>nyan thos kyi theg pa'i tshul rab tu dbye ba'i mtshan nyid ni rnam pa gnyis te/ 'di lta ste/ 'phags pa so so rang gis rig pa'i khyad par gyi mtshan nyid thob pa dang / dngos por rnam par rtog pa'i</text></item>
<item><p>223b8</p><section>mdo sde</section><text>rang bzhin la mngon par zhen pa'i mtshan nyid do/ /de la 'phags pa'i so so rang gis rig pa'i khyad par gyi mtshan nyid thob pa'i nyan thos gang zhe na/ 'di lta ste/ mi rtag pa dang / sdug bsngal</text></item>
<item><p>224a1</p><section>mdo sde</section><text>ba dang / stong pa dang / bdag med pa'i lus kyi yang dag pa'i bden pa dang / 'dod pa spangs shing rab tu dben pa dang / phung po dang / khams dang / skye mched rnams gtan du zhi ba dang / rang dang spyi'i mtshan</text></item>
<item><p>224a2</p><section>mdo sde</section><text>nyid la 'jug cing phyi rol gyis mi 'jigs pa'i mtshan nyid dang / yang dag pa ji lta ba bzhin du yongs su shes nas/ sems rab tu zhi ba 'thob bo/ /sems rab tu zhi bar gyur nas bsam gtan dang / rnam par thar pa</text></item>
<item><p>224a3</p><section>mdo sde</section><text>dang / ting nge 'dzin dang / lam dang / 'bras bu dang / snyoms par 'jug pa dang / rnam par grol ba dang / bag chags dang / bsam gyis mi khyab pa'i rnam par 'gyur ba'i shi 'pho dang ma bral ba/ 'phags pa so so</text></item>
<item><p>224a4</p><section>mdo sde</section><text>rang gis rig pa'i bde ba la gnas pa thob pa'i nyan thos de ni 'phags pa so so rang gis rig pa'i khyad par gyi mtshan nyid thob pa'i nyan thos shes bya'o/ /blo gros chen po 'phags pa so so rang gis rig pa'i khyad</text></item>
<item><p>224a5</p><section>mdo sde</section><text>par gyi bde ba la gnas pa thob pa'i byang chub sems dpa' sems dpa' chen po rnams ni 'gog pa'i sgo'i bde ba dang / mnyam par bzhag pa'i bde ba la gnas par mi byed de/ sems can la snying brtse bar</text></item>
<item><p>224a6</p><section>mdo sde</section><text>blta ba dang / sngon gyi smon lam gyis mngon du mi byed do/ /blo gros chen po 'di ni nyan thos kyi 'phags pa so so rang gis rig pa'i khyad par gyi mtshan nyid kyi bde ba thob pa zhes bya ste/ byang chub sems dpa'</text></item>
<item><p>224a7</p><section>mdo sde</section><text>sems dpa' chen pos/ de dag gis thob pa'i 'phags pa so so rang gis rig pa'i khyad par gyis mtshan nyid kyi bde ba la bslab par mi bya'o/ /blo gros chen po dngos por rnam par rtog pa'i rang bzhin la mngon</text></item>
<item><p>224a8</p><section>mdo sde</section><text>par zhen pa'i mtshan nyid kyi nyan thos gang zhe na/ 'di lta ste/ 'byung ba chen po dang / sngon po dang / ser po dang / dmar po dang / dkar po dang / sra ba dang / gsher ba dang / dro ba dang / g.yo ba rnams byed pa med par skye ba dang /</text></item>
<item><p>224b1</p><section>mdo sde</section><text>rang dang spyi'i mtshan nyid kyi sngon gyi rgyal ba rnams kyis legs par gsungs pa mthong nas de dag la rang bzhin gyi rnam par rtog pa 'byung ste/ byang chub sems dpa' sems dpa' chen pos de dag khong du chud par byas</text></item>
<item><p>224b2</p><section>mdo sde</section><text>nas yongs su spang bar bya'o/ /chos la bdag med pa'i mtshan nyid kyi rjes su zhugs pas gang zag la bdag med pa'i mtshan nyid du lta ba bzlog nas sa rnams rim gyis mtshams sbyor ba rnam par gzhag pa la gnas/ blo</text></item>
<item><p>224b3</p><section>mdo sde</section><text>gros chen po 'di ni nyan thos rnams kyi dngos por rnam par rtog pa'i rang bzhin la mngon par zhen pa'i mtshan nyid ces bya'o/ /de nas byang chub sems dpa' sems dpa' chen po blo gros chen pos bcom ldan 'das la 'di skad ces gsol</text></item>
<item><p>224b4</p><section>mdo sde</section><text>to/ /bcom ldan 'das kyis rtag pa dang / bsam gyis mi khyab pa/ so so rang gis rig pa 'phags pa'i spyod yul dang / don dam pa'i spyod yul bka' stsal pa de bcom ldan 'das mu stegs can gyis smra ba'i rtag pa dang /</text></item>
<item><p>224b5</p><section>mdo sde</section><text>bsam gyis mi khyab pa'i rgyu dang rkyen zhig ma lags sam/ bcom ldan 'das kyis bka' stsal pa/ blo gros chen po mu stegs can rnams kyi rgyu dang rkyen gyis rtag pa dang / bsam gyis mi khyab pa 'thob</text></item>
<item><p>224b6</p><section>mdo sde</section><text>par mi 'gyur ro/ /de ci'i phyir zhe na/ mu stegs can rnams kyis rtag pa dang / bsam gyis mi khyab pa ni rgyu'i rang gi mtshan nyid las grub pa ma yin te/ gal te rtag pa dang bsam gyis mi khyab pa'i rgyu rang gi mtshan</text></item>
<item><p>224b7</p><section>mdo sde</section><text>nyid las grub pa ma yin na/ rgyu gang gis rtag pa dang / bsam gyis mi khyab pa mngon par byed/ gzhan yang blo gros chen po ci ste rtag pa dang / bsam gyis mi khyab pa rgyu'i rang gi mtshan nyid las grub pa zhig yin na ni des</text></item>
<item><p>224b8</p><section>mdo sde</section><text>rtag pa nyid du 'gyur ba zhig na/ 'di ltar byed pa'i rgyu'i mtshan nyid kyi phyir rtag pa dang / bsam gyis mi khyab par mi 'grub bo/ /blo gros chen po nga'i don dam pa rtag pa dang / bsam gyis mi khyab pa ni don dam pa'i rgyu'i mtshan</text></item>
<item><p>225a1</p><section>mdo sde</section><text>nyid las grub pa yin te/ dngos po dang dngos po med pa dang bral ba rang gis rig pa'i mtshan nyid thob pa'i phyir mtshan nyid dang ldan pa'o/ /don dam pa'i ye shes kyi rgyur gyur pa'i phyir rgyu dang ldan pa'o/ /</text></item>
<item><p>225a2</p><section>mdo sde</section><text>dngos po dang dngos po med pa dang bral ba'i phyir/ dper na ma byas pa nam mkha' dang / mya ngan las 'das pa dang / 'gog pa dang 'dra ba'i phyir rtag pa ste/ de'i phyir blo gros chen po 'di ni mu stegs can gyi rtag pa dang / bsam</text></item>
<item><p>225a3</p><section>mdo sde</section><text>gyis mi khyab par smra ba dang / mtshungs pa ma yin no/ /blo gros chen po rtag pa dang / bsam gyis mi khyab pa 'di ni de bzhin gshegs pa rnams kyi so so rang gis rig pa 'phags pa'i ye shes kyis thugs su chud par bya'o/ /</text></item>
<item><p>225a4</p><section>mdo sde</section><text>de bas na rtag pa dang / bsam gyis mi khyab pa so so rang gis rig pa 'phags pa'i ye shes khong du chud par bya ba la rab tu brtson par bya'o/ /gzhan yang blo gros chen po mu stegs can gyi rtag pa dang / bsam gyis mi</text></item>
<item><p>225a5</p><section>mdo sde</section><text>khyab pa ni mi rtag pa nyid de/ tha dad pa'i mtshan nyid kyi rgyu'i phyir dang / bdag gis byas pa'i rgyu'i mtshan nyid kyi stobs kyi phyir rtag pa ma yin no/ /gzhan yang blo gros chen po mu stegs can rnams kyi rtag pa dang / bsam</text></item>
<item><p>225a6</p><section>mdo sde</section><text>gyis mi khyab la ni byas pa'i dngos po dngos po med pas mi rtag pa nyid du mthong nas rtag pa yin no/ /snyam du rtog go/ /blo gros chen po nga yang de bzhin du rgyu dang rkyen gyis byas pa'i dngos po dngos po med pas mi rtag pa nyid</text></item>
<item><p>225a7</p><section>mdo sde</section><text>du mthong nas so so rang gis rig pa'i 'phags pa'i ye shes kyis de la rtag pa'i rgyu med par ston to/ /blo gros chen po gal te yang mu stegs can rnams kyi rgyu'i mtshan nyid du grub pa zhig yin na ni/ rtag</text></item>
<item><p>225a8</p><section>mdo sde</section><text>pa dang bsam gyis mi khyab pa'i rgyu'i rang gi mtshan nyid kyi dngos po dngos po med pas ri bong gi rwa dang mtshungs shing rtag pa dang / bsam gyis mi khyab pa de ni tshig gi rnam par rtogs pa tsam du 'gyur te/ mu stegs can rnams</text></item>
<item><p>225b1</p><section>mdo sde</section><text>la nyes pa de lta bu dag yod do/ /de ci'i phyir zhe na/ 'di lta ste/ tshig rnam par rtog pa yang ri bong gi rwa dang 'dra bas rang gi rgyu'i mtshan nyid kyi dngos po yod pa ma yin no/ /blo gros chen po nga'i rtag pa dang / bsam gyis mi khyab pa'i</text></item>
<item><p>225b2</p><section>mdo sde</section><text>rgyu ni so so rang gis rig pa 'phags pa'i ye shes khong du chud pa'i mtshan nyid kyi phyir byas pa'i dngos po dang / dngos po med pa rnam par spangs pas rtag pa yin gyis phyi rol gyi dngos po rnams dngos po med cing mi rtag par</text></item>
<item><p>225b3</p><section>mdo sde</section><text>gyur nas rjes su dpag pas rtag pa nyid du brtags pa ni ma yin no/ /blo gros chen po gal te yang phyi rol gyi dngos po rnams dngos po med cing mi rtag pa las rjes su dpag pas rtag pa dang bsam gyis mi khyab pa nyid du</text></item>
<item><p>225b4</p><section>mdo sde</section><text>rtog par byed na/ bsam gyis mi khyab pa'i rang gi rgyu'i mtshan nyid mi shes so/ /blo gros chen po de dag ni so so rang gis rig pa 'phags pa'i ye shes khong du chud pa'i spyod yul las shin du thag ring por gyur pa ste/ de dag</text></item>
<item><p>225b5</p><section>mdo sde</section><text>la bshad par mi bya'o/ /gzhan yang blo gros chen po 'khor ba'i rnam par rtog pa'i sdug bsngal gyis 'jigs pas mya ngan las 'das pa yongs su tshol te/ 'khor ba dang mya ngan las 'das pa'i khyad par mi shes pas</text></item>
<item><p>225b6</p><section>mdo sde</section><text>dngos po thams cad las rnam par rtog pa dngos po med pa dang / ma 'ongs pa'i dbang po rnams kyi yul chad pa la mya ngan las 'das par 'du shes te/ so so rang gis rig pa 'phags pa'i ye shes kun gzhi gyur pa sngon du</text></item>
<item><p>225b7</p><section>mdo sde</section><text>btang ba ma yin no/ /de'i phyir blun po de dag theg pa gsum du smra ba yin te/ sems tsam du snang ba rnams snang ba med par ni mi smra'o/ /de lta bas na blo gros chen po de dag ni 'das pa dang / ma 'ongs pa dang / da ltar byung</text></item>
<item><p>225b8</p><section>mdo sde</section><text>ba'i de bzhin gshegs pa rnams kyis gsungs pa'i rang gi sems snang ba'i spyod yul mngon par mi shes shing / sems nyid kyi phyi rol gyi spyod yul du snang ba la mngon par zhen par/ 'khor ba'i 'khor lo rtag tu 'khor ro/ /</text></item>
<item><p>226a1</p><section>mdo sde</section><text>gzhan yang blo gros chen po chos thams cad mi skye bar ni 'das pa dang / ma 'ongs pa dang / da ltar byung ba'i de bzhin gshegs pa rnams kyis bshad do/ /de ci'i phyir zhe na/ 'di lta ste/ rang gi sems snang ba'i dngos</text></item>
<item><p>226a2</p><section>mdo sde</section><text>pa rnams dngos po med pa dang / yod pa dang / yod pa ma yin pa'i skye ba dang bral ba'i phyir/ blo gros chen po chos thams cad ma skyes pa yin te/ chos thams cad ni ri bong dang / rta la sogs pa'i rwa dang mtshungs pa'o/ /byis</text></item>
<item><p>226a3</p><section>mdo sde</section><text>pa so so'i skye bo rnams yang dag pa ma yin pa'i yongs su rtog pa'i rang bzhin la rnam par brtags pa'i phyir blo gros chen po chos thams cad ma skyes pa yin te/ so so rang gis rig pa 'phags pa'i ye shes kyi</text></item>
<item><p>226a4</p><section>mdo sde</section><text>spyod yul la ni dngos po thams cad kyi rang bzhin gyi mtshan nyid mi skye bas de ni byis pa so so'i skye bo rnam par rtog pa gnyis kyi spyod yul gyi rang bzhin lus dang longs spyod rnam par gzhag pa'i rang bzhin gyi tshul gyis</text></item>
<item><p>226a5</p><section>mdo sde</section><text>mtshan nyid ma yin no/ /blo gros chen po kun gzhi rnam par shes pa gzung ba dang / 'dzin pa'i mtshan nyid du 'jug pa la byis pa so so'i skye bo/ skye ba dang / gnas pa dang / 'jig pa'i lta ba gnyis su lhung ba'i bsam</text></item>
<item><p>226a6</p><section>mdo sde</section><text>pa can rnams dngos po thams cad skye ba ni yod pa dang / med pa las skye bar rnam par rtog gi/ 'phags pa rnams ni ma yin te/ blo gros chen po 'di la rab tu brtson par bya'o/ /gzhan yang blo gros chen po</text></item>
<item><p>226a7</p><section>mdo sde</section><text>mngon par rtogs par 'gyur ba'i rigs ni lnga yod de/ lnga gang zhe na/ 'di lta ste/ nyan thos kyi theg pa mngon par rtogs par 'gyur ba'i rigs dang / rang sangs rgyas kyi theg pa mngon par rtogs par 'gyur</text></item>
<item><p>226a8</p><section>mdo sde</section><text>ba'i rigs dang / de bzhin gshegs pa'i theg pa mngon par rtogs par 'gyur ba'i rigs dang / gang du yang ma nges pa'i rigs dang / rigs so so tha dad pa'o/ /de la nyan thos kyi theg pa mngon par rtogs par</text></item>
<item><p>226b1</p><section>mdo sde</section><text>'gyur ba'i rigs ji ltar khong du chud par bya zhe na/ gang gis phung po dang / khams dang / skye mched kyi rang dang spyi'i mtshan nyid dang / yongs su spang ba dang / shes par 'gyur ba bstan pa thos pa na/ lus kyi spu ldang</text></item>
<item><p>226b2</p><section>mdo sde</section><text>zhing rab tu dga' ba dang / yongs su 'dris par bya ba'i mtshan nyid kyi shes pa la mos shing / rten cing 'brel par 'byung ba khong du chud par bya ba'i mtshan nyid la yongs su 'dris par mi byed pa 'di ni/ nyan thos kyi theg pa</text></item>
<item><p>226b3</p><section>mdo sde</section><text>mngon par rtogs par 'gyur ba'i rigs so/ /nyan thos kyi mngon par rtogs pas sa brgyad pa mthong bar 'gyur te/ kun nas ldang ba'i nyon mongs pa rab tu spangs shing / bag chags kyi nyon mongs pa rab tu spangs pa/</text></item>
<item><p>226b4</p><section>mdo sde</section><text>bsam gyis mi khyab pa'i rnam par 'gyur ba'i shi 'pho las ma 'das shing / dngos po'i 'chi 'pho las shin du 'das pas/ bdag gi skye ba ni zad do/ /tshangs par spyod pa la gnas so/ /yang srid pa phyi ma mi len to zhes</text></item>
<item><p>226b5</p><section>mdo sde</section><text>yang dag par seng ge'i sgra sgrogs te/ yang dag pa ji lta ba bzhin du rab tu shes shing / gang zag la bdag med par sgom pa dang / mya ngan las 'das pa thob pa'i bar gyi blor 'gyur ro/ /blo gros chen po so so tha dad pa'i</text></item>
<item><p>226b6</p><section>mdo sde</section><text>mngon par rtogs pa ni 'di lta ste/ bdag dang / gang zag dang / sems can dang / 'tsho ba dang / srog dang / gso ba dang / skyes bu zhes sems can de dag de lta bu'i blos mya ngan las 'das pa tshol lo/ /gzhan yang mu</text></item>
<item><p>226b7</p><section>mdo sde</section><text>stegs can tha dad pa kha cig ni dngos po thams cad byed pa po la rag las par mthong nas 'di skad du 'di ni mya ngan las 'das pa'o zhes de lta bu'i blor 'gyur te/ chos bdag med par mthong ba'i skal ba med pas de dag</text></item>
<item><p>226b8</p><section>mdo sde</section><text>la thar pa med do/ /blo gros chen po nyan thos kyi theg pa mngon par rtogs par 'gyur ba dang / mu stegs kyi rigs de dag ni nges par 'byung ba ma yin pa la nges par 'byung ba'i blo can dag yin te/ lta ba ngan pa de</text></item>
<item><p>227a1</p><section>mdo sde</section><text>dag rnam par bzlog pa'i phyir rab tu brtson par bya'o/ /blo gros chen po de la rang sangs rgyas kyi theg pa mngon par rtogs par 'gyur ba'i rigs ni gang gis rkyen tha dad pa'i mngon par rtogs pa thos</text></item>
<item><p>227a2</p><section>mdo sde</section><text>na/ lus kyi spu ldang zhing mchi ma 'byung ba dang / 'du 'dzi'i rkyen la mngon par zhen pa/ med pa dang / rang gi lus sna tshogs dang / 'du ba dang 'bral ba'i rdzu 'phrul sna tshogs kyis/ sna tshogs sprul cing ston pa rab tu bshad pa</text></item>
<item><p>227a3</p><section>mdo sde</section><text>thos pa na/ de'i rjes su sems 'jug par 'gyur ba yin te/ de rang sangs rgyas kyi/ theg pa mngon par rtogs par 'gyur ba'i rigs can du shes par gyur nas/ rang sangs rgyas kyi theg pa dang rjes su 'thun pa'i gtam</text></item>
<item><p>227a4</p><section>mdo sde</section><text>brjod par bya'o/ /blo gros chen po 'di ni rang sangs rgyas kyi theg pa mngon par rtogs par 'gyur ba'i rigs can gyis mtshan nyid do/ /blo gros chen po de la de bzhin gshegs pa'i theg pa mngon par rtogs par 'gyur ba'i</text></item>
<item><p>227a5</p><section>mdo sde</section><text>rigs de ni rnam pa bzhi yod de/ 'di lta ste/ rang bzhin gyi chos mngon par rtogs par 'gyur ba'i rigs dang / rang bzhin med pa'i chos mngon par rtogs par 'gyur ba'i rigs dang / so so rang gis rig pa 'phags pa'i</text></item>
<item><p>227a6</p><section>mdo sde</section><text>ye shes mngon par rtogs par 'gyur ba'i rigs dang / sangs rgyas kyi zhing phyi rol khyad par can mngon par rtogs par 'gyur ba'i rigs so/ /blo gros chen po nam dngos po 'di bzhi las gang yang rung ba zhig bstan</text></item>
<item><p>227a7</p><section>mdo sde</section><text>pa dang / rang gi sems snang ba'i lus dang / longs spyod rnam par gzhag pa dang / bsam gyis mi khyab pa'i yul bshad pa thos pa na/ mi skrag mi 'jigs pa de ni de bzhin gshegs pa'i theg pa mngon par rtogs/</text></item>
<item><p>227a8</p><section>mdo sde</section><text>par 'gyur ba'i rigs can du shes par bya ste/ 'di ni de bzhin gshegs pa'i theg pa mngon par rtogs par 'gyur ba'i rigs can gyi mtshan nyid do/ /blo gros chen po ma nges pa'i rigs can ni 'di lta ste/ gsum</text></item>
<item><p>227b1</p><section>mdo sde</section><text>po de dag las gang bshad pa na/ gang bshad pa de la 'jug cing de'i rjes su sgrub pa'o/ /blo gros chen po 'di dag ni dang po sa yongs su sbyang ba yin te/ 'di lta ste/ rigs rnam par dgod pa'o/ /snang ba med pa'i sa 'jug par bya ba'i</text></item>
<item><p>227b2</p><section>mdo sde</section><text>phyir/ rnam par dgod pa byas so/ /so so rang gis rigs pa'i la gnas pa de dag kun gzhi la rang gi nyon mongs pa'i bag chags yongs su dag nas/ chos bdag med par mthong zhing / ting nge 'dzin gyi bde ba la gnas pa thob</text></item>
<item><p>227b3</p><section>mdo sde</section><text>pa'i nyan thos rnams kyang / de bzhin gshegs pa'i sku mchog tu gyur pa nyid thob par 'gyur ro/ /de nas bcom ldan 'das kyis don de nyid yang bstan pa'i phyir/ tshigs su bcad pa 'di dag gsungs so/ /rgyun du zhugs</text></item>
<item><p>227b4</p><section>mdo sde</section><text>pa'i 'bras bu dang / /lan cig phyir 'ong phyir mi 'ong / /de bzhin du ni dgra bcom pa/ /de dag sems ni bslad pa'o/ /theg pa gsum dang theg pa gcig /theg pa ma yin ngas bshad de/ /byis pa blo gzhon rnams dang ni/ /</text></item>
<item><p>227b5</p><section>mdo sde</section><text>'phags pa rab dben mos la bshad/ /don dam chos kyi sgo mo ni/ /bstan pa gnyis po rnam spangs shing / /snang ba med la rab gnas nas/ /theg pa gsum du ji ltar dgod/ /bsam gtan rnams dang tshad med</text></item>
<item><p>227b6</p><section>mdo sde</section><text>dang / /gzugs med pa'i ting 'dzin dang / /tshor dang 'du shes rab dben pas/ /sems tsam yang ni yod ma yin/ /blo gros chen po 'dod chen pa 'di dag ni 'dod chen pa ma yin te/ 'jig rten na su zhig thar pa la</text></item>
<item><p>227b7</p><section>mdo sde</section><text>'jug par 'gyur/ blo gros chen po 'dod chen pa ni rnam pa gnyis yod de/ dge ba'i rtsa ba thams cad spangs pa dang / thog ma med pa'i dus kyi sems can gyi phyir smon lam btab pa'o/ /de la dge ba'i rtsa ba thams</text></item>
<item><p>227b8</p><section>mdo sde</section><text>cad spangs pa gang zhe na/ 'di lta ste/ byang chub sems dpa'i sde snod la skur pa 'debs shing tshig ngan pa 'di skad du/ 'di ni mdo sde dang / 'dul ba dang / thar pa dang / 'thun par smra ba ma yin no zhes zer ba ste/</text></item>
<item><p>228a1</p><section>mdo sde</section><text>dge ba'i rtsa ba thams cad spangs pa'i phyir mya ngan las mi 'da'o/ /gnyis pa ni byang chub sems dpa' rnams sngon gyi rang gi smon lam dang / thabs sngon du btang ba'i phyir yongs su mya ngan las mi 'da'</text></item>
<item><p>228a2</p><section>mdo sde</section><text>ba yang ma yin te/ sems can thams cad mya ngan las bzla bar byed do/ /blo gros chen po de'i mya ngan las 'da' ba 'di ni/ mya ngan las mi 'da' ba'i chos can gyi mtshan nyid de/ 'di yang 'dod chen pa rnams kyi tshul rab tu thob</text></item>
<item><p>228a3</p><section>mdo sde</section><text>par 'gyur ro/ /blo gros chen pos bcom ldan 'das la gsol pa/ bcom ldan 'das 'di la gtan du mya ngan las mi 'da' ba yang gang lags/ bcom ldan 'das kyis bka' stsal pa/ blo gros chen po de la byang chub</text></item>
<item><p>228a4</p><section>mdo sde</section><text>sems dpa' 'dod chen pa ni/ chos thams cad gzod ma nas mya ngan las 'das par shes nas gtan du mya ngan las mi 'da' ste/ dge ba'i rtsa ba thams cad spangs pa'i 'dod chen pa ni ma yin no/ /blo gros chen po dge</text></item>
<item><p>228a5</p><section>mdo sde</section><text>ba'i rtsa ba thams cad spangs pa'i 'dod chen pa yang de bzhin gshegs pa'i byin gyi brlabs kyis brgya la gal te na dge ba'i rtsa ba skye bar 'gyur ro/ /de ci'i phyir zhe na/ 'di ltar de bzhin gshegs pa rnams ni sems can</text></item>
<item><p>228a6</p><section>mdo sde</section><text>thams cad yongs su mi gtong ba'i phyir ro/ /de ltar de'i phyir byang chub sems dpa'i 'dod chen pa rnams yongs su mya ngan las mi 'da'o/ /gzhan yang blo gros chen po byang chub sems dpa' sems dpa' chen pos rang</text></item>
<item><p>228a7</p><section>mdo sde</section><text>bzhin gyi mtshan nyid gsum la mkhas par bya'o/ /rang bzhin gsum po de dag gang zhe na/ 'di lta ste/ kun brtags pa'i rang bzhin dang / gzhan gyi dbang gi rang bzhin dang / yongs su grub pa'i rang bzhin no/ /blo gros</text></item>
<item><p>228a8</p><section>mdo sde</section><text>chen po de la kun brtags pa'i rang bzhin ni mtshan ma las 'byung ngo / /blo gros chen pos bcom ldan 'das la gsol pa/ bcom ldan 'das ji ltar kun brtags pa'i rang bzhin mtshan ma las 'byung ba lags/ bcom</text></item>
<item><p>228b1</p><section>mdo sde</section><text>ldan 'das kyis bka' stsal pa/ blo gros chen po gzhan gyi dbang gi rang bzhin gyi dngos po'i mtshan nyid ni 'du byed kyi dngos po'i mtshan ma'i mtshan nyid lta bur snang ste/ mngon par zhen pa'i kun brtags pa'i rang bzhin ni rnam pa gnyis</text></item>
<item><p>228b2</p><section>mdo sde</section><text>yod par de bzhin gshegs pa dgra bcom pa yang dag par rdzogs pa'i sangs rgyas rnams kyis rnam par 'jog ste/ 'di lta ste/ ming gi mtshan ma la mngon par zhen pa'i mtshan nyid dang / dngos po'i mtshan ma la mngon par</text></item>
<item><p>228b3</p><section>mdo sde</section><text>zhen pa'i mtshan nyid do/ /de la ming gi mtshan ma la mngon par zhen pa'i mtshan nyid ni 'di lta ste/ nang dang phyi'i ma chos la mngon par zhen pa'o/ /dngos po'i mtshan ma la mngon par zhen pa'i mtshan nyid ni 'di lta ste/ nang</text></item>
<item><p>228b4</p><section>mdo sde</section><text>dang phyi rol gyi chos de dag nyid kyi rang dang spyi'i mtshan nyid la mngon par zhen pa'o/ /blo gros chen po 'di ni kun brtags pa'i rang bzhin rnam pa gnyis kyi mtshan nyid ces bya'o/ /gang la gnas shing gang la dmigs pa las</text></item>
<item><p>228b5</p><section>mdo sde</section><text>'byung ba de ni gzhan gyi dbang zhes bya'o/ /de la yongs su grub pa'i rang bzhin ji lta bu zhe na/ 'di lta ste/ ming dang rgyu mtshan gyi dngos po'i mtshan nyid kyi rnam par rtog pa dang bral ba/ 'phags pa'i ye shes kyis thob</text></item>
<item><p>228b6</p><section>mdo sde</section><text>par bya ba/ so so rang gis rig pa 'phags pa'i ye shes kyis bgrod par bya ba'i spyod yul te/ 'di ni yongs su grub pa'i rang bzhin de bzhin gshegs pa rnams kyi snying po'i thugs shes bya'o/ /de nas bcom ldan</text></item>
<item><p>228b7</p><section>mdo sde</section><text>'das kyis don de nyid yang bstan pa'i phyir tshigs su bcad pa 'di gsungs pa/ ming dang rgyu mtshan kun rtog pa/ /rang bzhin gnyis kyi mtshan nyid de/ /yang dag shes dang de bzhin nyid/ /yongs su grub pa'i</text></item>
<item><p>228b8</p><section>mdo sde</section><text>mtshan nyid do/ /blo gros chen po 'di ni chos lnga dang / rang bzhin gyi mtshan nyid rab tu rnam par 'byed pa zhes bya ba'i chos kyi rnam grangs so so rang gis rigs pa 'phags pa'i ye shes kyis bgrod par bya ba'i</text></item>
<item><p>229a1</p><section>mdo sde</section><text>spyod yul yin te/ de la khyod dang byang chub sems dpa' sems dpa' chen po rnams kyis bslab par bya'o/ /gzhan yang blo gros chen po byang chub sems dpa' sems dpa' chen pos bdag med pa</text></item>
<item><p>229a2</p><section>mdo sde</section><text>gnyis kyi mtshan nyid rab tu dbye ba la mkhas par bya'o/ /de la bdag med pa gnyis kyi mtshan nyid gang zhe na/ 'di lta ste/ gang zag la bdag med pa dang / chos la bdag med pa'o/ /gang zag la bdag med pa</text></item>
<item><p>229a3</p><section>mdo sde</section><text>gang zhe na/ 'di lta ste/ bdag dang bdag gi dang bral ba/ phung po dang / khams dang / skye mched 'dus pa mi shes pa dang / las dang sred pa las skyes pa/ ming dang gzugs la sogs par 'dzin pa la mngon</text></item>
<item><p>229a4</p><section>mdo sde</section><text>par zhen pa las rnam par shes pa skye ba/ 'di ltar dbang po thams cad dang / rang gi sems snang ba'i snod dang / lus dang / gzhi ni rang gi rnam par rtog pas brtags pas rab tu phye ba/ 'bab chu dang / sa bon</text></item>
<item><p>229a5</p><section>mdo sde</section><text>dang / mar me dang / rlung dang / sprin dang mtshungs par skad cig ma gcig nas gcig tu 'jig par 'gyur ba/ spre'u ltar rab tu g.yo ba/ sbrang ma ltar mi gtsang ba'i gnas la rab tu mos pa/ rab tu 'bar</text></item>
<item><p>229a6</p><section>mdo sde</section><text>ba'i me ltar chog mi shes pa/ thog ma med pa'i dus nas spros pa'i gnas ngan len gyi bag chags rgyur gyur pa/ zo chun gyi 'khor lo ltar 'khor bar 'gro ba'i srid pa'i 'khor lor gyur pa/ lus rnam pa sna tshogs</text></item>
<item><p>229a7</p><section>mdo sde</section><text>kyi gzugs 'chang ba/ sgyu ma dang / rig sngags dang / 'khrul 'khor lta bur 'jug cing 'byung ste/ gang mtshan nyid 'di la mkhas pa'i shes pa de ni gang zag la bdag med par shes pa zhes bya'o/ /</text></item>
<item><p>229a8</p><section>mdo sde</section><text>de la chos bdag med par shes pa gang zhe na/ 'di lta ste/ phung po dang / khams dang / skye mched rnams kyi kun brtags pa'i mtshan nyid kyis rang bzhin tshogs pa ste/ ji ltar phung po dang / khams</text></item>
<item><p>229b1</p><section>mdo sde</section><text>dang / skye mched rnams bdag dang / bdag gi dang bral zhing / phung po dang / khams dang / skye mched 'dus pa/ rgyud dang / las dang / srid pa'i srad bus sbrel ba/ phan tshun kun du gyur pa las skye zhing</text></item>
<item><p>229b2</p><section>mdo sde</section><text>g.yo ba med pa/ de bzhin du chos rnams kyang de bzhin te/ rang dang spyi'i mtshan nyid dang bral ba/ yang dag pa ma yin pa/ kun du rtog pa'i mtshan nyid de/ kun du rtog pa'i stobs kyang byis pa rnams kyis skyed par byed kyi/</text></item>
<item><p>229b3</p><section>mdo sde</section><text>'phags pa rnams kyis ni ma yin te/ sems dang yid dang / yid kyi rnam par shes pa dang / chos lnga dang / rang bzhin dang bral ba'i phyir ro/ /blo gros chen po byang chub sems dpa' sems dpa' chen pos chos thams cad</text></item>
<item><p>229b4</p><section>mdo sde</section><text>bdag med par rab tu dbye ba la mkhas par bya'o/ /blo gros chen po chos bdag med pa la mkhas pa'i byang chub sems dpa' sems dpa' chen po ni ring po mi thogs par byang chub sems dpa'i sa dang po 'thob ste/</text></item>
<item><p>229b5</p><section>mdo sde</section><text>snang ba med par sgom pa'i sa'i mtshan nyid rab tu dbye ba khong du chud pas rab tu dga' zhing / rim gyis gong nas gong du khyad par du gyur pas sa dgu'i mtshan nyid kyi rig pa las 'das te/ chos kyi sprin rab tu 'thob bo/ /</text></item>
<item><p>229b6</p><section>mdo sde</section><text>der rin po che chen po'i pad ma'i rgyal po dang / rin po che chen po'i gzhal med khang rin po che tshad med pas rab tu brgyan pas rnam par bkod pa/ sgyu ma'i rang bzhin gyi spyod yul yongs su bsgoms pa las byung ba de la</text></item>
<item><p>229b7</p><section>mdo sde</section><text>'jug ste/ 'khor rgyal ba'i sras skal ba 'thun pa rnams kyis yongs su bskor cing / sangs rgyas kyi zhing thams cad nas byon pa'i sangs rgyas kyi phyag gis spyi bo nas dbang bskur bas 'khor los sgyur</text></item>
<item><p>229b8</p><section>mdo sde</section><text>ba'i rgyal po'i bu bzhin du mngon par dbang bskur ro/ /sangs rgyas kyi sras kyi sa las 'das nas 'phags pa so so rang gis rig pa'i chos kyi tshul khong du chud pa'i phyir/ de bzhin gshegs pa'i mnga'</text></item>
<item><p>230a1</p><section>mdo sde</section><text>brnyes pa'i chos kyi sku 'thob par 'gyur te/ chos bdag med par mthong ba'i phyir ro/ /'di ni chos bdag med pa'i mtshan nyid ces bya ste/ de la khyod dang byang chub sems dpa' rnams kyis bslab</text></item>
<item><p>230a2</p><section>mdo sde</section><text>par bya'o/ /de nas byang chub sems dpa' sems dpa' chen po blo gros chen pos yang bcom ldan 'das la 'di skad ces gsol to/ /bcom ldan 'das sgro 'dogs pa dang / skur pa 'debs pa'i mtshan</text></item>
<item><p>230a3</p><section>mdo sde</section><text>nyid bshad du gsol/ bdag dang / byang chub sems dpa' sems dpa' chen po rnams sgro 'dogs pa dang / skur pa 'debs pa'i mtha' gnyis kyi lta ba ngan pa yongs su spongs nas/ myur du bla na med pa yang</text></item>
<item><p>230a4</p><section>mdo sde</section><text>dag par rdzogs pa'i byang chub mngon par 'tshang rgya zhing / mngon par rdzogs par sangs rgyas nas kyang rtag par sgro 'dogs pa dang / chad par bskur pa 'debs pa'i lta ba rnam par spangs nas yang dag pa'i chos</text></item>
<item><p>230a5</p><section>mdo sde</section><text>kyi skur pa 'debs par mi 'gyur ro/ /de nas bcom ldan 'das kyis byang chub sems dpa' blo gros chen pos gsol ba btab pa thugs su chud nas tshigs su bcad pa 'di dag gsungs so/ /sgro 'dogs pa</text></item>
<item><p>230a6</p><section>mdo sde</section><text>dang skur pa dang / /yod min de ni sems tsam mo/ /lus dang longs spyod rnam gzhag dang / /sems kyang rab tu mi shes pa'i/ /byis pa blo dang mi ldan pa/ /sgro 'dogs skur pa 'debs par byed/ /</text></item>
<item><p>230a7</p><section>mdo sde</section><text>de nas bcom ldan 'das kyis tshigs su bcad pa de nyid kyi don bstan pa'i phyir 'di skad ces bka' stsal to/ /blo gros chen po yod pa ma yin pa la sgro 'dogs pa ni rnam pa bzhi yod de/ rnam</text></item>
<item><p>230a8</p><section>mdo sde</section><text>pa bzhi gang zhe na/ 'di lta ste/ yod pa ma yin pa mtshan nyid du sgro 'dogs pa dang / yod pa ma yin pa mthong bar sgro 'dogs pa dang / yod pa ma yin pa rgyur sgro 'dogs pa dang / yod pa ma yin pa dngos por sgro</text></item>
<item><p>230b1</p><section>mdo sde</section><text>'dogs pa ste/ 'di ni sgro 'dogs pa rnam pa bzhi zhes bya'o/ /skur pa 'debs pa ni 'di lta ste/ sgro 'dogs pa de dag nyid 'di lta ste/ sgro 'dogs pa de dag nyid mi dmigs par rab tu 'byed pa'i cha ma yin pas/</text></item>
<item><p>230b2</p><section>mdo sde</section><text>skur pa 'debs pa skyed par byed pa ste/ 'di ni sgro 'dogs pa dang / skur pa'i mtshan nyid do/ /gzhan yang blo gros chen po yod pa ma yin pa la mtshan nyid du sgro 'dogs pa'i mtshan nyid gang zhe na/ 'di lta ste/ phung po</text></item>
<item><p>230b3</p><section>mdo sde</section><text>dang khams dang / skye mched rnams kyi rang dang spyi'i mtshan nyid yod pa ma yin pa la mngon par zhen pa skyed cing / 'di ni de bzhin du yin gyi gzhan du ma yin no zhes zer ba ste/ 'di ni yod pa ma yin pa la mtshan nyid du sgro</text></item>
<item><p>230b4</p><section>mdo sde</section><text>'dogs pa'i mtshan nyid do/ /yod pa ma yin pa la mtshan nyid du sgro 'dogs pa'i rnam par rtog pa 'di ni thog ma med pa'i dus kyi spros pa'i gnas ngan len gyi bag chags sna tshogs la mngon par zhen pa las 'byung</text></item>
<item><p>230b5</p><section>mdo sde</section><text>ngo / /blo gros chen po yod pa ma yin pa mthong bar/ sgro 'dogs pa'i mtshan nyid ni gang phung po dang / khams dang / skye mched de dag nyid la bdag dang / gang zag dang / sems can dang / srog dang / gso ba dang / skyes bur lta</text></item>
<item><p>230b6</p><section>mdo sde</section><text>zhing sgro 'dogs pa yin te/ 'di ni yod pa ma yin pa mthong bar sgro 'dogs pa'i mtshan nyid ces bya'o/ /ba gros chen po yod pa ma yin pa rgyur sgo 'dogs pa'i mtshan nyid ni 'di lta ste/ rnam par shes pa dang po rgyu med pa las</text></item>
<item><p>230b7</p><section>mdo sde</section><text>skye la/ phyis yang dag pa ma yin pa sgyu ma lta bu sngon ma byung zhing med pa las mig dang / gzugs dang snang ba dang / khams dang / dran pa sngon du 'jug pa las 'byung zhing byung nas kyang 'jig par 'gyur ro zhes zer ba</text></item>
<item><p>230b8</p><section>mdo sde</section><text>ste/ 'di ni yod pa ma yin pa rgyur sgro 'dogs pa'i mtshan nyid do/ /blo gros chen po yod pa ma yin pa dngos por sgro 'dogs pa'i mtshan nyid ni 'di lta ste/ nam mkha' dang / 'gog pa dang / mya ngan las 'das pa</text></item>
<item><p>231a1</p><section>mdo sde</section><text>byas pa ma yin pa'i dngos por mngon par zhen cing sgro 'dogs pa'o/ /'di dag ni dngos po dang dngos po ma yin pa dang bral ba/ chos thams cad ni ri bong dang / rta la sogs pa'i rwa dang / skra shad 'dzings pa lta</text></item>
<item><p>231a2</p><section>mdo sde</section><text>bur snang ba/ yod pa dang med pa dang bral ba la byis pa'i rnam par rtog pas rang gi sems snang ba tsam du ma rtogs pa'i blo can rnams sgro 'dogs shing skur pa 'debs par byed kyi/ 'phags pa rnams kyis ni ma yin</text></item>
<item><p>231a3</p><section>mdo sde</section><text>te/ 'di ni yod pa ma yin pa dngos por sgro 'dogs pa'i mtshan nyid do/ /de bas na sgro 'dogs pa dang / skur pa'i lta ba ngan pa yongs su spang ba la rab tu brtson par bya'o/ /gzhan yang blo gros chen po byang chub sems</text></item>
<item><p>231a4</p><section>mdo sde</section><text>dpa' sems dpa' chen po rnams kyi sems dang / yid dang yid kyi rnam par shes pa dang / chos lnga dang / rang bzhin dang / bdag med pa gnyis kyi mtshan nyid kyi tshul la mkhas shing rtogs par khong du chud pas sems can</text></item>
<item><p>231a5</p><section>mdo sde</section><text>la/ phan par bya ba'i phyir gzugs sna tshogs ston pa ni ji ltar kun brtags pa'i rang bzhin gnas gzhan gyi dbang la rten pa bzhin te/ dper na gzugs sna tshogs pa'i yid bzhin gyi nor bu rin po che ltar</text></item>
<item><p>231a6</p><section>mdo sde</section><text>sangs rgyas kyi zhing du kun du de bzhin gshegs pa'i 'khor 'dus pa thams cad 'gro zhing de dag thams cad du yang chos ston pa dag nyan par byed de/ 'di lta ste/ chos thams cad sgyu ma dang / rmi lam dang / 'od dang /</text></item>
<item><p>231a7</p><section>mdo sde</section><text>gzugs brnyan dang / chu'i zla ba lta bu dang / chos thams cad skye ba dang / 'gag pa dang / rtag pa dang / chad pa dang / bral ba dang / nyan thos dang / rang sangs rgyas kyi theg pa dang bral ba'i chos so/ /ting 'dzin brgya stong rab</text></item>
<item><p>231a8</p><section>mdo sde</section><text>tu 'thob pa nas ting nge 'dzin bye ba khrag khrig brgya stong gi bar dag kyang rab tu 'thob ste/ ting nge 'dzin thob nas kyang sangs rgyas kyi zhing thams cad du 'gro zhing sangs rgyas rnams la mchod pa byed do/ /lha'i gnas thams</text></item>
<item><p>231b1</p><section>mdo sde</section><text>cad du skye zhing dkon mchog gsum gyi bsngags pa rjod pa dang / sangs rgyas kyi sku rab tu ston cing nyan thos dang / byang chub sems dpa'i tshogs kyis yongs su bskor ba dang / rang gi sems rab tu snang ba tsam gyis sems</text></item>
<item><p>231b2</p><section>mdo sde</section><text>can yongs su zlo zhing rnam par grol bar byed la phyi rol gyi dngos po dngos po med par rnam par phye ste bstan nas yod pa dang med pa'i lta ba yongs su spong bar byed do/ /de nas bcom ldan 'das kyis don de nyid yang bstan pa'i phyir</text></item>
<item><p>231b3</p><section>mdo sde</section><text>tshigs su bcad pa 'di dag gsungs so/ /'jig rten dag ni sems tsam du/ /rgyal ba'i sras kyis rab brtags na/ /rnam pa sna tshogs gzugs sprin la/ /mngon par 'du byed pa dang bral/ /stobs dang mngon par shes dang</text></item>
<item><p>231b4</p><section>mdo sde</section><text>dbang / /de dag thams cad 'grub par 'gyur/ /de nas byang chub sems dpa' sems dpa' chen po blo gros chen pos yang bcom ldan 'das la gsol ba btab pa/ bcom ldan 'das bdag la sogs pa'i slad du chos thams</text></item>
<item><p>231b5</p><section>mdo sde</section><text>cad kyi stong pa nyid dang / skye ba ma mchis pa dang / gnyis su ma mchis pa dang / rang bzhin dang / bral ba'i mtshan nyid bshad du gsol/ des bdag dang byang chub sems dpa' gzhan rnams kyang stong pa nyid dang / skye ba ma mchis pa dang /</text></item>
<item><p>231b6</p><section>mdo sde</section><text>gnyis su ma mchis pa dang / rang bzhin dang bral ba'i mtshan nyid rtogs par khong du chud cing / mchis pa dang ma mchis pa'i rnam par rtag pa yongs su spangs nas myur du bla na med pa yang dag par/ rdzogs pa'i byang chub mngon</text></item>
<item><p>231b7</p><section>mdo sde</section><text>par rdzogs par 'tshang rgya bar 'gyur ro/ /de nas bcom ldan 'das kyis byang chub sems dpa' sems dpa' chen po blo gros chen po la 'di skad ces bka' stsal to/ /blo gros chen po de'i phyir shin du legs par nyon la yid la</text></item>
<item><p>231b8</p><section>mdo sde</section><text>zung shig dang / khyod la rgya chen rab tu dbye zhing bshad par bya'o/ /blo gros chen pos bcom ldan 'das la gsol pa/ legs so/ /bcom ldan 'das de bzhin du 'tshal lo zhes bka' mnyan pa dang / bcom ldan 'das kyis</text></item>
<item><p>232a1</p><section>mdo sde</section><text>bka' stsal pa/ blo gros chen po stong pa nyid stong pa nyid ces bya ba 'di ni kun brtags pa'i rang bzhin gyi gnas te/ blo gros chen po kun brtags pa'i rang bzhin la mngon par zhen pa rnams la stong pa</text></item>
<item><p>232a2</p><section>mdo sde</section><text>nyid dang / skye ba med pa dang / gnyis su med pa dang / rang bzhin dang bral ba'i mtshan nyid bshad do/ /blo gros chen po de la mdor bshad na stong pa nyid ni rnam pa bdun te/ 'di lta ste/ mtshan nyid stong pa nyid dang / dngos</text></item>
<item><p>232a3</p><section>mdo sde</section><text>po'i rang bzhin stong pa nyid dang / 'du byed stong pa nyid dang / 'du byed med pa stong pa nyid dang / chos thams cad brjod pa dang bral ba'i stong pa nyid dang / don dam pa 'phags pa'i ye shes chen po stong pa nyid dang / gcig</text></item>
<item><p>232a4</p><section>mdo sde</section><text>gis gcig stong pa'i stong pa nyid do/ /de la mtshan nyid stong pa nyid gang zhe na/ 'di ltar dngos po thams cad rang dang spyi'i mtshan nyid kyis stong pa ste/ phan tshun 'dus pa las so sor rab tu rtog pa'i phyir dngos</text></item>
<item><p>232a5</p><section>mdo sde</section><text>po med par rab tu dbye bas rang dang spyi'i mtshan nyid mi skye ba dang / bdag dang gzhan dang gnyi ga'i dngos po med pa'i phyir mtshan nyid mi gnas te/ de'i phyir dngos po thams cad mtshan nyid stong pa zhes bshad de/</text></item>
<item><p>232a6</p><section>mdo sde</section><text>'di ni mtshan nyid stong pa nyid ces bya'o/ /dngos po'i rang bzhin stong pa nyid gang zhe na/ 'di lta ste/ bdag nyid kyis dngos po'i rang bzhin mi skye bas chos thams cad kyis dngos po'i rang bzhin stong pa nyid ces</text></item>
<item><p>232a7</p><section>mdo sde</section><text>bya ste/ de'i phyir dngos po'i rang bzhin stong pa nyid ces bshad do/ /'du byed stong pa nyid gang zhe na/ 'di lta ste/ phung po rnams bdag dang bdag gi dang bral zhing rgyu dang 'grub par byed pa dang / bya ba dang / las</text></item>
<item><p>232a8</p><section>mdo sde</section><text>dang / sbyor ba las skye ba ste/ 'di ni 'du byed stong pa nyid ces bya'o/ /blo gros chen po 'di ltar 'du byed stong pa nyid des na phan tshun gyi rkyen gyis 'byung gi rang bzhin gyi dngos po med pas 'du byed med pa stong</text></item>
<item><p>232b1</p><section>mdo sde</section><text>pa nyid ces bya'o/ /chos thams cad brjod pa dang bral ba'i stong pa nyid gang zhe na/ 'di lta ste/ kun brtags pa'i rang bzhin brjod du med pa'i phyir chos thams cad brjod pa dang bral ba ste/ 'di ni chos thams cad brjod pa</text></item>
<item><p>232b2</p><section>mdo sde</section><text>dang bral ba'i stong pa nyid ces bya'o/ /chos thams cad kyis don dam pa 'phags pa'i ye shes chen po stong pa nyid gang zhe na/ 'di lta ste/ so so rang gis rig pa 'phags pa'i ye shes thob pa ni lta ba dang nyes pa thams cad kyi bag</text></item>
<item><p>232b3</p><section>mdo sde</section><text>chags kyis stong ste/ 'di ni chos thams cad kyi don dam pa 'phags pa'i ye shes chen po stong pa nyid ces bya'o/ /gcig gis gcig stong pa nyid gang zhe na 'di lta ste/ gang la gang med pas stong pa ni gcig gis gcig stong</text></item>
<item><p>232b4</p><section>mdo sde</section><text>pa nyid ces bya'o/ /blo gros chen po dper na/ mr-i ga ra'i ma'i khang pa na glang po che dang / rta dang / ba lang dang / lug la sogs pa med kyang dge slong gi dge 'dun med pa ni ma yin no/ /de ni de dag gis stong ngo zhes bya ba yang</text></item>
<item><p>232b5</p><section>mdo sde</section><text>khang pa khang pa'i dngos pos stong pa ma yin/ dge slong dge slong gi dngos pos stong pa ma yin la/ gnas gzhan na glang po che dang rta la sogs pa med pa yang ma yin no/ /de ni chos thams cad kyis rang gi mtshan nyid de/ gang la</text></item>
<item><p>232b6</p><section>mdo sde</section><text>gang med pa de ni gcig gis gcig stong pa nyid ces bya'o/ /'di ni stong pa nyid rnam pa bdun te/ gcig gis gcig stong pa nyid 'di ni stong pa nyid kyi nang na dman pa yin te/ khyod kyis yongs su spang bar bya'o/ /blo gros</text></item>
<item><p>232b7</p><section>mdo sde</section><text>chen po rang yang mi skye la mi skye ba yang ma yin te/ ting nge 'dzin la gnas pa ma gtogs pa ni skye ba med pa zhes bya'o/ /rang bzhin dang bral ba zhes bya ba yang skye ba med pa de nyid rang bzhin dang bral ba zhes bya'o/ /skad cig</text></item>
<item><p>232b8</p><section>mdo sde</section><text>ma'i rgyud kyi rgyun med pa dang / tha dad pa'i dngos por snang bar dngos po thams cad rang bzhin dang bral ba ste/ de'i phyir dngos po thams cad rang bzhin dang bral ba zhes bya'o/ /gnyis su med pa gang zhe na/ 'di lta ste/ chos</text></item>
<item><p>233a1</p><section>mdo sde</section><text>thams cad ni grib ma dang / tsha ba dang / ring po dang / thung ngu dang / nag po dang / dkar po lta bu dag ste/ blo gros chen po chos thams cad ni gnyis su med pas mya ngan las 'das pa las gzhan ma yin la/ 'khor</text></item>
<item><p>233a2</p><section>mdo sde</section><text>ba las kyang mya ngan las 'das pa gzhan ma yin na tha dad pa'i mtshan nyid kyi rgyus dngos po yod pa'i phyir gnyis su med pa zhes bya ste/ mya ngan las 'das pa dang / 'khor ba ji lta bar chos thams cad kyang de bzhin</text></item>
<item><p>233a3</p><section>mdo sde</section><text>no/ /de bas na stong pa nyid dang / skye ba med pa dang / gnyis su med pa dang / rang bzhin dang bral ba'i mtshan nyid la rab tu brtson par bya'o/ /de nas bcom ldan 'das kyis don de nyid yang bstan pa'i phyir tshigs su bcad</text></item>
<item><p>233a4</p><section>mdo sde</section><text>pa 'di dag gsungs so/ /ngas ni rtag tu stong nyid chos/ /rtag chad yongs spangs 'khor ba ni/ /sgyu ma rmi lam 'drar bshad kyang / /las ni 'jig par mi 'gyur ro/ /nam mkha' mya ngan 'das pa dang / /'gog</text></item>
<item><p>233a5</p><section>mdo sde</section><text>pa gnyis kyang de bzhin te/ /byis pa dag gis rnam par brtags/ /'phags pa rnams ni yod med spongs/ /de nas bcom ldan 'das kyis byang chub sems dpa' sems dpa' chen po blo gros chen po la bka'</text></item>
<item><p>233a6</p><section>mdo sde</section><text>stsal pa/ blo gros chen po stong pa nyid dang / skye ba med pa dang / gnyis su med pa dang / rang bzhin dang bral ba'i mtshan nyid ni sangs rgyas rnams kyi mdo sde thams cad kyi nang du 'jug ste/ mdo sde gang du yang don 'di dag</text></item>
<item><p>233a7</p><section>mdo sde</section><text>ston to/ /mdo sde rnams ni sems can gyis bsam pa bzhin du rnam par phye ste/ don rab tu bstan pa'i phyir de kho na nyid ni brjod pa la yod pa ma yin no/ /dper na ri dgas skom pa'i rnam par rtog pas smig rgyu ri</text></item>
<item><p>233a8</p><section>mdo sde</section><text>dgas slu bar byed pa de'i mtshan nyid la chu'i dngos por mngon par zhen par byed kyang de la chu med do/ /de bzhin du mdo sde thams cad las chos rnams bstan pa yang byis pa so so'i skye bo rnams mgu ba rab tu bskyed</text></item>
<item><p>233b1</p><section>mdo sde</section><text>par bya ba yin pa'i phyir de kho na dang / 'phags pa'i ye shes ni gtam la yod pa ma yin no/ /de bas na don gyi rjes su 'brang bar bya'i/ brjod pa la mngon par chags par mi bya'o// //</text></item>
<item><p>233b2</p><section>mdo sde</section><text>'phags pa lang kar gshegs pa rin po che'i mdo/ bam po gsum pa// //de nas byang chub sems dpa' sems dpa' chen po blo gros chen pos bcom ldan 'das la 'di skad ces gsol to/ //</text></item>
<item><p>233b3</p><section>mdo sde</section><text>bcom ldan 'das kyis gsungs pa'i mdo sde las de bzhin gshegs pa'i snying po ni rang bzhin gyis rnam par dag pa/ mtshan sum bcu rtsa gnyis kyi rjes su 'jug pa/ sems can thams cad kyis lus la//</text></item>
<item><p>233b4</p><section>mdo sde</section><text>mchis par brjod de/ dper na rin po che rin thang chen po gos dri ma can gyis yongs su dkris pa ltar de bzhin gshegs pa'i snying po rtag cing rnam par 'gyur ba med pa yang de bzhin du phung po dang khams dang / skye mched rnams//</text></item>
<item><p>233b5</p><section>mdo sde</section><text>kyi gos dri ma can gyis yongs su dkris shing 'dod chags dang / zhe sdang dang / gti mug dang / yang dag pa ma yin pa yongs su rtog pa'i rdul gyis gos par sangs rgyas thams cad kyis rab tu gsungs shis ci'i</text></item>
<item><p>233b6</p><section>mdo sde</section><text>slad du bcom ldan 'das kyis mu stegs can gyi bdag tu smra ba dang / mtshungs par de bzhin gshegs pa'i snying po mchis par bka' stsal/ bcom ldan 'das mu stegs can rnams kyang rtag pa dang / byed pa</text></item>
<item><p>233b7</p><section>mdo sde</section><text>mchis par smra zhing yon tan dang bral ba dang / kun du khyab pa dang mi 'jigs pa'o zhes bcom ldan 'das de dag bdag tu smra bar bgyid do/ /bcom ldan 'das kyis bka' stsal pa/ blo gros chen po</text></item>
<item><p>233b8</p><section>mdo sde</section><text>ngas bshad pa'i de bzhin gshegs pa'i snying po ni mu stegs can ngag smra ba'i bdag dang mtshungs pa ma yin te/ blo gros chen po ched 'ga' ni stong pa nyid dang / mtshan ma med pa dang / smon pa med pa dang / de</text></item>
<item><p>234a1</p><section>mdo sde</section><text>bzhin nyid dang / yang dag pa'i mtha' dang / chos nyid dang / chos kyi sku dang / mya ngan las 'das pa dang / rang bzhin dang bral ba dang / skye ba med pa dang / 'gag pa med pa dang / gzod ma nas</text></item>
<item><p>234a2</p><section>mdo sde</section><text>rab tu dben zhing zhi ba dang / rang bzhin gyis mya ngan las 'das pa zhes bya ba la sogs pa'i tshig gis de bzhin gshegs pa'i snying po ston par byed de/ de bzhin gshegs pa dgra bcom pa yang dag par rdzogs</text></item>
<item><p>234a3</p><section>mdo sde</section><text>pa'i sangs rgyas rnams ni byis pa gang dag bdag med pa'i tshig gis 'jigs par 'gyur ba yongs su spang ba'i phyir rnam par rtog pa dang bral ba snang ba med pa'i spyod yul de bzhin gshegs pa'i snying po'i sgo rab tu</text></item>
<item><p>234a4</p><section>mdo sde</section><text>bstan to/ /blo gros chen po ma 'ongs pa dang / da ltar byung ba'i byang chub sems dpa' sems dpa' chen po rnams kyis bdag tu lta ba la mngon par zhen par mi bya'o/ /dper na rdza mkhan ni 'ji ba'i phung po gcig</text></item>
<item><p>234a5</p><section>mdo sde</section><text>las mi'i bzo dang / chu dang / thal zhar dang / 'khor lo dang / srad bu'i sbyor ba rnams kyis snod rnam pa sna tshogs byed do/ /de bzhin gshegs pa rnams kyang de bzhin du chos bdag med pa/ rnam par rtog pa'i</text></item>
<item><p>234a6</p><section>mdo sde</section><text>mtshan nyid thams cad dang bral ba/ shes rab dang / thabs la mkhas pa rnam pa sna tshogs kyis de bzhin gshegs pa'i snying po bstan pa'am/ yang na bdag med par ston pas rgyu dang rkyen de'i phyir de bzhin gshegs</text></item>
<item><p>234a7</p><section>mdo sde</section><text>pa'i snying po bstan pas ni mu stegs can gyi bdag tu smra ba dang mi 'dra ste/ 'di ni de bzhin gshegs pa'i snying po bstan pa zhes bya'o/ /bdag tu smra ba la mngon par zhen pa'i mu stegs can rnams drang ba'i phyir</text></item>
<item><p>234a8</p><section>mdo sde</section><text>de bzhin gshegs pa'i snying po bstan pas/ yang dag pa ma yin pa'i bdag tu lta ba'i rnam par rtog pa dang bral ba/ rnam par thar pa'i sgo gsum gyi spyod yul la 'jug pa'i bsam pa dang ldan zhing myur du bla na</text></item>
<item><p>234b1</p><section>mdo sde</section><text>med pa yang dag par rdzogs pa'i byang chub thob par bya ba de'i phyir de bzhin gshegs pa dgra bcom pa yang dag par rdzogs pa'i sangs rgyas rnams de bzhin gshegs pa'i snying po de skad du ston par mdzad de/ de lta</text></item>
<item><p>234b2</p><section>mdo sde</section><text>ma yin na ni mu stegs can dag dang mtshungs par 'gyur ro/ /de lta bas na blo gros chen po mu stegs can gyi bdag tu smra ba yongs su spang ba'i phyir de bzhin gshegs pa'i snying po bdag med pa la gnas par bya'o/ /</text></item>
<item><p>234b3</p><section>mdo sde</section><text>de nas bcom ldan 'das kyis don de nyid yang bstan pa'i phyir/ tshigs su bcad pa 'di gsungs so/ /gang zag rgyun dang phung po dang / /rkyen rnams dang ni rdul dag dang / /gtso bo dbang phyug byed pa dag /sems tsam</text></item>
<item><p>234b4</p><section>mdo sde</section><text>la ni rnam par brtags/ /de nas byang chub sems dpa' sems dpa' chen po blo gros chen pos ma 'ongs pa'i skye bo'i tshogs la rnam par bltas nas/ yang bcom ldan 'das la 'di skad ces gsol to/ /bcom</text></item>
<item><p>234b5</p><section>mdo sde</section><text>ldan 'das ji ltar byang chub sems dpa' sems dpa' chen po rnams kyi rnal 'byor gyi thabs chen po mngon par rtogs pa bdag la bshad du gsol/ bcom ldan 'das kyis bka' stsal pa/ blo gros chen</text></item>
<item><p>234b6</p><section>mdo sde</section><text>po byang chub sems dpa' sems dpa' chen po chos bzhi dang ldan na rnal 'byor gyi thabs chen po 'thob par 'gyur ro/ /bzhi gang zhe na/ 'di lta ste/ rang gi sems snang ba'i rnam par 'byed pa la mkhas pa</text></item>
<item><p>234b7</p><section>mdo sde</section><text>dang / phyi rol gyi dngos po dngos po med par rab tu rtog pa dang / skye ba dang / gnas pa dang / 'jig pa'i lta ba rnam par spong ba dang / so so rang gis rig pa 'phags pa'i ye shes kyi bde ba gya</text></item>
<item><p>234b8</p><section>mdo sde</section><text>nom pa thob ste/ 'di ni byang chub sems dpa' sems dpa' chen po chos bzhi dang ldan na/ rnal 'byor gyi thabs chen po thob pa zhes bya'o/ /de la ji ltar na byang chub sems dpa' sems dpa' chen po rang gi snang ba</text></item>
<item><p>235a1</p><section>mdo sde</section><text>rnam par 'byed pa la mkhas pa yin zhe na/ 'di lta ste/ des 'di ltar khams gsum pa 'di ni sems tsam gyi cha ste/ bdag dang bdag gi dang bral ba/ g.yo ba med pa/ 'gro ba dang 'ong ba dang bral ba/ thog ma</text></item>
<item><p>235a2</p><section>mdo sde</section><text>med pa'i dus kyi spros pa'i bag chags kyis yongs su bsgos pa/ khams gsum gyi gzugs rnam pa sna tshogs la nye bar spyod pas rab tu bcings pa/ lus dang longs spyod rnam par gzhag pa'i rnam par rtog pa'i</text></item>
<item><p>235a3</p><section>mdo sde</section><text>rjes su 'jug par snang ngo zhes rab tu rtog ste/ 'di ni byang chub sems dpa' sems dpa' chen po rang gi sems snang ba rnam par 'byed pa la mkhas pa zhes bya'o/ /ji ltar na byang chub sems dpa' sems dpa'</text></item>
<item><p>235a4</p><section>mdo sde</section><text>chen po phyi rol gyi dngos po dngos po med par rab tu rtog pa la mkhas pa yin zhe na/ 'di lta ste/ dngos po thams cad ni smig rgyu dang / rmi lam la sogs pa lta bu ste/ thog ma med pa'i dus kyi spros pa'i gnas ngan</text></item>
<item><p>235a5</p><section>mdo sde</section><text>len rnam par rtog pa'i bag chags kyi rgyu las byung ba'o zhes dngos po thams cad kyi rang bzhin la rab tu rtog pa ste/ byang chub sems dpa' sems dpa' chen po rnams de ltar phyi rol gyi dngos po la dngos po med</text></item>
<item><p>235a6</p><section>mdo sde</section><text>par rab tu rtog pa ni byang chub sems dpa' sems dpa' chen po phyi rol gyi dngos po/ dngos po med par rab tu rtog pa la mkhas pa zhes bya'o/ /ji ltar na byang chub sems dpa' sems dpa' chen po skye ba dang /</text></item>
<item><p>235a7</p><section>mdo sde</section><text>gnas pa dang / 'jig pa'i lta ba rnam par spong ba la mkhas pa yin zhe na/ 'di lta ste/ dngos po thams cad ni sgyu ma dang / rmi lam la sogs pa dang mtshungs pas bdag dang gzhan dang gnyis ga las dngos po</text></item>
<item><p>235a8</p><section>mdo sde</section><text>rnams mi skye ste/ rang gi sems snang ba tsam gyi rjes su 'jug pa'i phyir phyi rol gyi dngos po dngos po med par mthong ba dang / rnam par shes pa rnams 'jug pa med pa dang / rkyen rnams spungs pa med par mthong</text></item>
<item><p>235b1</p><section>mdo sde</section><text>ba dang / rnam par rtog pa'i rkyen las khams gsum byung bar mthong bas phyi nang gi chos thams cad mi dmigs pa dang / rang bzhin dang bral bar mthong bas skye bar lta ba rnam par log pa dang / sgyu ma la sogs pa'i chos kyi rang</text></item>
<item><p>235b2</p><section>mdo sde</section><text>bzhin khong du chud pas mi skye ba'i chos la bzod pa rab tu thob nas/ skye ba dang / gnas pa dang / 'jig pa'i lta ba yongs su spong ba ste/ 'di ni byang chub sems dpa' sems dpa' chen po skye ba dang / gnas pa dang / 'jig pa'i</text></item>
<item><p>235b3</p><section>mdo sde</section><text>lta ba rnam par spong ba la mkhas pa zhes bya'o/ /ji ltar na byang chub sems dpa' sems dpa' chen po so so rang gis rig pa 'phags pa'i ye shes kyi bde ba gya nom pa thob pa yin zhe na/ 'di lta ste/ mi skye ba'i chos la bzod</text></item>
<item><p>235b4</p><section>mdo sde</section><text>pa rab tu thob nas byang chub sems dpa' sa brgyad pa la gnas te/ sems dang yid dang yid kyi rnam par shes pa dang bral ba dang / chos lnga dang / rang bzhin dang / bdag med pa gnyis kyi mtshan nyid yid las byung ba'i lus kyang</text></item>
<item><p>235b5</p><section>mdo sde</section><text>rab tu thob pa'o/ /bcom ldan 'das ci'i slad du yid las byung ba'i lus shes bgyi/ bcom ldan 'das kyis bka' stsal pa/ blo gros chen po yid las byung ba'i lus shes bya ba ni yid ltar mgyogs shing thogs</text></item>
<item><p>235b6</p><section>mdo sde</section><text>pa med pa'i phyir yid kyi lus shes bya ste/ dper na yid ni ri dang / rtsig pa la sogs pa la thogs pa med par phyogs tha dad pa dpag tshad brgya stong du ma de dag du sngon mthong ba rjes su dran pa'i rgyus mi brjed pa'i rang</text></item>
<item><p>235b7</p><section>mdo sde</section><text>gi sems kyi rgyun ma chad pa'i lus thogs pa med pas 'jug go blo gros chen po de bzhin du yid las byung ba'i lus kyang dus gcig tu lhan cig pa thob pa ste / byang chub sems dpa' sems dpa' chen po'i yid las</text></item>
<item><p>235b8</p><section>mdo sde</section><text>byung ba'i lus ni sgyu ma lta bu'i ting nge 'dzin gyi stobs dang / dbang dang mngon par shes pa dang / mtshan bzang pos brgyan pa/ 'phags pa'i rigs kyi lus dus gcig tu lhan cig skyes pa/ yid bzhin du 'jug cing thogs</text></item>
<item><p>236a1</p><section>mdo sde</section><text>pa med pa/ sngon gyi smon lam gyi yul rjes su dran pas sems can yongs su smin par byed pa'i phyir so so rang gis rig pa 'phags pa'i ye shes kyi bde ba gya nom pa 'thob ste/ de ltar na byang</text></item>
<item><p>236a2</p><section>mdo sde</section><text>chub sems dpa' sems dpa' chen po mi skye ba'i chos la bzod pa rab tu thob nas byang chub sems dpa'i sa brgyad pa la gnas te/ sems dang yid dang / yid kyi rnam par shes pa dang bral ba dang / chos lnga dang rang bzhin</text></item>
<item><p>236a3</p><section>mdo sde</section><text>dang / bdag med pa gnyis kyi mtshan nyid kyi lus dang / yid las byung ba'i lus dang / so so rang gis rig pa 'phags pa'i ye shes kyi bde ba gya nom pa thob pa yin no/ /'di ni byang chub sems dpa' sems dpa' chen po'i</text></item>
<item><p>236a4</p><section>mdo sde</section><text>chos bzhi dang ldan pa'i rnal 'byor gyi thabs chen po yin te de khyod kyis bslab par bya'o/ /de nas byang chub sems dpa' sems dpa' chen po blo gros chen pos yang bcom ldan 'das la 'di skad ces gsol to/ /</text></item>
<item><p>236a5</p><section>mdo sde</section><text>bcom ldan 'das chos rnams kyi rgyu dang rkyen gyi mtshan nyid bshad du gsol/ 'di ltar rgyu dang rkyen gyi mtshan nyid rtogs pas bdag dang / byang chub sems dpa' rnams dngos po thams cad la mchis pa dang ma</text></item>
<item><p>236a6</p><section>mdo sde</section><text>mchis par lta ba'i rnam par rtogs pa dang bral zhing rim dang cig car skye bar rnam par rtog pa'i lta ba ma mchis par 'gyur ro/ /bcom ldan 'das kyis bka' stsal pa/ blo gros chen po chos thams cad</text></item>
<item><p>236a7</p><section>mdo sde</section><text>kyi rkyen gyi mtshan nyid ni rnam pa gnyis te/ 'di lta ste/ phyi'i dang / nang gi'o/ /de la phyi rol gyi rkyen ni 'di lta ste/ 'jim pa'i gong bu dang / thal zhar dang / 'khor lo dang / srad bu dang / chu dang / mi'i bzo dang /</text></item>
<item><p>236a8</p><section>mdo sde</section><text>sbyor ba'i rkyen rnams las rdza ma 'byung ba'o/ /ji ltar 'jim pa'i gong bu las rdza ma 'byung ba de bzhin du/ skud pa las snam bu dang / rtswa las stan dang / sa bon las myu gu dang / zho las mar 'byung ba la sogs pa</text></item>
<item><p>236b1</p><section>mdo sde</section><text>sbyor ba'i rkyen las skye ba rnams kyang de bzhin te/ 'di ni phyi rol gyi rkyen snga phyi 'gyur zhing skye ba zhes bya'o/ /de la nang gi rkyen gang zhe na/ 'di lta ste/ ma rig pa dang / sred pa dang / las la sogs pa'i chos ni rkyen ces bya</text></item>
<item><p>236b2</p><section>mdo sde</section><text>ba'i ming thob pas 'di dag las skyes pa'i phung po dang / khams dang / skye mched ces bya ba'i chos de dag kyang rten cing 'brel par 'byung ba zhes bya ba'i ming 'thob bo/ /de dag ni khyad par med pa las byis pa rnams kyis</text></item>
<item><p>236b3</p><section>mdo sde</section><text>brtags pa ste/ 'di ni nang gi rkyen gyi chos shes bya'o/ /blo gros chen po de la rgyu ni rnam pa drug ste/ 'di lta ste/ 'byung bar 'gyur ba'i rgyu dang / 'brel ba'i rgyu dang / mtshan nyid kyi rgyu dang / byed pa'i rgyu dang / snang bar byed pa'i</text></item>
<item><p>236b4</p><section>mdo sde</section><text>rgyu dang / ltos pa'i rgyu'o/ /de la 'byung bar 'gyur ba'i rgyu ni phyi nang gi chos rnams skyed par rgyu'i bya ba byed pa'o/ /'brel ba'i rgyu ni phyi nang gi chos phung po dang / sa bon la sogs pa skyed par dmigs pa'i bya ba byed pa'o/ /</text></item>
<item><p>236b5</p><section>mdo sde</section><text>mtshan nyid kyi rgyu ni de ma thag pa'i mtshan nyid byed pas rgyun mi 'chad par skyed pa'o/ /byed pa'i rgyu ni dbang gi bya ba byed pa ste/ 'khor los sgyur ba'i rgyal po bzhin no/ /snang bar byed pa'i rgyu ni rnam par rtog pa'i dngos po</text></item>
<item><p>236b6</p><section>mdo sde</section><text>skyes pas mtshan nyid snang ba'i bya ba byed pa ste/ mar mes gzugs la sogs pa snang bar byed pa bzhin no/ /ltos pa'i rgyu ni 'gags pa'i dus na bya ba'i rgyun chad de rnam par mi rtog pa'i dngos por skye ba'o/ /blo</text></item>
<item><p>236b7</p><section>mdo sde</section><text>gros chen po 'di dag ni byis pa so so'i skye bo rnams kyi rang gi rnam par rtog pa'i mtshan nyid pas rim gyis kyang mi skye la cig car yang mi skye'o/ /de ci'i phyir zhe na/ gal te cig car skye na ni byed pa dang / bya ba bye brag</text></item>
<item><p>236b8</p><section>mdo sde</section><text>med pas rgyu'i mtshan nyid du mi 'gyur ba'i phyir ro/ /ci ste rim gyis skye na ni bdag gi mtshan nyid ma thob pa'i phyir rim gyis skye bas mi skye ste/ ji ltar bur ma skyes par pha zhes bya ba'i ming med pa bzhin no/ /blo gros</text></item>
<item><p>237a1</p><section>mdo sde</section><text>chen po rim gyis skye bas 'bral ba'i sbyor ba yang mi rung ste/ de ni rnam par rtog pa'o/ /rgyu dang / dmigs pa dang / mtshungs pa med pa de ma thag pa dang / bdag po'i rkyen la sogs pas bskyed par bya ba skyed</text></item>
<item><p>237a2</p><section>mdo sde</section><text>pa'i phyir/ blo gros chen po rim gyis skye bas mi skye ste/ kun brtags pa'i rang bzhin la mngon par zhen pa'i mtshan nyid kyi phyir ro/ /rim gyis sam cig car mi skye ste/ rang gi sems snang ba'i lus dang longs spyod</text></item>
<item><p>237a3</p><section>mdo sde</section><text>yin pa'i phyir ro/ /rang dang spyi'i mtshan nyid dang / phyi rol gyi dngos po dngos po med pas blo gros chen po rim gyis sam cig car mi skye ste/ gzhan du rang gi sems snang ba la rnam par rtog pa tsam du khong du ma chud pa'i phyir</text></item>
<item><p>237a4</p><section>mdo sde</section><text>mtshan ma skye'o/ /de lta bas na rgyu dang rkyen dang / bya ba'i dngos po dang / sbyor ba'i mtshan nyid rim gyis dang / cig car gyi lta ba yongs su spang bar bya'o/ /de nas bcom ldan 'das kyis don de nyid yang bstan pa'i phyir</text></item>
<item><p>237a5</p><section>mdo sde</section><text>tshigs su bcad pa 'di dag gsungs so/ /chos rnams thams cad mi skye ste/ /rgyu rkyen 'gag pa'ang yod ma yin/ /skye dang 'gag pa de dag la/ /rgyu dang rkyen du rtog pa skyed/ /'gags pa las ni yang skye dang / /'brel</text></item>
<item><p>237a6</p><section>mdo sde</section><text>pa'i rgyu rkyen bkag min te/ /byis pa shin du rmongs pa yis/ /rkyen du rtog pa rab spang phyir/ /yod dang med pa rten 'brel chos/ /de dag skye ba yod ma yin/ /bag chags rmongs pas rab tu 'jug /de las srid gsum</text></item>
<item><p>237a7</p><section>mdo sde</section><text>snang ba yin/ /yang dag rkyen las skye ba med/ /'gag pa'ang yod par mi 'gyur te/ /'dus byas thams cad rab brtags na/ /nam mkha'i me tog ji bzhin no/ /gzung ba dang ni 'dzin pa yi/ /nor bar mthong ba rab tu</text></item>
<item><p>237a8</p><section>mdo sde</section><text>spongs/ /skyed dang skye ba ma yin te/ /rgyu rkyen dag kyang yod ma yin/ /thams cad snang ba med pas na/ /de dag kun ni brjod pa yin/ /de nas byang chub sems dpa' sems dpa' chen po blo gros chen pos yang</text></item>
<item><p>237b1</p><section>mdo sde</section><text>bcom ldan 'das la 'di skad ces gsol to/ /bcom ldan 'das tshig gi rnam par rtog pa'i mtshan nyid kyi snying po zhes bgyi ba'i chos kyi rnam grangs bshad du gsol/ bcom ldan 'das bdag dang / byang chub sems</text></item>
<item><p>237b2</p><section>mdo sde</section><text>dpa' sems dpa' chen po gzhan rnams tshig rnam par rtog pa'i mtshan nyid kyi snying po zhes bgyi ba'i chos kyi rnam grangs shin du rtogs pa des/ brjod pa dang / brjod pa rnam pa gnyis kyi don rtogs par khong du chud de/ myur</text></item>
<item><p>237b3</p><section>mdo sde</section><text>du bla na med pa yang dag par rdzogs pa'i byang chub mngon par rdzogs par sangs rgyas nas/ brjod pa rnam pa gnyis kyi tshul gyis sems can thams cad yongs su dag par bgyid par 'gyur ro/ /bcom ldan 'das kyis bka'</text></item>
<item><p>237b4</p><section>mdo sde</section><text>stsal pa/ blo gros chen po de'i phyir shin du legs par nyon la yid la zung shig dang ngas khyod la bshad par bya'o/ /blo gros chen pos bcom ldan 'das la gsol pa/ legs so/ /bcom ldan 'das shes bka'</text></item>
<item><p>237b5</p><section>mdo sde</section><text>mnyan pa dang / bcom ldan 'das kyis 'di skad ces bka' stsal to/ /blo gros chen po tshig gi rnam par rtog pa'i mtshan nyid ni rnam pa bzhi yod de/ 'di lta ste/ mtshan nyid kyi tshig dang / rmi lam gyi tshig dang /</text></item>
<item><p>237b6</p><section>mdo sde</section><text>gnas ngan len gyi rnam par rtogs pa la mngon par zhen pa'i tshig dang / thog ma med pa'i dus kyi rnam par rtogs pa'i tshig go/ /de la mtshan nyid kyi tshig ni rang gi rnam par rtog pa'i gzugs kyi mtshan nyid la mngon</text></item>
<item><p>237b7</p><section>mdo sde</section><text>par zhen pa las 'byung ngo / /rmi lam gyi tshig ni sngon myong ba'i yul rjes su dran pa dang / sad nas yul dngos po med pa las 'byung ngo / /gnas ngan len gyi rnam par rtog pa las mngon par zhen pa'i tshig ni sngon</text></item>
<item><p>237b8</p><section>mdo sde</section><text>dgras byas pa'i las rjes su dran pa las 'byung ngo / /thog ma med pa'i dus kyi rnam par rtog pa'i tshig ni thog ma med pa'i dus kyi rnam par spros pa la mngon par zhen pa'i gnas ngan len gyi rang gi sa bon gyi bag</text></item>
<item><p>238a1</p><section>mdo sde</section><text>chags las 'byung ste/ 'di ni tshig gi rnam par rtog pa'i mtshan nyid rnam pa bzhi zhes bya'o/ /de nas yang byang chub sems dpa' sems dpa' chen po blo gros chen pos don de nyid kyi phyir bcom ldan</text></item>
<item><p>238a2</p><section>mdo sde</section><text>'das la gsol ba btab pa/ bcom ldan 'das da dung yang rnam par rtog pa'i mngon pa'i spyod yul bshad du gsol/ bcom ldan 'das gang nas ci slad/ ji ltar rgyu gang gis sems can rnams kyi rnam par rtog pa'i</text></item>
<item><p>238a3</p><section>mdo sde</section><text>tshig 'byung ba lags/ bcom ldan 'das kyis bka' stsal pa/ blo gros chen po mgo dang / brang dang / mgul pa dang / sna dang / mchu dang / lce dang / rkan dang / so rnams 'dus pa las sgra skad 'byung ngo / /blo gros chen pos bcom ldan</text></item>
<item><p>238a4</p><section>mdo sde</section><text>'das la gsol pa/ bcom ldan 'das tshig dang / rnam par rtog pa tha dad pa'am/ 'on te gcig pa zhig lags/ bcom ldan 'das kyis bka' stsal pa/ blo gros chen po tshig dang / rnam par rtog pa ni tha dad pa yang ma yin/</text></item>
<item><p>238a5</p><section>mdo sde</section><text>tha mi dad pa yang ma yin no/ /de ci'i phyir zhe na/ 'di lta ste/ de'i rgyu las byung ba'i mtshan nyid kyi phyir ro/ /blo gros chen po gal te tshig dang / rnam par rtog pa tha dad pa zhig yin na ni rnam par rtog pa rgyu yin par mi</text></item>
<item><p>238a6</p><section>mdo sde</section><text>'gyur ro/ /ci ste tha mi dad pa zhig yin na ni tshig gi don gsal bar byed par yang mi 'gyur ba zhig na/ gsal bar yang byed de/ de bas na tha dad pa yang ma yin/ tha mi dad pa yang ma yin no/ /blo gros chen pos yang bcom ldan</text></item>
<item><p>238a7</p><section>mdo sde</section><text>'das la gsol pa/ bcom ldan 'das tshig nyid don dam pa lags sam/ 'on te tshig gis brjod par bgyi ba de don dam pa lags/ bcom ldan 'das kyis bka' stsal pa/ blo gros chen po tshig kyang don dam pa ma yin la/</text></item>
<item><p>238a8</p><section>mdo sde</section><text>tshig gis gang brjod par bya ba de yang don dam pa ma yin no/ /de ci'i phyir zhe na/ 'di ltar don dam pa ni 'phags pa'i bden pa yin te/ tshig gis don/ dam pa la 'jug kyang tshig 'di nyid ni don dam pa ma yin no/ /don</text></item>
<item><p>238b1</p><section>mdo sde</section><text>dam pa ni 'phags pa so so rang gis rig pa'i ye shes kyis rtogs par bya ba yin gyi/ tshig gi rnam par rtog pa'i blo'i spyod yul ni ma yin pas/ de'i phyir tshig gi rnam par rtog pas don dam pa gsal bar mi</text></item>
<item><p>238b2</p><section>mdo sde</section><text>byed do/ /de la tshig ni skye ba dang 'jig pa dag gis rab tu g.yo ba/ phan tshun gyi rgyu dang rkyen las byung ba'o/ /gal te phan tshun gyi rgyu dang rkyen las byung ba yin na/ des ni don dam pa gsal bar mi byed do/ /blo gros chen po</text></item>
<item><p>238b3</p><section>mdo sde</section><text>bdag dang gzhan dang / gnyi ga'i dngos po med pa'i phyir/ tshig gi mtshan nyid kyis don dam pa gsal bar mi byed do/ /gzhan blo gros chen po rang gi sems snang ba tsam gyi rjes su 'jug pa'i phyir mtshan ma rnam</text></item>
<item><p>238b4</p><section>mdo sde</section><text>pa sna tshogs dang / phyi rol gyi dngos po dngos po med pas/ tshig gi rnam par rtog pas ni/ don dam pa gsal bar mi byed do/ /de lta bas na blo gros chen po tshig gi rnam par rtog pa rnams kyi mtshan nyid yongs su</text></item>
<item><p>238b5</p><section>mdo sde</section><text>spang bar bya'o/ /de nas bcom ldan 'das kyis don de nyid yang bstan pa'i phyir/ tshigs su bcad pa 'di dag gsungs so/ /dngos po kun gyi rang bzhin med/ /tshig kyang yod pa ma yin te/ /zab mo stong nyid</text></item>
<item><p>238b6</p><section>mdo sde</section><text>stong pa'i don/ /byis pa rnams kyis rtogs mi nus/ /dngos po thams cad rang bzhin dang / /tshig gi chos ni mig yor 'dra/ /rang rig ye shes yang dag mtha'/ /bu rnams la ni ngas bshad do/ /de nas byang chub</text></item>
<item><p>238b7</p><section>mdo sde</section><text>sems dpa' sems dpa' chen po blo gros chen pos yang bcom ldan 'das la 'di skad ces gsol to/ /bcom ldan 'das mchis pa dang / ma mchis pa dang / gcig pa dang / tha dad pa dang / gnyi ga dang / gnyi ga ma</text></item>
<item><p>238b8</p><section>mdo sde</section><text>lags pa dang / mchis pa yang ma lags/ ma mchis pa yang ma lags pa dang / rtag pa dang / mi rtag pa spangs pa/ mu stegs can thams cad kyis bgrod par bgyi ba ma lags pa/ so so rang gis rig pa</text></item>
<item><p>239a1</p><section>mdo sde</section><text>'phags pa'i ye shes kyis bgrod par bgyi ba/ kun brtags pa'i rang dang spyi'i mtshan nyid dang bral ba/ don dam pa de kho na'i don la 'jug pa/ sa rnams kyi mtshams sbyor zhing / rim gyis gong nas gong</text></item>
<item><p>239a2</p><section>mdo sde</section><text>du khyad par can du 'gyur ba rnam par dag pa'i mtshan nyid dang / de bzhin gshegs pa'i sa la rjes su 'jug pa'i mtshan nyid la rtsol ba ma mchis par sngon gyi smon lam gyis gzugs sna tshogs kyi yid bzhin gyi nor</text></item>
<item><p>239a3</p><section>mdo sde</section><text>bu ltar spyod yul mtha' yas pa'i mtshan nyid kyi rnam pa/ rang gi sems snang ba'i tshul bye brag gi mtshan nyid kyi chos thams cad dang / ci nas kyang bdag dang / byang chub sems dpa' sems dpa' chen po gzhan rnams</text></item>
<item><p>239a4</p><section>mdo sde</section><text>'di lta bu la sogs pa kun brtags pa'i rang bzhin dang / rang dang spyi'i mtshan nyid kyi lta ba rnams spangs te/ myur du bla na med pa yang dag par rdzogs pa'i byang chub mngon par rdzogs par sangs rgyas nas/</text></item>
<item><p>239a5</p><section>mdo sde</section><text>sems can thams cad kyi bde ba phun sum tshogs pa yongs su rdzogs par bgyi ba bshad du gsol/ bcom ldan 'das kyis bka' stsal pa/ blo gros chen po legs so legs so/ /khyod nga la don 'di 'dri ba ni</text></item>
<item><p>239a6</p><section>mdo sde</section><text>skye bo mang po la bde ba dang / skye bo mang po la phan pa dang / lha dang mi'i 'jig rten thams cad la snying brtse ba'i phyir zhugs pa ste/ blo gros chen po de'i phyir shin du legs par nyon la yid la zung shig dang / ngas khyod</text></item>
<item><p>239a7</p><section>mdo sde</section><text>la rab tu dbye zhing bshad par bya'o/ /blo gros chen pos bcom ldan 'das la/ bcom ldan 'das legs so zhes gsol nas/ bka' mnyam pa dang / bcom ldan 'das kyis 'di skad ces bka' stsal to/</text></item>
<item><p>239a8</p><section>mdo sde</section><text>blo gros chen po byis pa so so'i skye bo rang gi sems snang ba tsam du khong du ma chud pa dang / nang dang phyi rol gyi dngos por 'dzin pas/ gcig pa dang / tha dad pa dang / gnyi ga dang / gnyi ga ma yin pa dang / yod pa dang</text></item>
<item><p>239b1</p><section>mdo sde</section><text>med pa dang / yod pa yang ma yin/ med pa yang ma yin pa dang / rtag pa dang mi rtag pa'i rang bzhin gyi bag chags kyi rgyu la brten nas/ mngon par zhen pas rnam par rtog go/ dper na ri dgas skom pas rab tu gdungs pa</text></item>
<item><p>239b2</p><section>mdo sde</section><text>rnams dpyid kyi smigs rgyu la chu nyid du rnam par rtog pa'i nor pas rab tu rgyug ste/ chu ma yin par yongs su mi shes so/ /de bzhin du byis pa so so'i skye bo thog ma med pa'i dus kyis spros pa'i rnam par rtog pas</text></item>
<item><p>239b3</p><section>mdo sde</section><text>yongs su bsgos pa/ dug gsum gyi mes sems rab tu gdungs pa/ gzugs kyi yul la shin du mos pa/ skye ba dang / gnas pa dang / 'jig par lta ba/ phyi nang gi dngos por yongs su 'dzin pa dag kyang / gcig pa dang /</text></item>
<item><p>239b4</p><section>mdo sde</section><text>tha dad pa dang / gnyi ga dang / gnyi ga ma yin pa dang / yod pa dang / med pa dang / yod pa yang ma yin/ med pa yang ma yin pa dang / rtag pa dang mi rtag pa nyid du 'du shes shing / rnam par rtog pa'i lta ba 'dzin par rab tu ltung bar</text></item>
<item><p>239b5</p><section>mdo sde</section><text>'gyur ro/ /dper na dri za'i grong khyer la byis pa so so'i skye bo blo dang mi ldan pa rnams grong khyer gyi 'du shes 'byung ste/ thog ma med pa'i dus nas/ bag chags la mngon par zhen pa'i 'du shes kyis snang yang / de ni</text></item>
<item><p>239b6</p><section>mdo sde</section><text>grong khyer yang ma yin/ grong khyer ma yin pa yang ma yin no/ /de bzhin du mu stegs can thog ma med pa'i dus nas spros pa'i bag chags la mngon par zhen pa rnams gcig pa dang / tha dad pa dang / gnyi ga dang / gnyi ga ma</text></item>
<item><p>239b7</p><section>mdo sde</section><text>yin pa dang / yod pa dang / med pa dang / yod pa yang ma yin/ med pa yang ma yin pa dang / rtag pa dang / mi rtag pa'i lta ba la gnas pas/ rang gi sems snang ba tsam du mi chud do/ /dper na mi la la zhig rmi lam na/</text></item>
<item><p>239b8</p><section>mdo sde</section><text>skyes pa dang / bud med dang / glang po che dang / rta dang / shing rta dang / rkang thang dang / grong dang / grong khyer dang / bskyed mos tshal dang / nags tshal dang / ri dang / 'bab chu dang / rdzing rnam pa sna tshogs kyis mdzes par byas</text></item>
<item><p>240a1</p><section>mdo sde</section><text>par bdag nyid zhugs pa snyam pa las sad nas/ /de nyid rjes su dran na/ blo gros chen po ji snyam du sems/ skyes bu des sngar rmis pa rnams rjes su dran par byed cing / yongs su gtong bar mi byed na/ ci mkhas pa'i</text></item>
<item><p>240a2</p><section>mdo sde</section><text>rang bzhin can yin nam/ blo gros chen pos bcom ldan 'das la gsol pa/ bcom ldan 'das ma lags so/ /bcom ldan 'das kyis blo gros chen po la bka' stsal pa/ de bzhin du byis pa so so'i skye bo lta ba ngan pas</text></item>
<item><p>240a3</p><section>mdo sde</section><text>rab tu zin pa/ mu stegs kyi blo can dag rang gi sems snang ba'i dngos po rmi lam lta bur ma shes pas/ gcig pa dang / tha dad pa dang / gnyi ga dang / gnyi ga ma yin pa dang / yod pa dang / med pa dang / yod pa yang ma yin/</text></item>
<item><p>240a4</p><section>mdo sde</section><text>med pa yang ma yin pa dang / rtag pa dang / mi rtags par lta ba la rab tu brten to/ /dper na ri mo bris pa la mtho dman med kyang / byis pa de dag mtho dman du rnam par rtog go/ /de bzhin du ma 'ongs pa'i dus na mu stegs</text></item>
<item><p>240a5</p><section>mdo sde</section><text>can gyi lta ba ngan pa'i bag chags shin tu rgyas pas/ de dag gcig pa dang / tha dad pa dang / gnyi ga dang / gnyi ga ma yin pa dang / yod pa dang / med pa dang / yod pa yang ma yin/ med pa yang ma yin pa dang / rtag pa dang / mi</text></item>
<item><p>240a6</p><section>mdo sde</section><text>rtag par lta ba la brten nas/ bdag dang gzhan yang brlag par byed la/ yod pa dang / med pa spongs pa/ skye ba med par smra ba gzhan dag la yang med pa zhes zer ba dag 'byung ste/ 'di dag ni rgyu dang 'bras bur lta ba la skur</text></item>
<item><p>240a7</p><section>mdo sde</section><text>pa 'debs shing / dge ba'i rtsa ba 'don par byed la/ rnam par dag pa'i rgyu 'jig par byed pa yin pas/ mchog tshol ba rnams kyis ring du spang bar bya'o/ /de skad du smra ba de dag ni/ bdag dang gzhan dang / gnyi ga'i lta</text></item>
<item><p>240a8</p><section>mdo sde</section><text>bar lhung ba/ yod pa dang / med par rnams par brtags nas/ sgro 'dogs pa dang / skur pa'i lta ba ngan par lhung ba yin pas/ sems can dmyal bar lhung bar 'gyur ro/ /dper na mig la rab rib yod pa de dag gis</text></item>
<item><p>240b1</p><section>mdo sde</section><text>skra shad 'dzings pa mthong nas/ skye bo mang po'i tshogs rnams la 'di skad du/ kye grogs po dag 'di ltos shig ces zer yang / skra shad 'dzings pa de ni mthar dngos po yod pa yang ma yin/ dngos po med pa yang ma</text></item>
<item><p>240b2</p><section>mdo sde</section><text>yin te/ mthong ba dang / mi mthong ba'i phyir ro/ /de bzhin du mu stegs can lta ba ngan pa'i bsam pa can dag kyang / gcig pa dang / tha dad pa dang / gnyi ga dang / gnyi ga ma yin pa dang / yod pa dang / med pa dang / yod pa</text></item>
<item><p>240b3</p><section>mdo sde</section><text>yang ma yin/ med pa yang ma yin pa dang / rtag pa dang / mi rtag pa'i lta ba la rab tu rten cing / dam pa'i chos la skur pa 'debs pas/ bdag kyang lhung bar byed la gzhan dag kyang lhung bar byed do/ /dper na mgal me'i 'khor</text></item>
<item><p>240b4</p><section>mdo sde</section><text>lo ni/ 'khor lo ma yin yang / byis pa rnams kyis 'khor lo nyid du yongs su rtog ste/ mkhas pa rnams ni ma yin no/ /de bzhin du mu stegs can lta ba ngan pa'i bsam pa can dag kyang gcig pa dang / tha dad pa dang /</text></item>
<item><p>240b5</p><section>mdo sde</section><text>gnyi ga dang / gnyi ga ma yin pa dang / yod pa dang / med pa dang / yod pa yang ma yin/ med pa yang ma yin pa dang / rtag pa dang mi rtag par yongs su rtog pa la rten nas/ dngos po thams cad skyed do/ /dper na chu bur nor bu 'dra ba</text></item>
<item><p>240b6</p><section>mdo sde</section><text>la/ byis pa blo dang mi ldan pa rnams kyis/ nor bu nyid du 'du shes shing / mngon par zhen nas rab tu rgyug cing len kyang / chu bur de dag ni nor bu yang ma yin/ nor bu ma yin pa yang ma yin te/ len pa dang / mi len pa'i</text></item>
<item><p>240b7</p><section>mdo sde</section><text>phyir ro/ /de bzhin du mu stegs can lta ba ngan pa'i rnam par rtog pa'i bag chags kyis yongs su bsgos pa rnams kyang / yod pa ma yin pa la skye ba yod par smra ba dang / rkyen gyis yod pa yang 'jig par smra bar</text></item>
<item><p>240b8</p><section>mdo sde</section><text>'gyur ro/ /gzhan yang blo gros chen po tshad ma rnam pa gsum dang / smra ba'i yan lag lnga yod do/ /de dag so sor rnam par gzhag pa byas nas/ 'phags pa'i ye shes so so rang gis rig par bya ba/ rang bzhin</text></item>
<item><p>241a1</p><section>mdo sde</section><text>gnyis kyi dngos po dang bral ba rtogs par 'gyur zhes/ dngos po yod pa nyid du rnam par rtog cing mngon par zhen par byed de/ blo gros chen po sems dang / yid dang / yid kyi rnam par shes pa dang lus</text></item>
<item><p>241a2</p><section>mdo sde</section><text>dang / sems gnas shin du gyur pa/ rang gi sems snang ba'i gzung ba dang / 'dzin pa'i rnam par rtog pa rab tu spangs pa/ de bzhin gshegs pa'i sa/ so so rang gis rig pa 'phags pa'i ye shes thob</text></item>
<item><p>241a3</p><section>mdo sde</section><text>pa'i rnal 'byor pas de la dngos po dang / dngos po med pa'i 'du shes su mi bya'o/ /gal te yang rnal 'byor pas de lta bu'i spyod yul rnams la dngos po dang dngos po med pa 'dzin pa'i mtshan ma skyed par byed na/ de ni gso bar</text></item>
<item><p>241a4</p><section>mdo sde</section><text>'dzin pa dang / bdag tu 'dzin pa dang / gang zag tu 'dzin par 'gyur ro/ /blo gros chen po gang 'di ltar dngos po de dag gi rang bzhin dang / rang dang spyi'i mtshan nyid bstan pa de dag thams cad ni sprul pa'i sangs rgyas kyis bstan pa</text></item>
<item><p>241a5</p><section>mdo sde</section><text>yin gyi/ chos nyid kyi sangs rgyas kyis bstan pa ni ma yin no/ /gzhan yang bstan pa rnams ni byis pa so so'i skye bo lta ba'i bsam pa can gyi dbang gis byung ba yin gyi/ logs shig rnam par 'jog pa'i tshul rang</text></item>
<item><p>241a6</p><section>mdo sde</section><text>bzhin gyi chos/ 'phags pa'i ye shes so so rang gis rig pa'i ting nge 'dzin gyi bde ba la gnas pa thob pa rab tu dbye zhing ston par mi byed do/ /dper na chu'i nang du shing gi grib ma snang yang de ni grib ma yang ma</text></item>
<item><p>241a7</p><section>mdo sde</section><text>yin/ grib ma ma yin pa yang ma yin/ shing gi dbyibs kyang ma yin/ shing gi dbyibs ma yin pa yang ma yin no/ /de bzhin du mu stegs can gyi lta ba'i bag chags kyis yongs su bsgos pa'i rnam par rtog pa</text></item>
<item><p>241a8</p><section>mdo sde</section><text>la mngon par zhen pa rnams kyang gcig pa dang / tha dad pa dang / gnyi ga dang / gnyi ga ma yin pa dang / yod pa dang / med pa dang / yod pa yang ma yin/ med pa yang ma yin pa dang / rtag pa dang / mi rtag par 'du shes pa la rten pas</text></item>
<item><p>241b1</p><section>mdo sde</section><text>rang gi sems snang ba tsam du khong du mi chud do/ /dper na me long rab tu phyis pa'i nang du rkyen ji lta ba bzhin du rnam par rtog pa med par gzugs brnyan thams cad snang ste/ de dag ni gzugs kyang ma yin/ gzugs</text></item>
<item><p>241b2</p><section>mdo sde</section><text>ma yin pa yang ma yin yang gzugs dang gzugs ma yin par mthong bar rnam par rtog pa'i byis pa rnams gzugs kyi 'du shes su byed do/ /de bzhin du mu stegs can lta ba ngan pa pa rang gi sems snang ba'i gzugs</text></item>
<item><p>241b3</p><section>mdo sde</section><text>la rnam par rtog pas mngon par zhen pa rnams kyang gcig pa dang / tha dad pa dang / gnyi ga dang / gnyi ga ma yin pa dang / yod pa dang / med pa dang / yod pa yang ma yin med pa yang ma yin rtag pa dang / mi rtag par lta ba la</text></item>
<item><p>241b4</p><section>mdo sde</section><text>rab tu rten to/ /dper na rlung dang 'bab chu phrad pa las sgra 'byung yang de ni dngos po yang ma yin/ dngos po ma yin pa yang ma yin no/ /de bzhin du mu stegs can gyi lta ba ngan pa'i rtog ge pa rnams kyang</text></item>
<item><p>241b5</p><section>mdo sde</section><text>gcig pa dang / tha dad pa dang / gnyi ga dang / gnyi ga ma yin pa dang / yod pa dang / med pa dang / yod pa yang ma yin/ med pa yang ma yin pa dang / rtag pa dang / mi rtag par lta ba la rab tu rten to/ /dper na rtswa dang / shing med</text></item>
<item><p>241b6</p><section>mdo sde</section><text>pa'i sa phyogs chen por nyi ma shin du tsha ba'i 'od kyis smig rgyu'i dba' rlabs rab tu g.yo yang de ni dngos po yang ma yin/ dngos po med pa yang ma yin te/ chags pa dang / chags pa med pa'i phyir ro/ /de bzhin du</text></item>
<item><p>241b7</p><section>mdo sde</section><text>byis pa so so'i skye bo thog ma med pa'i dus kyis rnam par spros pa'i bag chags kyis bsgos pa/ rnam par rtog pas skye ba dang / gnas pa dang / 'jig pa la mngon par zhen pa rnams kyang gcig pa dang /</text></item>
<item><p>241b8</p><section>mdo sde</section><text>tha dad pa dang / gnyi ga dang gnyi ga ma yin pa dang / yod pa dang / med pa dang / yod pa yang ma yin/ med pa yang ma yin pa dang / rtag pa dang / mi rtag pa la rab tu rten pas so so rang gis rig nas par bya ba'i dngos po'i</text></item>
<item><p>242a1</p><section>mdo sde</section><text>sgo la dmigs pa yang smig rgyu'i dba' rlabs de dag ji lta ba bzhin no/ /dper na la la zhig gis sngags dang / 'khrul 'khor gyis sems can du bgrang ba ma yin pa ston pa 'dre dang sbyor bar ldan na g.yo</text></item>
<item><p>242a2</p><section>mdo sde</section><text>ba'i las byed de/ byis pa rnams kyis rnam par rtogs pas 'gro ba dang / 'ong ba nyid du mngon par zhen to/ /de bzhin du mu stegs byed lta ba ngan pa'i bsam pa can dag kyang / gcig pa dang / tha dad pa dang / gnyi ga dang / gnyi ga ma</text></item>
<item><p>242a3</p><section>mdo sde</section><text>yin pa dang / yod pa dang / med pa dang / yod pa yang ma yin/ med pa yang ma yin pa dang / rtag pa dang / mi rtag pa'i lta ba la rten cing spros pa la mngon par zhen pas yang dag pa ma yin par sgro 'dogs so/ /blo gros chen po de bas na so so</text></item>
<item><p>242a4</p><section>mdo sde</section><text>rang gis rig pa 'phags pa'i ye shes kyi dngos po 'dod pa dag gis skye ba dang / gnas pa dang / 'jig pa dang / gcig pa dang / tha dad pa dang / gnyi ga dang / gnyi ga ma yin pa dang / yod pa dang / med pa dang / yod pa yang ma yin/ med pa yang ma yin pa</text></item>
<item><p>242a5</p><section>mdo sde</section><text>dang / rtag pa dang / mi rtag pa la sogs pa'i lta ba ngan pa'i rnam par rtog pa rnams yongs su spang bar bya'o/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /sgyu ma rmi lam chu grib</text></item>
<item><p>242a6</p><section>mdo sde</section><text>shing / /skra shad 'dzings dang smig rgyu ltar/ /srid gsum dag ni rab rtog na/ /mthar ni rnam par grol bar 'gyur/ /ri dgas skom pa'i 'du shes kyi/ /g.yo bas sems ni bslus pas na/ /smig rgyu la ni chur rtog kyang / /chu yi dngos po yang</text></item>
<item><p>242a7</p><section>mdo sde</section><text>yang dag med/ /de bzhin rnam shes sa bon pa/ /g.yo zhing gyur pas yul du snang / /byis pa rnam rtog gang skyes pa/ /rab rib can gyi rab rib bzhin/ /thog ma med pa'i 'khor ba la/ /dngos por 'dzin cing mngon zhen pa/ /mi mthun khye'us</text></item>
<item><p>242a8</p><section>mdo sde</section><text>khye'u dbyung bzhin/ /'dod pa'i rgyu 'dzin pa rab tu spongs/ /sgyu ma ro langs 'khrul 'khor dang / /sprin dang rmi lam glog lta bur/ /rab tu rtog na rnam grol zhing / /rgyun gsum dag ni gtan du spongs/ /'di la byed pa gang yang med/ /smig</text></item>
<item><p>242b1</p><section>mdo sde</section><text>rgyu nam mkha' ji bzhin te/ /de ltar chos rnams rab shes na/ /shes par bya ba ci yang med/ /bstan pa dag ni ming tsam ste/ /de la mtshan nyid yod ma yin/ /gang la rnam rtog skyed pa yi/ /phung po'i 'du byed skra shad 'dra/ /ri mo skra shad 'dzings</text></item>
<item><p>242b2</p><section>mdo sde</section><text>pa dang / /sgyu ma rmi lam dra za'i grong / /mgal me'i 'khor lo'i smig rgyu dag /med kyang sems can rnams la snang / /rtag dang mi rtag gcig tha dad/ /gnyi ga gnyi min de bzhin te/ /thog ma med kyi nyes 'phrel bas/ /byis pa mos pas rab tu rtog /</text></item>
<item><p>242b3</p><section>mdo sde</section><text>me long chu dang mig rnams dang / /yid bzhin nor bu rin po che/ /de na gzugs brnyan snang mod kyi/ /de ni yang dag yod pa min/ /dngos por snang ba thams cad ni/ /ri mo dang ni smig rgyu bzhin/ /rnam pa sna tshogs gzugs snang yang / /</text></item>
<item><p>242b4</p><section>mdo sde</section><text>rmi lam 'dra ste yod ma yin/ /gzhan yang blo gros chen po de bzhin gshegs pa rnams kyi bstan pa'i chos ni mu bzhi dang bral ba yin te/ 'di lta ste/ gcig pa dang / tha dad pa dang / gnyi ga dang / gnyi ga ma yin pa dang / yod pa dang /</text></item>
<item><p>242b5</p><section>mdo sde</section><text>med pa dang / yod pa yang ma yin/ med pa yang ma yin pa dang / rtag pa dang / mi rtag pa spongs pa/ yod pa dang med pa'i sgro 'dogs pa dang / skur pa las rnam par grol ba'o/ /de bzhin gshegs pa'i chos bstan pa ni yang dag pa'i</text></item>
<item><p>242b6</p><section>mdo sde</section><text>bden pa dang / rten cing 'brel par 'byung ba dang / lam dang / 'gog pa dang / rnam par thar pa rab tu 'byed cing sdud par byed pas de dag sngon du btang ba yin gyi/ ngo bo nyid dang / dbang phyug dang / rgyu med pa dang / rdul phra mo dang / dus dang /</text></item>
<item><p>242b7</p><section>mdo sde</section><text>rang bzhin dang / 'brel bar chos ston pa ni ma yin no/ /gzhan yang blo gros chen po nyon mongs pa dang / shes bya'i sgrib pa rnam par dag par bya ba'i phyir ded dpon ltar tshig brgya rtsa brgyad dang / snang ba med pa dang / theg pa dang / sa rnams</text></item>
<item><p>242b8</p><section>mdo sde</section><text>shin du rnam par 'byed pa'i mtshan nyid la mthar gyis rab tu 'jug go/ /gzhan yang blo gros chen po bsam gtan rnam pa bzhi yod de rnam pa bzhi gang zhe na/ 'di lta ste/ byis pa nye bar spyod pa'i bsam gtan dang / don rab tu 'byed pa'i</text></item>
<item><p>243a1</p><section>mdo sde</section><text>bsam gtan dang / de bzhin nyid dmigs pa'i bsam gtan dang / de bzhin gshegs pa'i bsam gtan no/ /de la byis pa nye bar spyod pa'i bsam gtan gang zhe na/ 'di lta ste/ nyan thos dang / rang sangs rgyas dang / mu stegs can</text></item>
<item><p>243a2</p><section>mdo sde</section><text>gyi rnal 'byor pa rnams gang zag la bdag med pa dang / dngos po'i rang dang spyi'i mtshan nyid keng rus dang / mi rtag pa dang / sdug bsngal ba dang / mi sdug pa'i mtshan nyid la mngon par zhen pa sngon du btang ste/ 'di ni mtshan nyid</text></item>
<item><p>243a3</p><section>mdo sde</section><text>'di lta bu yin te/ gzhan du ma yin no zhes brtags nas snga ma las gong nas gong du khyad par can du 'gyur te/ 'du shes mi 'gog pa gang yin pa de ni byis pa nye bar spyod pa'i bsam gtan zhes bya'o/ /don rab tu</text></item>
<item><p>243a4</p><section>mdo sde</section><text>'byed pa'i bsam gtan gang zhe na/ 'di lta ste/ gang zag la bdag med pa dang / rang dang spyi'i mtshan nyid dang / mu stegs can gyi bdag dang / gzhan dang / gnyi ga dngos po med par gyur pa la chos bdag med par brtags</text></item>
<item><p>243a5</p><section>mdo sde</section><text>nas/ sa de dag gi mtshan nyid kyi don gong nas gong du khyad par can du 'gyur ba ni don rab tu 'byed pa'i bsam gtan zhes bya'o/ /de bzhin nyid la dmigs pa'i bsam gtan gang zhe na/ 'di lta ste/ rnam par rtog pas bdag</text></item>
<item><p>243a6</p><section>mdo sde</section><text>med pa gnyis su rnam par rtog pa yang dag pa ji lta ba bzhin gyi gnas la rnam par rtog pa mi skyed pa ni de bzhin nyid la dmigs pa'i bsam gtan zhes bya'o/ /de bzhin gshegs pa'i bsam gtan gang zhe na/ 'di lta ste/</text></item>
<item><p>243a7</p><section>mdo sde</section><text>de bzhin gshegs pa'i sa'i rnam pa la 'jug pa so so rang gis rig pa 'phags pa'i ye shes kyi mtshan nyid gsum gyi bde ba la gnas nas/ sems can gyi don bsam gyis mi khyab pa'i bya ba byed pa ni de bzhin gshegs pa'i</text></item>
<item><p>243a8</p><section>mdo sde</section><text>bsam gtan zhes bya'o/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /byis pa nye spyod bsam gtan dang / /don gyi mtshan nyid 'byed bsam gtan/ /de bzhin</text></item>
<item><p>243b1</p><section>mdo sde</section><text>nyid dmigs bsam gtan dang / /de bzhin gshegs pa'i dge bsam gtan/ /rnal 'byor can gyis brtson byas na/ /nyi ma zla ba'i dbyibs 'dra dang / /pad ma dang ni g.yang sa dang / /nam mkha' dang ni me zad ltar/ /rnal</text></item>
<item><p>243b2</p><section>mdo sde</section><text>'byor pas ni gang rtog pa/ /mtshan ma sna tshogs de dag ni/ /mu stegs lam 'byed bsam gtan te/ /nyan thos dang ni rang rgyal gyi/ /spyod yul du yang ltung bar byed/ /'di dag thams cad rab spangs na/ /de ni snang ba med</text></item>
<item><p>243b3</p><section>mdo sde</section><text>med pa yin/ /zhing rnams kun gyis sangs rgyas kyi/ /bsam gyis mi khyab phyag gis ni/ /de yi mgo la nyug mdzad de/ /de bzhin nyid kyi rjes zhugs brtags/ /de nas byang chub sems dpa' sems dpa' chen po blo gros</text></item>
<item><p>243b4</p><section>mdo sde</section><text>chen pos yang bcom ldan 'das la 'di skad ces gsol to/ /bcom ldan 'das mya ngan las 'das pa zhes bgyi ba chos ji lta bu zhig la mya ngan las 'das pa zhes bgyi lags/ bcom ldan 'das kyis bka'</text></item>
<item><p>243b5</p><section>mdo sde</section><text>stsal pa/ blo gros chen po rang bzhin thams cad kyi bag chags kyi kun gzhi dang / yid dang / yid kyi rnam par shes pa dang / lta ba'i bag chags rab tu gyur pa ni mya ngan las 'das pa zhes bya ste/ sangs rgyas</text></item>
<item><p>243b6</p><section>mdo sde</section><text>rnams dang / nga'i mya ngan las 'das pa rang bzhin stong pa nyid kyi dngos po'i spyod yul lo/ /gzhan yang blo gros chen po mya ngan las 'das pa ni 'phags pa so so rang gis rig pa'i ye shes kyi spyod yul te/ rtag pa</text></item>
<item><p>243b7</p><section>mdo sde</section><text>dang / chad par rnam par rtog pa dang / dngos po dang / dngos po med par rnam par spangs pa'o/ /ji ltar rtag pa ma yin zhe na/ 'di lta ste/ rang dang spyi'i mtshan nyid du rnam par rtog pa spangs pa'i phyir/ rtag pa ma yin no/ /</text></item>
<item><p>243b8</p><section>mdo sde</section><text>ji ltar chad pa ma yin zhe na/ 'di lta ste/ 'das pa dang / ma 'ongs pa dang / da ltar byung ba'i 'phags pa thams cad kyis so so rang gis rig pa thob pa'i phyir chad pa ma yin no/ /blo gros chen po mya ngan las 'das pa ni</text></item>
<item><p>244a1</p><section>mdo sde</section><text>mi 'jig mi 'chi ste/ gal te mya ngan las 'das pa 'chi ba zhig yin na ni yang skye ba'i rgyun len par 'gyur ro/ /ci ste 'jig pa zhig yin na ni 'dus byas kyi mtshan nyid du ltung bar 'gyur te/ de'i phyir mya ngan</text></item>
<item><p>244a2</p><section>mdo sde</section><text>las 'das pa ni 'jig pa dang 'chi ba dang / bral bas na rnal 'byor pa rnams skabs su 'gro ba yin no/ /gzhan yang blo gros chen po mya ngan las 'das pa ni spangs pa ma yin pa dang / thob pa ma yin pa dang / chad pa ma yin pa dang /</text></item>
<item><p>244a3</p><section>mdo sde</section><text>rtag pa ma yin pa dang / don gcig pa ma yin pa dang / don sna tshogs ma yin pa ni mya ngan las 'das pa zhes bya'o/ /gzhan yang blo gros chen po nyan thos dang / rang sangs rgyas kyi mya ngan las 'das pa ni rang dang spyi'i mtshan nyid</text></item>
<item><p>244a4</p><section>mdo sde</section><text>khong du chud pa dang / yul gyi 'du 'dzi med pa dang / phyin ci log par mthong bas rnam par rtog pa mi skye ba ste/ de dag gis de la mya ngan las 'das pa'i blor 'gyur ro/ /gzhan yang blo gros chen po rang bzhin gyi mtshan nyid ni rnam pa</text></item>
<item><p>244a5</p><section>mdo sde</section><text>gnyis te/ gnyis gang zhe na/ 'di lta ste/ brjod pa'i rang bzhin gyi mtshan nyid la mngon par zhen pa dang / dngos po'i rang bzhin gyi mtshan nyid la mngon par zhen pa'o/ /de la brjod pa'i rang bzhin gyi mtshan nyid la mngon par zhen pa</text></item>
<item><p>244a6</p><section>mdo sde</section><text>ni thog ma med pa'i dus kyi tshig tu spros pa'i bag chags la mngon par zhen pa las byung ngo / /dngos po'i rang bzhin gyi mtshan nyid la mngon par zhen pa ni rang gi sems snang ba tsam du khong du ma chud pa las 'byung ngo / /gzhan yang</text></item>
<item><p>244a7</p><section>mdo sde</section><text>blo gros chen po de bzhin gshegs pa rnams ni byin gyi brlabs rnam pa gnyis rnam par gzhag pas byang chub sems dpa' sems dpa' chen po rnams sangs rgyas rnams kyi zhabs la mgo bos gtug cing dri ba yongs su</text></item>
<item><p>244a8</p><section>mdo sde</section><text>'dri'o/ /byin gyi brlabs rnam pa gnyis rnam par gzhag pa gang zhe na/ 'di lta ste/ ting nge 'dzin la snyoms par 'jug pa dang / sku dang / zhal dang / gsung thams cad rab tu ston pa'i byin gyi brlabs dang / phyag gis dbang bskur ba'i byin</text></item>
<item><p>244b1</p><section>mdo sde</section><text>gyi brlabs so/ /de la blo gros chen po byang chub sems dpa' sems dpa' chen po rnams ni byang chub sems dpa'i sa dang po la sangs rgyas kyi byin gyi brlabs la rab tu gnas te/ 'di ltar byang chub sems dpa' theg pa chen po rab</text></item>
<item><p>244b2</p><section>mdo sde</section><text>tu snang ba zhes bya ba'i ting nge 'dzin la snyoms par 'jug cing / ting nge 'dzin de la snyoms par zhugs ma thag tu phyogs bcu'i 'jig rten na bzhugs pa'i sangs rgyas rnams kyi byin gyi brlabs kyi mthus kun du sku dang / zhal dang /</text></item>
<item><p>244b3</p><section>mdo sde</section><text>gsung thams cad rab tu ston te/ byang chub sems dpa' sems dpa' chen po rdo rje'i snying po dang / yon tan de lta bu'i mtshan nyid dang ldan pa'i byang chub sems dpa' sems dpa' chen po gzhan dag la ji lta ba bzhin no/ /blo gros</text></item>
<item><p>244b4</p><section>mdo sde</section><text>chen po 'di ni byang chub sems dpa'i sa dang po la byang chub sems dpa' sems dpa' chen po dag ting nge 'dzin la snyoms par 'jug par byin gyis brlabs pa rab tu thob pa zhes bya ste/ bskal pa brgya stong du dge ba'i rtsa ba</text></item>
<item><p>244b5</p><section>mdo sde</section><text>bsags pa las mngon par grub pa'o/ /rim gyis sa rnams kyis gnyen po dang mi mthun pa'i phyogs kyi mtshan nyid rtogs par khong du chud pas sa chos kyi sprin la 'jug ste/ pad ma chen po'i gzhal med khang khyad par</text></item>
<item><p>244b6</p><section>mdo sde</section><text>can na gnas shing pad ma chen po rin po che'i seng ge'i stan la 'dug nas/ skal ba mnyam pa'i byang chub sems dpa' sems dpa' chen po'i 'khor gyis yongs su bskor ba la rin po che sna tshogs kyi phreng bas lus rab</text></item>
<item><p>244b7</p><section>mdo sde</section><text>tu brgyan pas gser btso ma dang / me tog tsam pa ka dang / nyi ma dang / zla ba'i 'od zer ji lta ba bzhin no/ /phyogs bcu nas gshegs pa'i rgyal ba rnams pad ma chen po'i gzhal med khang na stan la 'dug pa de la spyi bo nas dbang</text></item>
<item><p>244b8</p><section>mdo sde</section><text>bskur bar mdzad de/ ji ltar dbang phyug dang / 'khor los sgyur ba'i rgyal po dang / lha'i dbang po'i bu bzhin du spyi bor dbang bskur ba mdzad pas 'di ni byang chub sems dpa' rnams kyi phyag gis dbang bskur ba'i byin gyi brlabs</text></item>
<item><p>245a1</p><section>mdo sde</section><text>shes bya'o/ blo gros chen po 'di ni byang chub sems dpa' sems dpa' chen po rnams kyi byin gyi brlabs rnam pa gnyis shes bya ste/ byang chub sems dpa' sems dpa' chen po gal te byin gyi brlabs rnam pa</text></item>
<item><p>245a2</p><section>mdo sde</section><text>gnyis la gnas na sangs rgyas thams cad mthong bar nus kyi/ de lta ma yin na ni mthong bar mi nus so/ /gzhan yang blo gros chen po byang chub sems dpa' sems dpa' chen po rnams ji tsam du ting nge 'dzin dang / rdzu 'phrul dang /</text></item>
<item><p>245a3</p><section>mdo sde</section><text>chos ston pa'i spyod pa rab tu dbye ba la sogs pa de dag thams cad ni de bzhin gshegs pa'i byin gyi brlabs rnam pa gnyis la gnas pas so/ /blo gros chen po byang chub sems dpa' sems dpa' chen po rnams gal te sangs</text></item>
<item><p>245a4</p><section>mdo sde</section><text>rgyas kyi byin gyi brlabs dang yongs su bral bas kyang spobs pas chos ston par nus na ni byis pa so so'i skye bo thams cad kyis kyang chos ston nus par 'gyur ro/ /de ci'i phyir zhe na/ 'di ltar byin gyi brlabs la mi gnas</text></item>
<item><p>245a5</p><section>mdo sde</section><text>pa'i phyir ro/ /blo gros chen po ri dang rdo dang / shing ljon pa dang / shing dang / rol mo'i chos cha byad rnam pa sna tshogs dang / grong khyer dang / grong rdal dang / khang pa dang / gzhal med khang dag kyang de bzhin gshegs pa grong khyer du byon</text></item>
<item><p>245a6</p><section>mdo sde</section><text>pa'i byin gyi brlabs kyis de dag thams cad las rol mo'i sgra rang byung na sems yod pa dag lta ci smos/ 'on pa dang / long ba dang / lkug pa dag kyang sdug bsngal rnam pa sna tshogs las rnam par 'grol te/ de bzhin</text></item>
<item><p>245a7</p><section>mdo sde</section><text>gshegs pa ni 'di lta bu la sogs pa'i byin gyi brlabs tshad med pas sems can rnams la phan 'dogs so/ /byang chub sems dpa' blo gros chen pos yang bcom ldan 'das la gsol pa/ bcom ldan 'das ci'i</text></item>
<item><p>245a8</p><section>mdo sde</section><text>rgyu dang rkyen gyis de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po ting nge 'dzin la snyoms par 'jug pa'i dus dang / khyad par gyi dbang bskur ba'i</text></item>
<item><p>245b1</p><section>mdo sde</section><text>dus la gnas pa dag la byin gyis rlob par mdzad/ bcom ldan 'das kyis bka' stsal pa/ blo gros chen po bdud kyi las dang nyon mongs pa spang ba'i phyir dang / nyan thos kyi sa dang bsam gtan du mi ltung zhing de bzhin gshegs pa so so</text></item>
<item><p>245b2</p><section>mdo sde</section><text>rang gis rig pa'i sa thob par bya ba'i phyir dang / thob par bya ba'i chos rnam par 'phel zhing khyad par can du bya ba'i phyir te/ des na de bzhin gshegs pa dgra bcom pa yang dag par rdzogs pa'i sangs rgyas rnams byin gyi</text></item>
<item><p>245b3</p><section>mdo sde</section><text>brlabs rnam par gzhag pas byang chub sems dpa' sems dpa' chen po rnams la byin gyis rlob par mdzad do/ /gal te byin gyi brlabs kyis byin gyis ma brlabs na mu stegs can gyi lta ba ngan pa'i rnam par rtog pa dang /</text></item>
<item><p>245b4</p><section>mdo sde</section><text>nyan thos dang / bdud kyi bsam par/ ltung zhing bla na med pa yang dag par rdzogs pa'i byang chub mngon par rdzogs par 'tshang mi rgya ste/ de ltar de'i phyir de bzhin gshegs pa rnams byin gyi brlabs kyis byang chub sems</text></item>
<item><p>245b5</p><section>mdo sde</section><text>dpa' sems dpa' chen po rnams rjes su bzung ba yin no/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /byin brlabs ldan pa mi yi gtso/ /smon lam chen po rnam dag</text></item>
<item><p>245b6</p><section>mdo sde</section><text>pa/ /ting nge 'dzin dang dbang bskur dag /dang por dang ni sa bcur 'byung // // // //'phags pa lang kar gshegs pa rin po che'i mdo las/ // bam po bzhi pa/ de nas yang bcom ldan</text></item>
<item><p>245b7</p><section>mdo sde</section><text>'das la byang chub sems dpa' sems dpa' chen po blo gros chen pos 'di skad ces gsol to/ /bcom ldan 'das kyis rten cing 'brel par 'byung ba bka' stsal pas/ rgyu dang rkyen rnam par brjod pa nyid mdzad kyi/ rang</text></item>
<item><p>245b8</p><section>mdo sde</section><text>gi tshul gyi gtam ni ma gsungs so/ /bcom ldan 'das mu stegs can rnams kyang rten cing 'brel par 'byung ba bshad de/ 'di lta ste/ gtso bo dang / dbang phyug dang / dus dang / rdul phra mo las dngos po rnams skye bar brjod</text></item>
<item><p>246a1</p><section>mdo sde</section><text>do/ /bcom ldan 'das kyis rgyu dang rkyen las dngos po rnams skye bar gsungs shing brjod pa la yang bar du chod pa dang bcas pa'i grub pa'i mtha' dang / bar du chod pa ma mchis pa'i grub pa'i mtha' mchis so/ /</text></item>
<item><p>246a2</p><section>mdo sde</section><text>bcom ldan 'das mu stegs can dag kyang mchis pa dang ma mchis pa las skye bar brjod/ bcom ldan 'das kyis kyang ma mchis pa las 'byung la byung nas kyang 'jig par gsungs te/ ji ltar bcom ldan 'das kyis</text></item>
<item><p>246a3</p><section>mdo sde</section><text>ma rig pa'i rkyen gyis 'du byed nas rga shi'i bar du gsungs pa 'di yang bcom ldan 'das kyis rgyu ma mchis par smra ba rnam par brjod pa gsungs kyi rgyur smra ba gsungs pa ma lags so/ /bcom ldan 'das kyis 'di yod pas</text></item>
<item><p>246a4</p><section>mdo sde</section><text>'di byung ngo zhes rnam par gzhag pa gsum pa 'di ni rim gyis 'byung bar gzhag pa ma lags par mu stegs can gyis rnam par brjod pa nyid bzang gi/ de bzhin gshegs pa'i ni de de lta ma lags so/ /de ci'i slad du zhe na/</text></item>
<item><p>246a5</p><section>mdo sde</section><text>bcom ldan 'das mu stegs can rnams kyis ni rten cing 'brel par 'byung ba ma lags pa'i rgyus 'bras bu mngon par sgrub bo/ /bcom ldan 'das kyis ni rgyu yang dngos po lta ltos/ dngos po yang rgyu la ltos pas rgyu dang</text></item>
<item><p>246a6</p><section>mdo sde</section><text>rkyen yang 'chol par 'gyur zhing de bzhin du phan tshun du thug pa ma mchis par yang 'gyur ro/ /bcom ldan 'das kyis bka' stsal pa/ blo gros chen po nga ni rgyu med par smra ba dang / rgyu dang rkyen chol por smra ba mi yin te/</text></item>
<item><p>246a7</p><section>mdo sde</section><text>'di yod par 'di 'byung ngo zhes brjod pa ni gzung ba dang 'dzin pa ngo bo nyid med pa dang / rang gi sems snang ba tsam du khong du chud pa'i phyir ro/ /blo gros chen po gang gzung ba dang 'dzin pa la mngon par zhen pa dang / phyi rol</text></item>
<item><p>246a8</p><section>mdo sde</section><text>gyi yul gyi dngos po dngos po med pa dang / rang gi sems snang ba tsam khong du ma chud pa de dag la ni 'di lta bu'i nyes par 'gyur gyi nga'i rten cing 'brel par 'byung ba la ni ma yin no/ /blo gros chen pos yang gsol pa/ bcom ldan 'das brjod</text></item>
<item><p>246b1</p><section>mdo sde</section><text>pa dngos po ma mchis pa lags na dngos po thams cad kyang mchis pa ma lags sam/ bcom ldan 'das dngos po dag ma mchis su lags na ni brjod pa yang 'byung bar mi 'gyur na/ bcom ldan 'das de'i slad du brjod pa dngos</text></item>
<item><p>246b2</p><section>mdo sde</section><text>po mchis pas dngos po thams cad kyang mchis so/ /bcom ldan 'das kyis bka' stsal pa/ blo gros chen po dngos po med pa dag kyang brjod pa yod de/ 'di lta ste/ ri bong gi rwa dang / rus sbal gyi spu la sogs pa 'jig rten na</text></item>
<item><p>246b3</p><section>mdo sde</section><text>brjod par snang mod kyi blo gros chen po de dag ni dngos po yang ma yin dngos po med pa ma yin te brjod pa tsam du zad do/ /ji ltar khyod kyis smras pa ltar rjod pa rang bzhin yod pas dngos po thams cad kyang yod na ni de lta na khyod kyi smra ba de ni</text></item>
<item><p>246b4</p><section>mdo sde</section><text>nyams par 'gyur ro/ /blo gros chen po brjod pa ni sangs rgyas rnams kyi zhing thams cad ni yod pa ma yin te brjod pa ni byas pa'o/ /blo gros chen po sangs rgyas kyi zhing la la na mig mi 'dzums pas/ la la na mtshan ma bstan pas/</text></item>
<item><p>246b5</p><section>mdo sde</section><text>la la na smin ma bskyod pas/ la la na mig rig rig byas pas/ la la na brgod pas/ la la na glal bas/ la la na se gol gyi sgras/ la la na zhing dran pas/ la la na bskyod pas chos ston te/ blo gros chen po dper na/ 'jig rten gyi</text></item>
<item><p>246b6</p><section>mdo sde</section><text>khams mig mi 'dzums pa dang / spos brtsegs dang / de bzhin gshegs pa kun du bzang po'i zhing khams na spyan mi 'dzums par gzigs pa tsam gyis byang chub sems dpa' dag mi skye ba'i chos la bzod pa dang / khyad par</text></item>
<item><p>246b7</p><section>mdo sde</section><text>gyi ting 'dzin gzhan dag kyang rab tu 'thob par mdzad do/ /blo gros chen po de'i phyir brjod pa yod pas dngos po thams cad yod pa ni ma yin no/ /blo gros chen po de ni 'jig rten 'di na yang snang ste/ srin bu dang / sbrang ma la sogs</text></item>
<item><p>246b8</p><section>mdo sde</section><text>pa'i sems can dag kyang rjod pa med par rang gi bya ba byed do/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /nam mkha' ri bong rwa dag dang / /mo sham gyi ni bu dag kyang / /med kyang tshig</text></item>
<item><p>247a1</p><section>mdo sde</section><text>tu brjod pa ltar/ /dngos la rtog pa'ang de bzhin no/ /rgyu rkyen 'dus pa'i chos dag la/ /skye bar byis pa rnam rtog ste/ /tshul 'di rab tu mi shes pas/ /srid gsum gnas na rab tu 'khyam/ /de nas yang byang chub sems dpa'</text></item>
<item><p>247a2</p><section>mdo sde</section><text>sems dpa' chen po blo gros chen pos bcom ldan 'das la 'di skad ces gsol to/ /bcom ldan 'das kyis gang la rtag pa'i sgrar gsungs/ bcom ldan 'das kyis bka' stsal pa/ blo gros chen po nor ba'i phyir te/ nor pa</text></item>
<item><p>247a3</p><section>mdo sde</section><text>'di ni 'phags pa rnams la yang snang mod kyi phyin ci log tu ni ma yin no/ /blo gros chen po 'di ltar 'jig rten na mi mkhas pa dag gis smig rgyu dang / mgal me'i 'khor lo dang / skra shad 'dzings pa dang / dri za'i grong</text></item>
<item><p>247a4</p><section>mdo sde</section><text>khyer dang / sgyu ma dang / rmi lam dang / gzugs brnyan dag la phyin ci log tu 'dzin gyi/ mkhas pa rnams kyis ni ma yin te mi snang ba yang ma yin no/ /blo gros chen po nor pa de dag ni rnam pa du mar snang yang nor pas mi rtag</text></item>
<item><p>247a5</p><section>mdo sde</section><text>par byed pa ma yin no/ /de ci'i phyir zhe na/ 'di lta ste/ dngos po dang dngos po med pa rnam par spongs pa'i phyir ro/ /blo gros chen po ji ltar na nor pa dngos po dang dngos po med pa rnam par spangs she na/ 'di lta ste/ byis pa thams</text></item>
<item><p>247a6</p><section>mdo sde</section><text>cad kyi spyod yul sna tshogs pa'i phyir ro/ /ji ltar gang gA'i klung de yi dgas rnams kyis mthong ba dang mi mthong ba'i phyir nor pa ni dngos po yod pa ma yin no/ /gzhan dag la snang bas na de'i phyir dngos po med pa yang ma yin te/</text></item>
<item><p>247a7</p><section>mdo sde</section><text>de ltar na nor pa ni 'phags pa rnams phyin ci log dang phyin ci log ma yin pa rnam par spangs pas de'i phyir nor pa ni rtag pa ste/ 'di lta ste/ mtshan ma'i mtshan nyid mi 'jig pa'i phyir ro/ /blo gros chen po nor pa ni mtshan ma sna</text></item>
<item><p>247a8</p><section>mdo sde</section><text>tshogs ma yin te/ rnam par rtog pa'i mtshan ma 'jig pas de'i phyir nor pa ni rtag pa'o/ /blo gros chen po ji ltar na nor pa de kho na yin zhe na/ gal te yang rgyu dang rkyen gyi nor pa 'di la 'phags pa rnams phyin ci log gi blo dang phyin</text></item>
<item><p>247b1</p><section>mdo sde</section><text>ci log ma yin pa'i blo yang mi skyed na'o/ /blo gros chen po 'phags pa rnams ma gtogs par nor pa 'di la chung zad tsam du 'du shes yod pa ni 'phags pa'i ye shes kyi dngos po'i mtshan nyid ma yin no/ /blo gros chen po chung zad tsam</text></item>
<item><p>247b2</p><section>mdo sde</section><text>zhes bya ba de ni byis pa rnams kyi rnam par brtags pas brjod pa yin te/ 'phags pas brjod pa ni ma yin no/ /nor pa de yang phyin ci log dang phyin ci log ma yin par rnam par brtags pas rigs rnam pa gnyis skyed de/ 'di lta</text></item>
<item><p>247b3</p><section>mdo sde</section><text>ste/ 'phags pa'i rigs dang / byis pa so so'i skye bo'i rigs so/ /'phags pa'i rigs kyang rnam pa gsum du dbye bas 'di lta ste/ nyan thos kyi theg pa dang / rang sangs rgyas kyi theg pa dang / sangs rgyas kyi theg pa'o/ /ji</text></item>
<item><p>247b4</p><section>mdo sde</section><text>ltar na byis pa so so'i skye bo rnams rnam par brtags pas nyan thos kyi theg pa'i rigs skyed ce na/ 'di lta ste/ rang dang spyi'i mtshan nyid la mngon par zhen pas nyan thos kyi rigs su 'gyur te/ de ltar na rnam par dag pas nyan thos kyi</text></item>
<item><p>247b5</p><section>mdo sde</section><text>theg pa'i rigs skyed par byed pa yin no/ /blo gros chen po nor pa de nyid rnam par brtags pa rang sangs rgyas kyi theg pa'i rigs bskyed par byed de/ 'di lta ste/ nor pa de nyid kyi rang dang spyi'i mtshan nyid du sgom pa na mngon par zhen pa med</text></item>
<item><p>247b6</p><section>mdo sde</section><text>pas rang sangs rgyas kyi theg pa'i rigs skyed par byed pa yin no/ /ji ltar na mkhas pa rnams kyis nor pa de nyid la rnam par brtags pas sangs rgyas kyi theg pa'i rigs skyed par byed pa yin zhe na/ 'di lta ste/ rang gi sems</text></item>
<item><p>247b7</p><section>mdo sde</section><text>snang ba tsam du khong du chud pas phyi rol gyi dngos po dang / dngos po med par rnam par mi rtog na sangs rgyas kyi theg pa'i rigs skyed par byed pa yin te/ 'di ni nor pa de nyid las sangs rgyas kyi theg pa'i rigs skyed par byed pa zhes bya'o/ /</text></item>
<item><p>247b8</p><section>mdo sde</section><text>gzhan yang dngos po sna tshogs kyi rang bzhin du nor pa la byis pa rnams kyis rnam par brtags pas na byis pa so so'i skye bo'i rigs skyed par byed de/ de ni dngos po yang ma yin/ dngos po med pa yang ma yin pa ni rigs kyi don ces bya'o/</text></item>
<item><p>248a1</p><section>mdo sde</section><text>blo gros chen po nor pa de nyid la rnam par mi rtog pas 'phags pa rnams sems dang / yid dang / yid kyi rnam par shes pa las 'das pa'i phyir bag chags kyi rang bzhin gyi chos las gzhan du gyur pa'i dngos po ni de</text></item>
<item><p>248a2</p><section>mdo sde</section><text>bzhin nyid ces bya ste/ de'i phyir de bzhin nyid ni sems las grol ba'o zhes tshig 'di ngas smras te/ mtshan ma rnam par spangs pa bstan pa'i phyir mtshan ma thams cad dang bral ba'o zhes smras pa yin no/ /blo gros chen pos bcom ldan</text></item>
<item><p>248a3</p><section>mdo sde</section><text>'das la gsol pa/ bcom ldan 'das nor pa mchis pa'am ma mchis pa zhig lags/ bcom ldan 'das kyis bka' stsal pa/ blo gros chen po ji ltar sgyu ma bzhin du mngon par zhen pa'i mtshan nyid med de/ gal te nor pa la</text></item>
<item><p>248a4</p><section>mdo sde</section><text>mngon par zhen pa'i mtshan nyid yod na ni mngon par zhen pa'i dngos po zlogs par mi 'gyur la/ rten cing 'brel par 'byung ba 'di yang mu stegs can gyi rgyu las skye ba bzhin du 'gyur ro/ /blo gros chen pos bcom ldan 'das la gsol</text></item>
<item><p>248a5</p><section>mdo sde</section><text>pa/ bcom ldan 'das gal te nor pa de sgyu ma dang mtshungs pa zhig lags na ni de ltar na nyon mongs pa gzhan gyi rgyu bgyid par 'gyur ro/ /bcom ldan 'das kyis bka' stsal pa/ blo gros chen po sgyu ma ni nor pa'i rgyu ma yin te/</text></item>
<item><p>248a6</p><section>mdo sde</section><text>gnas ngan len gyi nyes pa mi skyed pa'i phyir ro/ /blo gros chen po sgyu ma ni gnas ngan len gyi nyes pa mi skyed de/ rnam par rtog pa med pa'i phyir ro/ /blo gros chen po sgyu ma ni gzhan gyi rig sngags kyi mthu las 'byung gi rang gi rnam</text></item>
<item><p>248a7</p><section>mdo sde</section><text>par rtog pa'i gnas ngan len gyi bag chags las skyes pa ma yin pas de'i phyir nyes pa skyed par byed pa ma yin no/ /blo gros chen po byis pa so so'i skye bo rnams kyi nor pa'i sems kyi mngon par zhen pa yin gyi 'phags pa</text></item>
<item><p>248a8</p><section>mdo sde</section><text>rnams ni ma yin no/ /de nas bcom ldan 'das kyis don de nyid yang bstan pa'i phyir tshigs su bcad pa 'di gsungs so/ /'phags pas nor pa mi mthong ste/ /dbus na'ang yang dag yod ma yin/ /gal te dbus de yang dag</text></item>
<item><p>248b1</p><section>mdo sde</section><text>na/ /nor pa'ang yang dag nyid du 'gyur/ /nor pa thams cad spangs nas kyang / /gal te mtshan ma yang skyed na/ /de nyid kyang ni nor pa ste/ /rab rib yongs su ma dag bzhin/ /gzhan yang blo gros chen po sgyu ma ma yin pa chos</text></item>
<item><p>248b2</p><section>mdo sde</section><text>dang mtshungs pa yod pa ma yin pas chos thams cad sgyu ma lta bur mthong ngo / /bcom ldan 'das la blo gros chen pos gsol pa/ bcom ldan 'das ni sgyu ma sna tshogs kyi mtshan nyid la mngon par zhen pas chos thams cad</text></item>
<item><p>248b3</p><section>mdo sde</section><text>sgyu ma lta bu lags sam/ 'on te tha dad pa'i mtshan nyid la mngon par zhen pas lags/ gal te sgyu ma rnam pa sna tshogs kyi mtshan nyid la mngon par zhen pas dngos po thams cad sgyu ma lta bu lags na ni/ bcom ldan 'das</text></item>
<item><p>248b4</p><section>mdo sde</section><text>dngos po rnams sgyu ma lta bu lags par 'gyur ro/ /de ci'i slad du zhe na/ 'di ltar gzugs sna tshogs kyi mtshan nyid ni rgyu ma mchis pa ma lags la/ bcom ldan 'das rgyu gang yang gzugs sna tshogs kyi mtshan nyid sgyu ma lta bur snang bar</text></item>
<item><p>248b5</p><section>mdo sde</section><text>bgyid pa ma mchis so/ /bcom ldan 'das de'i slad du sgyu ma sna tshogs kyi mtshan nyid la mngon par zhen pa dang chos 'thun pa ma mchis pas dngos po rnams sgyu ma lta bu ma lags so/ /bcom ldan 'das kyis bka' stsal pa/ blo gros</text></item>
<item><p>248b6</p><section>mdo sde</section><text>chen po sgyu ma sna tshogs kyi mtshan nyid la mngon par zhen pa dang / chos 'thun pas chos thams cad sgyu ma lta bu ma yin mod kyi/ 'on kyang blo gros chen po chos thams cad ni yang dag pa ma yin te/ myur du 'jig pa glog dang 'dra bas</text></item>
<item><p>248b7</p><section>mdo sde</section><text>na sgyu ma lta bu zhes bya'o/ /blo gros chen po dper na glog 'gyu ba skad cig tu 'byung la/ byung nas 'jig pa ni byis pa so so'i skye bo rnams la mi snang ste/ de bzhin du chos thams cad kyang rang gi rnam par rtog pa'i rang dang spyi'i</text></item>
<item><p>248b8</p><section>mdo sde</section><text>mtshan nyid la dngos po med par rab tu rnam par 'byed pa med pa dang / gzugs kyi mtshan nyid la mngon par ma chags pa med pa las snang ngo / /de nas bcom ldan 'das kyis don de nyid yang bstan pa'i phyir/</text></item>
<item><p>249a1</p><section>mdo sde</section><text>tshigs su bcad pa 'di gsungs so/ /sgyu mar med min chos 'thun pas/ /dngos po rnams ni sgyu mar brjod/ /yang dag ma yin glog 'dra bas/ /de phyir sgyu ma lta bur bshad/ /blo gros chen pos yang bcom ldan</text></item>
<item><p>249a2</p><section>mdo sde</section><text>'das la gsol pa/ 'di ltar bcom ldan 'das kyis dngos po thams cad ni ma skyes pa dang / sgyu ma lta bu zhes gsungs pas/ bcom ldan 'das kyis de skad du bka' stsal pa'i tshig snga ma dang / slad ma 'gal ba nongs par mi</text></item>
<item><p>249a3</p><section>mdo sde</section><text>'gyur ram ci na dngos po rnams skye ba ma mchis pa dang / sgyu ma lta bu zhes gsungs/ bcom ldan 'das kyis bka' stsal pa/ blo gros chen po ngas dngos po rnams skye ba med pa dang / sgyu ma lta bur brjod kyang tshig snga phyi 'gal ba'i</text></item>
<item><p>249a4</p><section>mdo sde</section><text>nyes par mi 'gyur ro/ /de ci'i phyir zhe na/ 'di lta ste/ skye ba rnams skye ba med pa dang / rang gi sems snang ba tsam du rtogs pa dang / phyi rol gyi dngos po dang dngos po med pa yod pa dang med pa las mi skye bar mthong bas na/ blo gros</text></item>
<item><p>249a5</p><section>mdo sde</section><text>chen po nga'i tshig snga phyi 'gal ba'i nyes par mi 'gyur te/ 'on kyang mu stegs can gyi rgyu las skye ba gzhig pa'i phyir ngas dngos po thams cad ma skyes pa zhes bshad do/ /blo gros chen po mu stegs can glen pa'i tshogs mang po rnams</text></item>
<item><p>249a6</p><section>mdo sde</section><text>ni dngos po rnams yod pa dang / med pa las skye bar 'dod de/ rang gi rnam par rtog pa sna tshogs la mngon par zhen pa'i rkyen gyis ni ma yin no/ /blo gros chen po nga ni yod na yang ma yin/ med na yang mi skye ste/ de'i phyir nga ni skye ba med</text></item>
<item><p>249a7</p><section>mdo sde</section><text>pa'i tshig nyid du brjod de/ blo gros chen po dngos por bstan pa ni 'khor bar yongs su 'dzin pa'i phyir dang / med do zhes chad par lta ba rnam par bzlog pa'i phyir dang / nga'i slob ma rnams las sna tshogs kyis skye ba'i gnas</text></item>
<item><p>249a8</p><section>mdo sde</section><text>yongs su 'dzin par bstan pa'i phyir dngos po'i sgras 'khor ba yongs su 'dzin par byed do zhes bshad do/ /blo gros chen po sgyu ma lta bu'i rang bzhin dang mtshan nyid bstan pa ni dngos po'i rang bzhin dang mtshan nyid yongs su</text></item>
<item><p>249b1</p><section>mdo sde</section><text>spang ba'i phyir te/ byis pa so so'i skye bo lta ba ngan pa'i mtshan nyid du lhung ba'i bsam pa can rang gi sems snang ba' tsam du ma gtogs pas/ rgyu dang rkyen dang byed pa'i rang gi mtshan nyid du mngon par zhen pa rnams</text></item>
<item><p>249b2</p><section>mdo sde</section><text>rnam par gzhag pa'i phyir chos thams cad sgyu ma dang rmi lam gyi rang bzhin dang mtshan nyid du bstan to/ /ci nas kyang byis pa so so'i skye bo lta ba ngan pa'i bsam pa can/ bdag dang gzhan dang / chos thams cad la mngon</text></item>
<item><p>249b3</p><section>mdo sde</section><text>par zhen pa/ yang dag pa ji lta ba bzhin gyi gnas su mthong ba dag log par smra bar mi bya ba'i phyir te/ blo gros chen po chos thams cad kyi yang dag par gnas pa ji lta ba bzhin du mthong ba ni 'di lta ste/ rang gi</text></item>
<item><p>249b4</p><section>mdo sde</section><text>sems snang ba tsam las 'das pa'o/ /de nas bcom ldan 'das kyis don de nyid bstan pa'i phyir tshigs su bcad pa 'di gsungs so/ /skye med byed pa dngos ma yin/ /dngos pos 'khor ba kun sdud de/ /sgyu ma</text></item>
<item><p>249b5</p><section>mdo sde</section><text>la sogs 'dra mthong na/ /mtshan nyid la ni rnam mi rtog /gzhan yang blo gros chen po ming dang / tshig dang / yi ge'i tshogs kyi mtshan nyid du rab tu bshad par bya ste/ ming dang / tshig dang / yi ge'i tshogs rab tu rtogs</text></item>
<item><p>249b6</p><section>mdo sde</section><text>pa'i byang chub sems dpa' sems dpa' chen po gang gis don dang / tshig dang / yi ge'i tshogs kyi rjes su zhugs pa ni myur du bla na med pa yang dag par rdzogs pa'i byang chub mngon par rdzogs par 'tshang rgya ste/ mngon</text></item>
<item><p>249b7</p><section>mdo sde</section><text>par rdzogs par sangs rgyas nas sems can thams cad kyang de bzhin du khong du chud par byed do/ /blo gros chen po de la ming gi tshogs shes bya ba ni 'di lta ste/ dngos po gang la brten nas ming du gdags pa ni ming</text></item>
<item><p>249b8</p><section>mdo sde</section><text>gi tshogs shes bya'o/ /blo gros chen po tshig gi tshogs ni 'di lta ste/ tshig gang don gyi tshogs dang ldan pa dang / rang gi ngo bo nyid gdon mi za ba dang / mthar thug pa de ni tshigs gis tshogs shes bya'o/ /blo gros chen po</text></item>
<item><p>250a1</p><section>mdo sde</section><text>yi ge'i tshogs ni 'di lta ste/ gang gis ming dang tshig gsal bar byed pa de ni yi ge'i tshogs shes bya'o/ /yang yi ge'i tshogs ni 'di lta ste/ ring po dang / thung ngu dang / mtho ba dang / dma' ba'o/ /yang tshig gi</text></item>
<item><p>250a2</p><section>mdo sde</section><text>tshogs ni 'gro ba'i rjes lta bu ste/ 'di ltar glang po che dang / rta dang / mi dang / ri dgas la sogs pa gang sa la 'gro ba'i rjes rnams ni tshig gi tshogs shes bya ba'i ming 'thob bo/ /blo gros chen po ming dang yi ge ni 'di lta ste/</text></item>
<item><p>250a3</p><section>mdo sde</section><text>ming gis phung po gzugs med pa bzhi brjod pa'i phyir ro/ /rang gi mtshan nyid snang bar byed pas ni yi ge ste/ de ni ming dang / yi ge'i tshogs shes bya'o/ /'di ni ming dang / tshig dang / yi ge'i tshogs rnams brjod pa'i mtshan nyid de/</text></item>
<item><p>250a4</p><section>mdo sde</section><text>de la khyod kyis nan tan du bslab par bya'o/ /de nas bcom ldan 'das kyis don de nyid yang bstan pa'i phyir tshigs bcad pa 'di gsungs so/ /ming dang tshig gi tshogs rnams dang / /yi ge'i tshogs la bye brag tu/ /mi shes</text></item>
<item><p>250a5</p><section>mdo sde</section><text>byis pa chags pa ni/ /ji ltar glang chen rdzab bying bzhin/ /gzhan yang blo gros chen po ma 'ongs pa'i dus na mkhas pa dag gis gcig pa dang / tha dad pa dang / gnyi ga dang / gnyi ga ma yin par lta ba'i mtshan nyid las rnam par grol ba/</text></item>
<item><p>250a6</p><section>mdo sde</section><text>ngas rtogs pa'i don rnams mi mkhas pa de dag la dris pa na de dag 'di skad du 'di ni tshul bzhin 'dri ba ma yin no zhes zer zhing 'di lta ste/ gzugs la sogs pa dang / mi rtag pa gcig gam tha dad ces bya ba dang / de bzhin du mya</text></item>
<item><p>250a7</p><section>mdo sde</section><text>ngan las 'das pa las 'du byed dang / mtshan nyid las mtshan nyid kyi gzhi dang / yon tan las yon tan can dang / 'byung ba las 'byung ba las gyur pa dang / mthong ba las mthong bar bya ba dang / rdul las rdul phra mo dang /</text></item>
<item><p>250a8</p><section>mdo sde</section><text>sgrub pa las rnal 'byor pa dang / de bzhin du gcig la gcig phan tshun dpag pa'i mtshan nyid kyi tshul gyis de dag la sogs pa dris pa rnams bcom ldan 'das kyis lung bstan to/ /zhes zer ro/ /de la gzhag pa'i lung</text></item>
<item><p>250b1</p><section>mdo sde</section><text>bstan pa ni skyes bu gti mug can de dag gis shes par 'gyur ba ma yin te/ 'di ltar nyan pa'i blo dang mi ldan pa'i phyir de bzhin gshegs pa dgra bcom pa yang dag par rdzogs pa'i sangs rgyas rnams de dag skrag pa'i gnas</text></item>
<item><p>250b2</p><section>mdo sde</section><text>spang ba'i phyir lung mi bstan pa rnams lung mi ston to/ /gzhan yang mu stegs can gyi lta bar smra ba gzhig pa'i phyir ma bshad do/ /blo gros chen po mu stegs can ni 'di skad du smra ste/ 'di ltar srog de nyid ni lus yin no zhes</text></item>
<item><p>250b3</p><section>mdo sde</section><text>bya ba la sogs pa lung du mi ston pa smra ba/ blo gros chen po mu stegs can rgyu la rnam par rmongs pa rnams ni lung mi ston pa smra'i/ nga'i gsung rab la ni ma yin no/ /blo gros chen po nga'i gsung rab ni gzung ba dang / 'dzin pa</text></item>
<item><p>250b4</p><section>mdo sde</section><text>rnam par spangs shing rnam par rtog pa mi skye ba'o/ /ji ltar de dag bzlog ce na/ blo gros chen po gang gzung ba dang / 'dzin pa la mngon par zhen cing rang gi sems snang ba tsam du mi shes pa de dag la ni rnam par bzlog pa yod do/ /</text></item>
<item><p>250b5</p><section>mdo sde</section><text>blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams ni lung bstan pa rnam pa bzhis sems can rnams la chos ston to/ /blo gros chen po gzhag pa'i lung bstan pa de ni ngas skabs</text></item>
<item><p>250b6</p><section>mdo sde</section><text>skabs su dbang po yongs su ma smin pa rnams la bshad pa yin gyi/ dbang po yongs su smin pa la ni ma yin no/ /gzhan yang blo gros chen po chos thams cad ni bya ba'i rgyu rkyen dang bral ba'i phyir mi skye la/ byed pa med</text></item>
<item><p>250b7</p><section>mdo sde</section><text>pa'i phyir yang chos thams cad mi skye'o/ /blo gros chen po ji ltar na dngos po thams cad ngo bo nyid med pa yin zhe na/ 'di ltar rang gi blos rnam par dpyad pa'i tshe rang dang spyi'i mtshan nyid kyi dngos po mi dmigs pas na/ de'i</text></item>
<item><p>250b8</p><section>mdo sde</section><text>phyir chos thams cad mi skye bar bshad do/ /blo gros chen po ji ltar na chos thams cad 'ong ba dang / 'gro ba med pa yin zhe na/ 'di ltar rang dang spyi'i mtshan nyid blang bar 'dod na yang 'ong ba'i gnas med la/ dor bar 'dod na</text></item>
<item><p>251a1</p><section>mdo sde</section><text>yang 'gro ba'i gnas med pas/ de'i phyir chos thams cad 'ong ba dang / 'gro ba dang bral ba yin no/ /blo gros chen po ci'i phyir chos thams cad mi 'gag pa yin zhe na/ 'di ltar dngos po'i rang bzhin gyi mtshan nyid med</text></item>
<item><p>251a2</p><section>mdo sde</section><text>pa'i phyir dang / chos thams cad dmigs su med pa'i phyir/ chos thams cad mi 'gag pa yin no/ /blo gros chen po ji ltar na chos thams cad mi rtag pa yin zhe na/ 'di lta ste/ mtshan nyid skye ba mi rtag pa yod pas/ de'i phyir</text></item>
<item><p>251a3</p><section>mdo sde</section><text>chos thams cad mi rtag pa zhes bshad do/ /blo gros chen po ji ltar chos thams cad rtag pa yin zhe na/ 'di lta ste/ mtshan nyid skye ba mi skye ba'i dngos po mi rtag pas rtag ste/ de'i phyir chos thams cad rtag pa zhes bshad do/ /de nas</text></item>
<item><p>251a4</p><section>mdo sde</section><text>bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /lung bstan pa ni rnam bzhi ste/ /mgo gcig dang ni dri ba dang / /rnam par dbye dang gzhag pa rnams/ /mu stegs smra ba</text></item>
<item><p>251a5</p><section>mdo sde</section><text>bzlog pa'o/ /yod dang med las skye bar ni/ /grangs can dang ni khyad par shes/ /lung du mi ston thams cad kyang / /de dag nyid kyis rab tu bstan/ /blo yis rnam par gzhigs na yang / /rang bzhin dag ni mi dmigs te/ /rjod pa dag</text></item>
<item><p>251a6</p><section>mdo sde</section><text>dang bral ba'i phyir/ /rang bzhin bral ba rab tu bstan/ /de nas yang byang chub sems dpa' sems dpa' chen po blo gros chen pos bcom ldan 'das la 'di skad ces gsol to/ /bcom ldan 'das rgyun du zhugs pa rnams kyi</text></item>
<item><p>251a7</p><section>mdo sde</section><text>rgyun du zhugs pa'i 'gro ba rab tu dbye ba'i tshul gyi mtshan nyid bshad du gsol/ /byang chub sems dpa' sems dpa' chen po gang gis rgyun du zhugs pa rnams kyi 'gro ba rab tu dbye ba'i tshul gyi mtshan nyid la mkhas na/ lan</text></item>
<item><p>251a8</p><section>mdo sde</section><text>cig phyir 'ong ba dang / phyir mi 'ong ba dang / dgra bcom par 'gyur ba'i thabs kyi mtshan nyid rnam par dbye ba rig nas sems can rnams la de lta de lta bur chos bstan pa dang / 'di lta ste/ ci nas bdag ma mchis pa gnyis kyi</text></item>
<item><p>251b1</p><section>mdo sde</section><text>mtshan nyid dang / sgrib pa gnyis yongs su sbyangs te/ sa rnams kyi sa'i mtshan nyid las 'da' ba rtogs par khong du chud de/ de bzhin gshegs pa'i bsam gyis mi khyab pa mthar thugs pa'i spyod yul rab tu rnyed nas/ ji ltar gzugs sna</text></item>
<item><p>251b2</p><section>mdo sde</section><text>tshogs kyi nor bu dang 'dra bar sems can thams cad la shin du phan 'dogs shing / chos thams cad kyi spyod yul dang / bsam pa 'tshal ba'i lus dang / longs spyod kyis thams cad nye bar 'tsho bar 'gyur ro/ /bcom ldan 'das kyis</text></item>
<item><p>251b3</p><section>mdo sde</section><text>bka' stsal pa/ blo gros chen po legs par nyon la yid la zung shig dang ngas khyod la bshad do/ /bcom ldan 'das la blo gros chen pos gsol pa/ legs so bcom ldan 'das de bzhin du 'tshal lo zhes bka' mnyan pa dang / bcom ldan</text></item>
<item><p>251b4</p><section>mdo sde</section><text>'das kyis 'di skad ces bka' stsal to/ /blo gros chen po rgyun du zhugs pa dag gis rgyun du zhugs pa'i 'bras bu rab tu dbye ba ni rnam pa gsum yod de/ gsum gang zhe na/ 'di lta ste/ tha ma dang / bar ma dang / mchog go/ /de la tha ma ni de</text></item>
<item><p>251b5</p><section>mdo sde</section><text>ltar thog ma na tshe'i srid pa bdun no/ /bar ma ni srid pa gsum dang lngas yongs su mya ngan las 'da' bar 'gyur ba'o/ /mchog ni tshe de nyid la yongs su mya ngan las 'da' bar 'gyur ba'o/ /gsum po de dag la kun du sbyor ba gsum yod de/</text></item>
<item><p>251b6</p><section>mdo sde</section><text>chung ngu dang / 'bring dang / chen po dag yin no/ de la kun du sbyor ba gsum gang zhe na/ 'di lta ste/ 'jig tshogs la lta ba dang / the tsom dang / tshul khrims dang / brtul zhugs mchog tu 'dzin pa ste/ kun du sbyor ba de gsum gyi bye brag gis</text></item>
<item><p>251b7</p><section>mdo sde</section><text>gong nas gong du khyad par can du gyur nas dgra bcom pa'i 'bras bu 'thob par 'gyur ro/ /blo gros chen po 'jig tshogs la lta ba yang rnam pa gnyis yod de/ 'di lta ste/ lhan cig skyes pa dang / kun du brtags pa ltar gzhan gyi dbang la</text></item>
<item><p>251b8</p><section>mdo sde</section><text>kun brtags pa'i rang bzhin gyi rnam par rtog pa bzhin no/ /dper na gzhan gyi dbang gi rang bzhin la brten nas kun du brtags pa'i rang bzhin la mngon par zhen pa sna tshogs 'byung ste/ de yod pa yang ma yin/ med pa yang ma yin/ /de gnyi</text></item>
<item><p>252a1</p><section>mdo sde</section><text>ga yang ma yin te/ yang dag pa ma yin pa kun brtags pa'i mtshan nyid kyi phyir te/ byis pa so so'i skye bo rnams kyi rnam par rtog pas/ sna tshogs kyi rang bzhin gyi mtshan nyid la mngon par zhen pa ni/ dper na smig rgyu</text></item>
<item><p>252a2</p><section>mdo sde</section><text>la ri dgas skom pa rnams gyi chu'i 'du shes 'byung ba lta bu ste/ de ni rgyun du zhugs pa'i kun du brtags pa'i 'jig tshogs la lta ba'o/ /de yang gang zag la bdag med pas dngos po med par gzung ba'i phyir yun ring po nas mi shes</text></item>
<item><p>252a3</p><section>mdo sde</section><text>pa dang / mngon par shes pa rnams spong bar 'gyur ro/ blo gros chen po lhan cig skyes pa ni rgyun du zhugs pas bdag dang / gzhan gyi lus mnyam pa nyid du mthong ba dang / phung po bzhi la gzugs kyi mtshan nyid med pa'i phyir dang /</text></item>
<item><p>252a4</p><section>mdo sde</section><text>gzugs skye ba 'byung ba dang / 'byung ba las gyur pa'i phyir dang / phan tshun rgyu ba'i mtshan nyid kyi phyir dang / 'byung ba dang / gzugs rnams bsags pa ma yin pa'i phyir dang / rgyun du zhugs pas yod pa dang med pa'i phyogs</text></item>
<item><p>252a5</p><section>mdo sde</section><text>brtags na mi snang bas 'jig tshogs la lta ba spangs par 'gyur ro/ /de ltar 'jig tshogs la lta ba spangs pas 'dod chags mi 'byung ste/ 'di ni 'jig tshogs la lta ba'i mtshan nyid do/ /blo gros chen po the tsom gyi</text></item>
<item><p>252a6</p><section>mdo sde</section><text>mtshan nyid ni 'di lta ste/ chos thob pa legs par mthong ba'i mtshan nyid kyi phyir dang / snga ma'i 'jig tshogs la lta ba rnam pa gnyis kyi rnam par rtog pa spongs pa'i phyir chos rnams la the tsom mi skye bas gzhan la ston pa</text></item>
<item><p>252a7</p><section>mdo sde</section><text>'am/ dag pa'am/ ma dag pa'i lta ba skyed par mi byed de/ 'di ni rgyun du zhugs pa the tsom spangs pa'i mtshan nyid do/ /blo gros chen po ci'i phyir rgyun du zhugs pa'i tshul khrims mi snyems she na/ 'di lta ste/ skye</text></item>
<item><p>252a8</p><section>mdo sde</section><text>ba'i gnas kyi sdug bsngal gyi mtshan nyid rab tu mthong bas na de'i phyir mi snyems so/ /blo gros chen po snyems pa ni 'di lta ste/ byis pa so so'i skye bo dag mi 'gyur bar dka' thub len cing sbyor ba dag gis longs spyod</text></item>
<item><p>252b1</p><section>mdo sde</section><text>dang / bde ba 'dod pa'i phyir skye ba gnyer bar byed do/ /de de ltar mi snyems pa yang gzhan du na 'di ltar yongs su sngo bar byed de/ so so rang gis rig pa'i khyad par rnam par rtog pa dang bral ba zag pa med pa'i chos kyi mtshan nyid</text></item>
<item><p>252b2</p><section>mdo sde</section><text>la rab tu sbyor ba'i phyir tshul khrims kyi yan lag yang dag par len cing srung bar byed di/ 'di ni rgyun du zhugs pa'i tshul khrims dang / brtul zhugs spangs pa'i mtshan nyid yin no/ /rgyun du zhugs pas kun du sbyor ba</text></item>
<item><p>252b3</p><section>mdo sde</section><text>gsum spangs pa la ni 'dod chags dang / gti mug mi 'byung ste/ gal te rgyun du zhugs pa 'di snyam du kun du sbyor ba 'di rnams ni bdag la mngon par ma grub bo snyam du sems ni nyes pa rnams gnyis yod par 'gyur</text></item>
<item><p>252b4</p><section>mdo sde</section><text>te/ 'jig tshogs la lta bar song ba dang / kun du sbyor ba rnams ma spongs pa'o/ /blo gros chen pos bcom ldan 'das la gsol pa/ bcom ldan 'das kyis ni 'dod chags kyi rnam pa mang du gsungs na/ des 'dod</text></item>
<item><p>252b5</p><section>mdo sde</section><text>chags gang zhig spangs lags/ bcom ldan 'das kyis bka' stsal pa/ blo gros chen po bud med la sred cing 'dod pa dang / mngon par chags shing zhen pa'i thabs rnam pa sna tshogs las byung ba/ lus dang ngag gi</text></item>
<item><p>252b6</p><section>mdo sde</section><text>las kha na ma tho ba dang bcas pa des da ltar gyi bde ba la sred cing ma 'ongs pa na sdug bsngal skye bar 'gyur ba de dag de la mi 'byung ngo / /de ci'i phyir zhe na/ ting nge 'dzin gyi bde ba la gnas pa thob pas de'i phyir de spangs pa yin</text></item>
<item><p>252b7</p><section>mdo sde</section><text>te/ mya ngan las 'das pa rtogs par bya ba'i 'dod chags spangs pa ni ma yin no/ /blo gros chen po lan cig phyir 'ong ba'i mtshan nyid gang zhe na/ 'di lta ste/ gzugs kyi mtshan nyid cig snang zhing rnam par rtog pa skye ba'i</text></item>
<item><p>252b8</p><section>mdo sde</section><text>mtshan nyid du mthong ba'i mtshan nyid mi skye ba dang / bsam gtan gyi mtshan nyid rab tu mthong ba'i phyir 'jig rten 'dir 'ongs nas cig car sdug bsngal mthar byas te mya ngan las 'das pa 'thob par byed pas de'i phyir</text></item>
<item><p>253a1</p><section>mdo sde</section><text>lan cig phyir 'ong ba zhes bya'o/ /blo gros chen po ji ltar na phyir mi 'ong ba yin zhe na/ 'di lta ste/ 'das pa dang / ma 'ongs pa dang / da ltar byung ba'i gzugs kyi mtshan nyid kyi dngos po rnams dngos po med pa</text></item>
<item><p>253a2</p><section>mdo sde</section><text>dang / lta ba'i nyes pa skyes pa'i nyon mongs pa'i rnam par rtog pa mi skye ba'i phyir dang / kun du sbyor ba spangs pa'i phyir phyir mi 'ong ba zhes bya'o/ /blo gros chen po dgra bcom pa ni 'di lta ste/ bsam gtan dang / ting nge 'dzin</text></item>
<item><p>253a3</p><section>mdo sde</section><text>dang / rnam par thar pa dang / stobs dang / rig pa dang / nyon mongs pa dang / sdug bsngal rnam par rtog pa'i dngos po med pas de'i phyir dgra bcom pa zhes bya'o/ /blo gros chen pos bcom ldan 'das la gsol pa/</text></item>
<item><p>253a4</p><section>mdo sde</section><text>bcom ldan 'das kyis dgra bcom pa rnam pa gsum du bka' stsal na/ 'dir dgra bcom pa gang dag la bgyi bar bka' stsal/ ci bcom ldan 'das zhi ba phyogs gcig pa theg pa gcig gis lam rab tu thob pa 'am/</text></item>
<item><p>253a5</p><section>mdo sde</section><text>'on te byang chub sems dpa' sems dpa' chen po thabs kyis de ltar ston pa'i dgra bcom pa'am/ de ste sangs rgyas kyi 'phrul pas sprul pa zhig lags/ bcom ldan 'das kyis bka' stsal pa/ blo gros chen</text></item>
<item><p>253a6</p><section>mdo sde</section><text>po zhi ba phyogs gcig pa theg pa gcig gi lam du thob pa'i nyan thos yin gyi/ gzhan dag ni ma yin no/ /gzhan ni byang chub sems dpa'i spyad pa spyod pa dang / sangs rgyas kyi 'phrul pas sprul pa rnams te/</text></item>
<item><p>253a7</p><section>mdo sde</section><text>thabs la mkhas pa dang / sngon gyi smon lam gyi dbang gis 'khor gyi dkyil 'khor du skye ba ston te/ sangs rgyas 'khor gyi dkyil 'khor mdzes par bya ba'i phyir ro/ /blo gros chen po rnam par rtog pa 'jug pa'i</text></item>
<item><p>253a8</p><section>mdo sde</section><text>gnas su rnam pa sna tshogs kyi chos bstan pa ni 'di lta ste/ 'bras bu 'thob par bya ba dang / bsam gtan 'thob par bya ba'o/ /de la bsam gtan ni bsam gtan la zhugs pa na/ rab tu dben pa'i phyir dang /</text></item>
<item><p>253b1</p><section>mdo sde</section><text>rang gi sems snang bar ston pas 'bras bu 'thob pa'i mtshan nyid ni 'bras bu thob pa zhes bya'o/ /gzhan yang blo gros chen po bsam gtan dang / tshad med pa dang / gzugs med pa'i khams las shin du bzla bar 'dod</text></item>
<item><p>253b2</p><section>mdo sde</section><text>na/ rang gi sems snang ba'i mtshan nyid las ldog par bya'o/ /blo gros chen po 'du shes dang tshor ba 'gog pa'i snyoms par 'jug pa ni rang gi sems snang ba las 'das shes byar mi rung ste/ de ci'i phyir zhe na/ sems</text></item>
<item><p>253b3</p><section>mdo sde</section><text>snang ba yod pa'i phyir ro/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /bsam gtan rnams dang tshad med bzhi/ /gzugs med pa yi ting 'dzin dang / /tshor ba 'du</text></item>
<item><p>253b4</p><section>mdo sde</section><text>shes 'gog pa rnams/ /sems tsam la ni de yod min/ /rgyun du zhugs pa'i 'bras bu dang / /lan cig phyir 'ong phyir mi 'ong / /dgra bcom pa yi 'bras bu rnams/ /de dag thams cad sems 'khrul pa/ /bsam</text></item>
<item><p>253b5</p><section>mdo sde</section><text>gtan dang ni bsam gtan rkyen/ /spong shes bden pa yang dag mthong / /de dag rtog pa tsam yin par/ /gang gis rtogs pa de 'grol lo/ /gzhan yang blo gros chen po blo rnam pa gnyis yod de/ 'di lta ste/ rab tu rnam par 'byed</text></item>
<item><p>253b6</p><section>mdo sde</section><text>pa'i blo dang / rnam par rtog pa'i mtshan nyid 'dzin pa la mngon par zhen pas rnam par gzhag pa'i blo'o/ /de la blo gros chen po rab tu rnam par 'byed pa'i blo ni 'di lta ste/ blo gang gis dngos po'i rang bzhin gyi</text></item>
<item><p>253b7</p><section>mdo sde</section><text>mtshan nyid rab tu gzhigs na mtha' bzhi dang bral bas mi dmigs pa 'di ni rab tu rnam par 'byed pa'i blo zhes bya'o/ /de la blo gros chen po mtha' bzhi ni 'di lta ste/ /gcig pa dang / tha dad pa dang / gnyi ga dang / gnyi ga ma</text></item>
<item><p>253b8</p><section>mdo sde</section><text>yin pa dang / yod pa dang med pa dang / yod pa yang ma yin/ med pa yang ma yin pa dang / rtag pa dang / mi rtag pa ni mtha' bzhi zhes bshad de/ blo gros chen po mtha' bzhi po de dag dang bral ba ni chos thams cad ces bya'o/ /</text></item>
<item><p>254a1</p><section>mdo sde</section><text>blo gros chen po mtha' bzhi po 'dis chos thams cad yongs su brtags pa la rab tu bslab par bya'o/ /de la blo gros chen po rnam par rtog pa'i mtshan nyid 'dzin pa la mngon par zhen pas rnam par gzhag pa'i blo gang</text></item>
<item><p>254a2</p><section>mdo sde</section><text>zhe na/ 'di lta ste/ rnam par rtog pa'i mtshan nyid 'dzin pa la mngon par zhen pa gang gis sra ba dang / gsher ba dang / tsha ba dang / g.yo ba yang dag pa ma yin pa rnam par rtog pa'i mtshan nyid 'byung ba chen po rnams su dam</text></item>
<item><p>254a3</p><section>mdo sde</section><text>'cha' ba dang / rgyu mtshan dang / dpe la mngon par zhen pas yang dag pa ma yin pa rnam par gzhag pas rnam par bzhag pa ste/ de ni rnam par rtog pa'i mtshan nyid 'dzin pa la mngon par zhen pas rnam par gzhag pa'i blo zhes bya ste/</text></item>
<item><p>254a4</p><section>mdo sde</section><text>de ni blo rnam pa gnyis kyi mtshan nyid do/ /byang chub sems dpa' sems dpa' chen po gang blo 'di gnyis kyi mtshan nyid dang ldan na gang zag dang chos bdag med pa'i mtshan nyid rtogs par khong du chud cing snang ba med pa'i blo la mkhas pa</text></item>
<item><p>254a5</p><section>mdo sde</section><text>dang / spyod pa'i sa la so sor rab tu rtog pas sa dang po rab tu 'thob ste/ ting nge 'dzin brgya la snyoms par 'jug /bye brag med pa'i ting nge 'dzin kyang rab tu 'thob/ sangs rgyas dang / byang chub sems dpa' brgya yang</text></item>
<item><p>254a6</p><section>mdo sde</section><text>mthong / bskal pa brgyar sngon gyi mtha' dang / phyi ma'i mtha'i dngos po la 'jug /'od kyis zhing brgya yang snang bar byed do/ /gong nas gong du sa'i mtshan nyid shes te/ smon lam chen po khyad par can gyis rnam par 'phrul pa la dbang</text></item>
<item><p>254a7</p><section>mdo sde</section><text>zhing chos kyi sprin gyi dbang bskur bas dbang bskur te/ de bzhin gshegs pa'i so so rang gis thugs su chud pa'i sa thob nas mthar thug pa'i gnas bcu dang rab tu ldan pa'i chos su 'gyur te/ sems can yongs su smin par bya</text></item>
<item><p>254a8</p><section>mdo sde</section><text>ba'i phyir sprul pa'i 'od zer sna tshogs kyis rnam par mdzes shing so so rang gis rig pa'i bde bas mnyam par gzhag pa yang thob bo/ /gzhan yang blo gros chen po byang chub sems dpa' sems dpa' chen pos 'byung ba</text></item>
<item><p>254b1</p><section>mdo sde</section><text>chen po dang / 'byung ba las gyur pa la mkhas par bya'o/ /ji ltar na byang chub sems dpa' 'byung ba chen po dang / 'byung ba las gyur pa la mkhas pa yin zhe na/ blo gros chen po de la byang chub sems dpa' sems dpa' chen po</text></item>
<item><p>254b2</p><section>mdo sde</section><text>'di ltar yang dag par rab tu rtog ste/ de don dam pa'i bden par ni 'byung ba chen po dag skye ba med do/ /'byung ba chen po dag la skye ba med par de ltar rab tu rtog par byed de/ de ltar rab tu brtags nas ming dang rgyu mtshan rnams ni rnam par</text></item>
<item><p>254b3</p><section>mdo sde</section><text>rtog pa tsam dang / rang gi sems snang ba tsam dang / phyi rol gyi dngos po rnams dngos po med par rtogs pa ni rang gi sems snang ba rnam par rtog pa tsam zhes bya'o/ /'di lta ste/ khams gsum pa'i 'byung ba dang / 'byung ba las</text></item>
<item><p>254b4</p><section>mdo sde</section><text>gyur pa de dag la rab tu brtags na/ ngo bo nyid kyis mtha' bzhi dang bral bas tshul rnam par dag pa bdag dang bdag gi dang bral ba/ yang dag pa'i mtshan nyid rang gi mtshan nyid kyi dbyibs su gnas pa/ ma skyes pa'i mtshan nyid</text></item>
<item><p>254b5</p><section>mdo sde</section><text>du 'grub par mthong ngo / /blo gros chen po'i ji ltar na 'byung ba chen po bzhi po de dag gis rgyur byas pa'i gzugs rnams skyed ce na/ 'di lta ste/ gsher bar rnam par rtog pa'i 'byung ba chen pos ni phyi nang gi chu'i khams skyed</text></item>
<item><p>254b6</p><section>mdo sde</section><text>do/ /bya ba nus pa'i rnam par rtog pa'i 'byung ba chen pos ni phyi nang gi me'i khams skyed do/ /g.yo bar rnam par rtog pa'i 'byung ba chen pos ni phyi nang gi rlung gi khams skyed do/ /gzugs gcad du rang bar rnam par rtog pa'i</text></item>
<item><p>254b7</p><section>mdo sde</section><text>'byung ba chen pos ni phyi nang gi sa'i khams skyed do/ /gzugs dang nam mkha' gnyi ga yang log pa'i bden pa la mngon par zhen pas phung po lnga 'dus pa dang / 'byung ba chen po dang / 'byung ba las gyur pa skye'o/ /blo gros</text></item>
<item><p>254b8</p><section>mdo sde</section><text>chen po rnam par shes pa ni gnas rnam pa sna tshogs dang / yul la mngon par chags pa'i rgyus 'gro ba gzhan du mtshams sbyor bar 'gyur ro/ /blo gros chen po sa la sogs pa chen po bzhi dang / 'byung ba las gyur pa rnams</text></item>
<item><p>255a1</p><section>mdo sde</section><text>la ni 'byung ba chen po bzhi'i rten yod kyi/ 'byung ba chen po bzhi po dag gi rkyen ni ma yin no/ /de ci'i phyir zhe na/ 'di lta ste/ dngos po dang / dbyibs dang / mtshan nyid dang / gnas dang / bya ba dang / sbyor ba rnams dngos</text></item>
<item><p>255a2</p><section>mdo sde</section><text>po med pas 'byung ba chen po rnams mi skye'o/ /blo gros chen po dngos po dang / dbyibs dang / mtshan nyid dang / gnas dang / bya ba dang / sbyor ba rnams 'dus pa las skye bas/ dbyibs med pa ma yin no/ /de lta bas na blo gros chen</text></item>
<item><p>255a3</p><section>mdo sde</section><text>po 'byung ba chen po dang / 'byung ba las gyur pa'i mtshan nyid ni mu stegs can rnams kyis rnam par brtags pa yin gyi ngas ni ma yin no/ /gzhan yang blo gros chen po phung po rnams kyi rang gi ngo bo'i mtshan nyid rab tu bstan par</text></item>
<item><p>255a4</p><section>mdo sde</section><text>bya'o/ /phung po rnams kyi rang gi ngo bo'i mtshan nyid ji lta bu zhe na/ 'di lta ste/ phung po lnga rnams so/ /phung po lnga gang zhe na 'di lta ste/ gzugs dang / tshor ba dang / 'du shes dang / 'du byed dang / rnam par shes pa rnams so/ /de la</text></item>
<item><p>255a5</p><section>mdo sde</section><text>phung po bzhi rnams ni gzugs med de/ tshor ba dang / 'du shes dang / 'du byed dang / rnam par shes pa rnams so/ /blo gros chen po gzugs ni 'byung ba chen po bzhi dang / 'byung ba las gyur pa phan tshun du mi 'thun pa'i mtshan</text></item>
<item><p>255a6</p><section>mdo sde</section><text>nyid do/ /blo gros chen po gzugs med pa la bzhir bgrang du med de/ nam mkha' bzhin no/ /dper na nam mkha' ni grangs kyi mtshan nyid las 'das te/ bgrang ba dang bral mod kyi/ rnam par rtog pas nam mkha' zhes brjod</text></item>
<item><p>255a7</p><section>mdo sde</section><text>do/ /blo gros chen po de bzhin du phung po rnams kyang grangs kyi mtshan nyid las 'das te bgrang ba dang bral bas dngos po dang / dngos po med pa rnam par spangs pa/ mtha' bzhi dang bral ba'o/ /grangs dang / bgrang ba'i mtshan nyid</text></item>
<item><p>255a8</p><section>mdo sde</section><text>ni byis pas rab tu brjod pa yin gyi/ 'phags pa rnams kyis ni ma yin no/ /blo gros chen po 'phags pa rnams kyis ni sgyu ma lta bur gzugs rnam pa sna tshogs gcig pa dang / tha dad pa rnam par spangs par nye bar 'dogs so/ /</text></item>
<item><p>255b1</p><section>mdo sde</section><text>yang rmi lam dang / gzugs brnyan gyi skyes bu ltar gcig pa dang / tha dad pa rnam par spangs pa'i phyir ro/ /blo gros chen po 'phags pa'i ye shes kyi tshul ni phung po dang 'dra bar rtog pas snang ngo / /de ni phung po rnams kyi rang bzhin</text></item>
<item><p>255b2</p><section>mdo sde</section><text>gyi mtshan nyid de/ khyod kyis bzlog par bya'o/ /rnam par bzlog nas rab tu dben pa'i chos bstan pas sangs rgyas kyi zhing thams cad du mu stegs can gyi lta ba rnams bzlog par bya'o/ /blo gros chen po rab tu dben pa'i chos</text></item>
<item><p>255b3</p><section>mdo sde</section><text>bstan pa'i tshe chos bdag med pa mthong ba rnam par dag par 'gyur/ mi g.yo ba'i sa la yang rab tu 'jug par 'gyur ro/ /de mi g.yo ba'i sar rab tu zhugs nas/ ting nge 'dzin tshad med pa la dbang byed par 'gyur ro/ /yid kyi lus</text></item>
<item><p>255b4</p><section>mdo sde</section><text>thob pas sgyu ma lta bu'i ting nge 'dzin rab tu 'thob bo/ /stobs dang / mngon par shes pa dang / dbang rnams rtogs par khong du chud pas sems can thams cad sdud cing phan 'dogs par 'gyur ro/ /dper na sa chen po ni sems</text></item>
<item><p>255b5</p><section>mdo sde</section><text>can rnams 'deg cing phan 'dogs par byed pa de bzhin du byang chub sems dpa' sems dpa' chen po yang sems can thams cad la phan 'dogs pa yin no/ /gzhan yang blo gros chen po mu stegs can rnams la mya ngan las 'das pa</text></item>
<item><p>255b6</p><section>mdo sde</section><text>rnam pa bzhi yod de bzhi gang zhe na/ 'di lta ste/ dngos po'i rang bzhin dngos po med pa'i mya ngan las 'das pa dang mtshan nyid sna tshogs kyi dngos po dngos po med pa'i mya ngan las 'das pa dang / rang gi mtshan nyid kyi rang bzhin</text></item>
<item><p>255b7</p><section>mdo sde</section><text>dngos po med par rtogs pa'i mya ngan las 'das pa dang / phung po rnams kyi rang dang spyi'i mtshan nyid kyi rgyud kyi rgyun chad pa'i mya ngan las 'das pa'o/ /de dag ni mu stegs can rnams kyi mya ngan las 'das pa yin te/ nga'i</text></item>
<item><p>255b8</p><section>mdo sde</section><text>gsung rab la ma yin no/ /blo gros chen po nga'i gsung rab la ni rnam par rtog pa dang bcas pa'i rnam par shes pa la zlog pa ni mya ngan las 'das pa zhes bya'o/ /blo gros chen pos gsol pa/ bcom ldan 'das kyis</text></item>
<item><p>256a1</p><section>mdo sde</section><text>rnam par shes pa brgyad du rnam par ma gzhag pa lags sam/ bcom ldan 'das kyis bka' stsal pa/ rnam par gzhag go/ /blo gros chen pos gsol pa/ bcom ldan 'das gal te rnam par bzhag</text></item>
<item><p>256a2</p><section>mdo sde</section><text>na ji ltar yid kyi rnam par shes pa log pas bsal/ rnam par shes pa bdun rnams ni ma lags/ bcom ldan 'das kyis blo gros chen po la bka' stsal pa/ de dag gi rgyu dang / de dag gis dmigs pa rkyen yin pa'i phyir rnam</text></item>
<item><p>256a3</p><section>mdo sde</section><text>par shes pa bdun rnams 'byung bar mi 'gyur ro/ /de la yid kyi rnam par shes pa ni yul rnams bye brag 'byed cing mngon par zhen pas bag chags rnams bskyed nas kun gzhi rnam par shes pa rgyas par byed de/ yid</text></item>
<item><p>256a4</p><section>mdo sde</section><text>dang lhan cig tu bdag dang bdag gis 'dzin pa la mngon par zhen cing / ngar sems pa'i rkyen gyis skye bas lus kyi mtshan nyid rnam par mi 'jig go/ /kun gzhi rnam par shes pa'i rgyur gyur cing de la dmigs pa rang</text></item>
<item><p>256a5</p><section>mdo sde</section><text>gi sems snang ba'i yul la mngon par zhen pas sems 'dus pa gcig gi rgyur gcig 'byung ste/ dper na rgya mtsho'i rlabs lta bur rang gi snang ba'i spyod yul gyi rlung gis bskyod pas 'jug cing ldog pa yang de</text></item>
<item><p>256a6</p><section>mdo sde</section><text>bzhin te/ de lta bas na yid kyi rnam par shes pa bzlog pas rnam par shes pa bdun rnams kyang ldog par 'gyur ro/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag</text></item>
<item><p>256a7</p><section>mdo sde</section><text>gsungs so/ /bya ba dang ni mtshan nyid dang / /dngos por mya ngan nga mi 'da'/ /rnam rtog shes bya rnam shes te/ /bzlog pas mya ngan nga 'das so/ /de rgyu de la dmigs pa ste/ /yid kyis 'gro sogs lus mngon 'grub/</text></item>
<item><p>256a8</p><section>mdo sde</section><text>rgyu 'dzin rgyu 'byin de ni sems yin te/ /rnam shes gnas ni rab tu byed/ /ji ltar chu chen zad nas ni/ /rlabs rnams rgyun du mi 'byung ltar/ /de bzhin yid ni 'gag pa na/ /rnam shes sna tshogs skye mi 'gyur/ /</text></item>
<item><p>256b1</p><section>mdo sde</section><text>gzhan yang blo gros chen po kun brtags pa'i rang bzhin rab tu dbye ba dang / rtogs pa'i tshul gyi mtshan nyid bshad par bya ste/ kun brtags pa'i rang bzhin rab tu dbye ba dang / rtogs pa'i tshul gyis mtshan nyid la mkhas</text></item>
<item><p>256b2</p><section>mdo sde</section><text>pa gang gis khyod dang byang chub sems dpa' sems dpa' chen po gzhan rnams kun du rtog pa spangs shing 'phags pa so so rang gis rig pa la gnas pa dang / mu stegs can gyi tshul rtogs pa dang / shin du</text></item>
<item><p>256b3</p><section>mdo sde</section><text>mthong ba'i blos gzung ba dang / 'dzin pa'i rnam par rtog pa spangs nas gzhan gyi dbang gi mtshan nyid sna tshogs la kun brtags pa'i rang bzhin gyi 'du byed du rtog par mi 'gyur ro/ /de la blo gros chen po kun</text></item>
<item><p>256b4</p><section>mdo sde</section><text>brtags pa'i rang bzhin rab tu dbye ba'i tshul gyi mtshan nyid gang zhe na/ 'di lta ste/ brjod pa'i rnam par rtog pa dang / smra bar bya ba'i rnam par rtog pa dang / mtshan nyid kyi rnam par rtog pa dang / nor gyi rnam par rtog pa dang /</text></item>
<item><p>256b5</p><section>mdo sde</section><text>rang bzhin gyi rnam par rtog pa dang / rgyu'i rnam par rtog pa dang / lta ba'i rnam par rtog pa dang / rigs pa'i rnam par rtog pa dang / skye bar rnam par rtog pa dang / mi skye bar rnam par rtog pa dang / 'brel bar rnam par rtog</text></item>
<item><p>256b6</p><section>mdo sde</section><text>dang / bcings pa dang ma bcings par rnam par rtog pa yin te/ 'di ni kun brtags pa'i rang bzhin rab tu dbye ba'i tshul gyi mtshan nyid do/ /de la blo gros chen po brjod pa'i rnam par rtog pa gang zhe na/ 'di lta ste/</text></item>
<item><p>256b7</p><section>mdo sde</section><text>dbyangs dang / glu snyan pa sna tshogs la mngon par zhen pa yin te/ 'di ni brjod pa'i rnam par rtog pa zhes bya'o/ /blo gros chen po smra bar bya ba'i rnam par rtog pa gang zhe na/ 'di lta ste/ gang ci yang rung ba smra bar bya ba'i</text></item>
<item><p>256b8</p><section>mdo sde</section><text>dngos po'i rang bzhin 'phags pa'i ye shes kyis shes par bya ba de la gnas nas brjod pa'i rnam pa 'byung ba de ni smra bar bya ba'i rnam par rtog pa zhes bya'o/ /blo gros chen po mtshan nyid kyi rnam par rtog pa gang zhe na/</text></item>
<item><p>257a1</p><section>mdo sde</section><text>'di lta ste/ smra bar bya ba'i dngos po de dag nyid smig rgyu lta bu la mtshan nyid sna tshogs su mngon par zhen pas mngon par zhen te/ 'di lta ste/ sra ba dang / gsher ba dang / tsha ba dang / g.yo ba'i mtshan nyid du dngos po thams</text></item>
<item><p>257a2</p><section>mdo sde</section><text>cad la rnam par rtog pa de ni mtshan nyid kyi rnam par rtog pa zhes bya'o/ /blo gros chen po nor gyi rnam par rtog pa gang zhe na/ gser dang / dngul dang / nor rin po che rnam pa sna tshogs la mngon par chags pa de ni nor gyi rnam par rtog</text></item>
<item><p>257a3</p><section>mdo sde</section><text>pa zhes bya'o/ /blo gros chen po rang bzhin gyi rnam par rtog pa gang zhe na/ 'di lta ste/ dngos po'i ngo bo nyid du 'dzin cing 'di ni 'di bzhin gyi gzhan du ma yin no zhes log par lta ba'i rnam par rtog pa dang / tha mi dad pa de ni rang</text></item>
<item><p>257a4</p><section>mdo sde</section><text>bzhin gyi rnam par rtog pa zhes bya'o/ /blo gros chen po rgyu'i rnam par rtog pa gang zhe na/ 'di lta ste/ rgyu dang rkyen gang gis yod pa dang / med pa'i rnam par rtog pa'i rgyu'i mtshan nyid skyed pa de ni rgyu'i rnam par rtog pa zhes bya'o</text></item>
<item><p>257a5</p><section>mdo sde</section><text>blo gros chen po lta ba'i rnam par rtog pa gang zhe na/ 'di lta ste/ yod pa dang / med pa dang / gcig pa dang / tha dad pa dang / gnyi ga dang / gnyi ga ma yin par log par lta ba'i mu stegs can gyi rnam par rtog pa la mngon par zhen</text></item>
<item><p>257a6</p><section>mdo sde</section><text>pa'i rnam par rtog pa de ni lta ba'i rnam par rtog pa zhes bya'o/ /blo gros chen po rigs pa'i rnam par rtog pa gang zhe na/ 'di lta ste/ bdag dang bdag gi mtshan nyid rigs pas brtsad de smra ba ni rigs pa'i rnam par rtog pa zhes</text></item>
<item><p>257a7</p><section>mdo sde</section><text>bya'o/ /blo gros chen po skye bar rnam par rtog pa gang zhe na/ 'di lta ste/ rkyen rnams kyis yod pa dang / med pa'i dngos po skye bar mngon par zhen pa de ni skye bar rnam par rtog pa zhes bya'o/ /blo gros chen po mi skye bar rnam</text></item>
<item><p>257a8</p><section>mdo sde</section><text>par rtog pa gang zhe na/ 'di lta ste/ dngos po thams cad ni snga nas skye ba med de/ sa bon med pa las rgyu dang rkyen gyis rgyu med pa'i lus bskyed pa'o/ /zhes 'dzin pa de ni mi skye bar rnam par rtog pa zhes bya'o/ /blo gros chen po 'brel</text></item>
<item><p>257b1</p><section>mdo sde</section><text>ba'i rnam par rtog pa gang zhe na/ 'di lta ste/ gser dang / skud pa ji lta ba bzhin du de dang lhan cig pa'i mtshan nyid du 'brel ba de ni 'brel ba'i rnam par rtog pa zhes bya'o/ /blo gros chen po bcings pa dang / ma bcings pa'i rnam par</text></item>
<item><p>257b2</p><section>mdo sde</section><text>rtog pa gang zhe na/ 'di lta ste/ 'ching ba'i rgyu dang / bcing bar bya ba la mngon par zhen pa ste/ ji ltar skyes bu thams cad dang ldan pas lag pa la mdud pa 'dor ba dang 'grol ba lta bu ni bcings pa dang / ma bcings pa'i rnam par</text></item>
<item><p>257b3</p><section>mdo sde</section><text>rtog pa zhes bya'o/ /blo gros chen po kun brtags pa'i rang bzhin rab tu dbye ba'i tshul gyi mtshan nyid de la byis pa so so'i skye bo thams cad yod pa dang med par mngon par zhen to/ /blo gros chen po gzhan gyi dbang la mngon</text></item>
<item><p>257b4</p><section>mdo sde</section><text>par zhen pas mngon par zhen par gyur pa dag yongs su brtags pa'i rang bzhin sna tshogs la mngon par zhen pas sgyu ma bzhin du lus sna tshogs ston pa la byis pa rnams kyi rnam par rtog pas sgyu ma las gzhan du</text></item>
<item><p>257b5</p><section>mdo sde</section><text>rnam pa sna tshogs su mthong ste/ blo gros chen po sgyu ma dang sna tshogs ni tha dad pa yang ma yin/ tha mi dad pa yang ma yin no/ /gal te tha dad na ni sgyu ma ni sna tshogs kyi rgyu ma yin par 'gyur ro/ /ci ste tha mi dad na ni sgyu ma dang</text></item>
<item><p>257b6</p><section>mdo sde</section><text>sna tshogs bye brag med par 'gyur te/ de'i bye brag mthong bas na de'i phyir gcig pa yang ma yin/ tha dad pa yang ma yin no/ /de lta bas na blo gros chen po khyod dang / byang chub sems dpa' sems dpa' chen po gzhan</text></item>
<item><p>257b7</p><section>mdo sde</section><text>dag gis sgyu ma lta bu'i gzhan gyi dbang dang / kun brtags pa'i rang bzhin la tha dad pa dang / tha dad pa ma yin pa dang / yod pa dang med par mngon par zhen par mi bya'o/ /de nas bcom ldan 'das kyis don de nyid yang bstan</text></item>
<item><p>257b8</p><section>mdo sde</section><text>pa'i phyir tshigs su bcad pa 'di dag gsungs so/ /sems ni yul gyis kun du bcings/ /rtog pa rig las ye shes 'jug /snang ba med dang khyad par las/ /shes rab mnyam par rab tu bskyed/ /brtags pa'i</text></item>
<item><p>258a1</p><section>mdo sde</section><text>rang bzhin gyis yod de/ /gzhan dbang la ni de med do/ /kun brtags dag ni nor pas bsdus/ /gzhan dbang de ni kun brtags min/ /yan lag tha dad 'byung ba yang / /sgyu ma ji bzhin mi 'grub ste/ /de yi mtshan</text></item>
<item><p>258a2</p><section>mdo sde</section><text>ma sna tshogs yod/ /kun brtags de ni 'grub mi 'gyur/ /de yi mtshan ma gnas ngan len/ /sems kyi 'ching las skyes pa ste/ /rnam rtog shes pa med pa rnams/ /gzhan gyi dbang las rnam par rtog /brtags pa'i</text></item>
<item><p>258a3</p><section>mdo sde</section><text>dngos po 'di dag ni/ /de nyid gzhan gyi dbang yin te/ /brtags pa dag ni sna tshogs yod/ /gzhan gyi dbang la rtog par byed/ /kun rdzob dang ni don dam ste/ /gsum pa rgyu las skye ba med/ /brtags pa dag ni kun rdzob bshad/ /</text></item>
<item><p>258a4</p><section>mdo sde</section><text>de 'chad 'phags pa'i spyod yul lo/ /rnal 'byor can gyi dngos po ltar/ /gcig la sna tshogs ston byed kyang / /de la sna tshogs yod ma yin/ /kun brtags mtshan nyid de bzhin no/ /ji ltar rab rib can dag gi/ /rnam rtog sna tshogs</text></item>
<item><p>258a5</p><section>mdo sde</section><text>gzugs su snang / /rab rib gzugs dang gzugs min med/ /gzhan dbang ma rtogs de bzhin no/ /ji ltar gser ni rab sbyangs pa/ /dri ma dag ni spangs gyur dang / /nam mkha' dag ni sprin med ltar/ /kun brtags pa yang de bzhin no/ /</text></item>
<item><p>258a6</p><section>mdo sde</section><text>kun brtags pa yi dngos po dang / /de bzhin gzhan dbang yod min la/ /sgro 'dogs skur pa 'debs byed de/ /rnam brtags dbang gis 'jig pa yin/ /gal te brtags pa dngos med la/ /gzhan gyi dbang ni yod gyur na/ /dngos med</text></item>
<item><p>258a7</p><section>mdo sde</section><text>dngos po yod pas na/ /dngos yod dngos po med las 'byung / /kun brtags pa la brten pa'i rgyus/ /gzhan dbang de ni nye bar dmigs/ /rgyu mtshan ming dang 'brel pa las/ /kun brtags rnams ni skye bar 'gyur/ /shin du</text></item>
<item><p>258a8</p><section>mdo sde</section><text>ma grub rtogs pa'i tshe/ /kun brtags las ni 'da' bar 'gyur/ /de nas yongs su dag rig pa/ /de ni don dam zhes bya'o/ /kun brtags rnam pa bcu gnyis te/ /gzhan gyi dbang ni rnam pa drug /so so rang rig ye shes kyis/ /</text></item>
<item><p>258b1</p><section>mdo sde</section><text>shes bya de la bye brag med/ /chos lnga yang dag nyid yin te/ /rang bzhin la ni rnam gsum yod/ /rnal 'byor can gyis de bsgoms na/ /de bzhin nyid las mi 'da'o/ /mtshan ma dag dang gzhan gyi dbang / /ming des kun du brtags</text></item>
<item><p>258b2</p><section>mdo sde</section><text>pa skyed/ /kun brtags mtshan ma de dag ni/ /gzhan dbang de las byung ba'o/ /blo yis so sor rab brtags na/ /gzhan dbang med cing brtags pa'ang med/ /yongs grub la ni dngos med na/ /blo yis ci zhig rnam par brtags/ /</text></item>
<item><p>258b3</p><section>mdo sde</section><text>kun brtags rang bzhin de dag la/ /rang bzhin gnyis ni rnam par gzhag /brtags pa dag ni sna tshogs snang / /rnam dag 'phags pa'i spyod yul lo/ /kun brtags ri mo'i rnam pa bzhin/ /gzhan gyi dbang las brtags pa</text></item>
<item><p>258b4</p><section>mdo sde</section><text>ste/ /rnam pa gzhan du brtags na ni/ /mu stegs smra la gnas par 'gyur/ /rtogs pas brtags shes brjod pa ste/ /'dus las skye bar mthong ba'i rgyus/ /rnam rtog gnyis las grol ba ni/ /de nyid yongs su grub pa yin/ /</text></item>
<item><p>258b5</p><section>mdo sde</section><text>de nas byang chub sems dpa' sems dpa' chen po blo gros chen pos yang bcom ldan 'das la 'di skad ces gsol to/ /bcom ldan 'das 'phags pa so so rang gis rig pa'i ye shes dang / theg pa gcig gi mtshan nyid</text></item>
<item><p>258b6</p><section>mdo sde</section><text>bshad du gsol/ 'phags pa so so rang gis rig pa'i ye shes kyi mtshan nyid dang / theg pa gcig rtogs pa'i mtshan nyid des bdag dang byang chub sems dpa' sems dpa' chen po gzhan rnams 'phags pa so so</text></item>
<item><p>258b7</p><section>mdo sde</section><text>rang gis rig pa'i ye shes kyi mtshan nyid dang / theg pa gcig la mkhas shing gzhan gyi dring la mi 'jog par sangs rgyas kyi chos thams cad rtogs par 'gyur ro/ /bcom ldan 'das kyis bka' stsal pa/ /blo gros</text></item>
<item><p>258b8</p><section>mdo sde</section><text>chen po de'i phyir shin du legs par nyon la yid la zung shig dang / ngas khyod la bshad do/ /blo gros chen pos bcom ldan 'das la gsol pa/ de bzhin 'tshal lo zhes bka' mnyan pa dang / bcom ldan 'das kyis 'di</text></item>
<item><p>259a1</p><section>mdo sde</section><text>skad ces bka' stsal to/ /blo gros chen po de la 'phags pa snga ma rnams kyis khong du chud nas gcig nas gcig tu brgyud de/ kun brtags pa dngos po med par bstan pa la brten nas/ byang chub</text></item>
<item><p>259a2</p><section>mdo sde</section><text>sems dpa' sems dpa' chen po gang gis gcig pu dben par song nas/ rang gi blos rnam pa dpyod pa/ gzhan gyi dring la mi 'jog cing lta ba dang / rnam par rtog pa spangs te/ gong nas gong du khyad par can du gyur nas/ de bzhin</text></item>
<item><p>259a3</p><section>mdo sde</section><text>gshegs pa'i sa la rab tu 'jug pa ni so so rang gis rig pa 'phags pa'i ye shes kyi mtshan nyid ces bya'o/ /de la blo gros chen po theg pa gcig gi mtshan nyid gang zhe na/ 'di lta ste/ theg pa gcig gi lam rig pa ni ngas</text></item>
<item><p>259a4</p><section>mdo sde</section><text>theg pa gcig ces bshad do/ /theg pa gcig gi lam khong du chud pa gang zhe na/ 'di lta ste/ gzung ba dang / 'dzin pa'i rnam par rtog pa yang dag pa ji lta ba bzhin gyi gnas la rnam par rtog pa mi skye ba ni theg pa gcig khong du</text></item>
<item><p>259a5</p><section>mdo sde</section><text>chud pa zhes bya'o/ /blo gros chen po theg pa gcig khong du chud pa 'di ni de bzhin gshegs pa ma gtogs par gzhan mu stegs can dang / nyan thos dang / rang sangs rgyas dang / tshangs pa la sogs pas thob pa ma yin no/</text></item>
<item><p>259a6</p><section>mdo sde</section><text>de'i phyir theg pa gcig ces bya'o/ /bcom ldan 'das la blo gros chen pos gsol pa/ bcom ldan 'das kyis ci'i slad du theg pa gsum du bka' stsal la theg pa gcig tu ma gsungs/ bcom ldan 'das kyis bka'</text></item>
<item><p>259a7</p><section>mdo sde</section><text>stsal pa/ blo gros chen po bdag nyid yongs su mya ngan las mi 'da' ba'i chos can yin pa'i phyir nyan thos dang / rang sangs rgyas thams cad la theg pa gcig tu ma bshad de/ 'di ltar nyan thos dang / rang sangs rgyas thams cad ni</text></item>
<item><p>259a8</p><section>mdo sde</section><text>de bzhin gshegs pa'i 'dul ba dang / rab tu dben pa'i sbyor bas rnam par grol ba 'thob kyi/ bdag nyid kyi mthus ni ma yin pa'i phyir theg pa gcig tu ma bshad do/ /gzhan yang blo gros chen po nyon mongs pa'i sgrib pa dang /</text></item>
<item><p>259b1</p><section>mdo sde</section><text>las kyi bag chags ma spangs pa'i phyir nyan thos dang / rang sangs rgyas thams cad la theg pa gcig tu ma bshad do/ /chos bdag med par ma rtogs shing dngos po dang bcas pa'i 'chi 'pho ma spangs pa'i phyir theg pa gsum du</text></item>
<item><p>259b2</p><section>mdo sde</section><text>bstan te/ blo gros chen po de dag nam nyes pa'i bag chags thams cad spangs shing chos bdag med par rtogs pa de na de dag nyon mongs pa'i nyes pa thams cad skyed pa'i bag chags spangs te/ ting nge 'dzin gyi bde ba la ro myong</text></item>
<item><p>259b3</p><section>mdo sde</section><text>ba'i dngos po med par gyur nas zag pa med pa'i dbyings las sad de/ sad nas lang 'jig rten las 'das par zhugs te/ gong nas gong du zag pa med pa'i dbyings su tshogs rnams yongs su bskangs nas/ de bzhin</text></item>
<item><p>259b4</p><section>mdo sde</section><text>gshegs pa'i chos kyi sku bsam gyis mi khyab pa la dbang byed pa rab tu 'thob par 'gyur ro/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /lha rnams dang ni</text></item>
<item><p>259b5</p><section>mdo sde</section><text>tshangs pa'i theg /nyan thos rang rgyal theg pa dang / /de bzhin gshegs pa rnams kyi theg /nga yis theg pa de dag ni/ /ji srid sems rnams 'jug pa'i bar/ /de dag mthar phyin min par bshad/ /gal te sems de zad</text></item>
<item><p>259b6</p><section>mdo sde</section><text>gyur na/ /theg pa med cing gdeg pa med/ /theg pa rnam par gzhag med pas/ /theg pa gcig tu ngas bstan to/ /sems can rnams ni drang ba'i phyir/ /theg pa tha dad ngas bshad de/ /rnam par grol ba rnam gsum yod/ /</text></item>
<item><p>259b7</p><section>mdo sde</section><text>chos la bdag med de nyid dang / /nyon mongs shes rab la sogs pas/ /rnam par grol na stong par 'gyur/ /rgya mtsho la ni shing 'phyo ba/ /rtag tu rlabs kyis g.yeng ba ltar/ /nyan thos rmongs pa'ang de bzhin te/ /mtshan nyid</text></item>
<item><p>259b8</p><section>mdo sde</section><text>rlung gis rnam par g.yengs/ /kun nas ldang las de log kyang / /nyon mongs bag chags gzhan gyis rmongs/ /ting nge 'dzin gyi bde bas mos/ /zag pa med pa'i dbyings la gnas/ /mthar phyin tshul ni de la med/ /phyir</text></item>
<item><p>260a1</p><section>mdo sde</section><text>yang de las mi ldog ste/ /ting 'dzin rnams kyi lus thob nas/ /bskal pa'i bar du de mi sad/ /chang gis myos pa'i skyes bu dag /myos byed zad nas sangs 'gyur ltar/ /de dag chos rtogs de bzhin te/ /bla med</text></item>
<item><p>260a2</p><section>mdo sde</section><text>sangs rgyas sku 'thob 'gyur// //'phags pa lang kar gshegs pa rin po che'i mdo las/ bam po lnga pa/ de nas yang bcom ldan 'das kyis byang chub sems dpa' sems dpa' chen po blo gros</text></item>
<item><p>260a3</p><section>mdo sde</section><text>chen po la 'di skad ces bka' stsal to/ /blo gros chen po yid las byung ba'i lus rab tu dbye ba rtogs pa'i mtshan nyid bstan gyis de shin du legs par nyon la yid la zung shig dang / ngas khyod la bshad do/ /blo gros</text></item>
<item><p>260a4</p><section>mdo sde</section><text>chen pos bcom ldan 'das la gsol pa/ legs so bcom ldan 'das de bzhin du 'tshal lo zhes bka' mnyan pa dang / de la bcom ldan 'das kyis 'di skad ces bka' stsal to/ /blo gros chen po yid las</text></item>
<item><p>260a5</p><section>mdo sde</section><text>byung ba'i lus ni rnam pa gsum ste/ gsum gang zhe na/ 'di lta ste/ ting nge 'dzin gyi bde ba la snyoms par zhugs pa'i yid las byung ba'i lus dang / chos kyi ngo bo nyid rtogs pa'i yid las byung ba'i lus dang / ris su</text></item>
<item><p>260a6</p><section>mdo sde</section><text>lhan cig skyes pa mngon par 'du bya ba med pas yid las byung ba'i lus te/ rnal 'byor pa rnams kyis sa dang po nas gong nas gong du sa'i mtshan nyid yongs su shes pas lus rnam pa gsum po 'thob par 'gyur ro/</text></item>
<item><p>260a7</p><section>mdo sde</section><text>de la blo gros chen po ting nge 'dzin gyi bde ba la snyoms par zhugs pa'i yid las byung ba'i lus gang zhe na/ 'di lta ste/ sa gsum pa dang / bzhi pa dang / lnga pa la ting nge 'dzin gyi bde ba la snyoms par zhugs pa'i phyir</text></item>
<item><p>260a8</p><section>mdo sde</section><text>rang gi sems rnam pa mang po dben par spyod pas sems kyi rgya mtsho la gnas te/ rnam par shes pa'i rlabs kyis mtshan nyid mi 'byung bas rang gi sems snang ba'i yul dngos po yod pa dang / dngos po med pa</text></item>
<item><p>260b1</p><section>mdo sde</section><text>yongs su shes pa ni ting nge 'dzin gyi bde ba la snyoms par zhugs pa'i yid las byung ba'i lus shes bya'o/ /blo gros chen po chos kyi ngo bo nyid rtogs pa'i yid las byung ba'i lus gang zhe na/ 'di lta ste/ sa brgyad pa la sgyu</text></item>
<item><p>260b2</p><section>mdo sde</section><text>ma lta bu la sogs pa'i chos la snang ba med par rnam par khong du chud pas lus dang sems gnas shin du gyur te/ sgyu ma lta bu'i ting nge 'dzin rab tu 'thob pa dang / gzhan yang ting nge 'dzin gyi sgo dang / mtshan ma dang /</text></item>
<item><p>260b3</p><section>mdo sde</section><text>stobs dang / dbang dang / mngon par shes pa dpag tu med pa 'thob ste/ me tog ltar rgyas shing yid bzhin du mgyogs pa dang / sgyu ma dang / rmi lam dang / chu zla dang / gzugs brnyan lta bu 'byung ba las gyur pa ma yin yang</text></item>
<item><p>260b4</p><section>mdo sde</section><text>'byung ba las gyur pa dang 'dra ba/ gzugs rnam pa sna tshogs thams cad kyis yan lag phun sum tshogs par brgyan pa/ sangs rgyas kyi zhing thams cad du 'khor gyi dkyil 'khor gyi rjes su 'jug pa/ chos kyi ngo bo nyid</text></item>
<item><p>260b5</p><section>mdo sde</section><text>rtogs par khong du chud pa'i phyir de ni chos kyi ngo bo nyid rtogs pa las byung ba'i lus shes bya'o/ /blo gros chen po de la ris su lhan cig skyes pa mngon par 'du bya ba med pa'i yid las byung ba'i lus gang zhe na/ 'di lta ste/</text></item>
<item><p>260b6</p><section>mdo sde</section><text>sangs rgyas kyi chos thams cad rtogs shing rang gis thob pa'i bde ba'i mtshan nyid la dmigs pa de ni ris su lhan cig skyes pa mngon par 'du bya ba med pa'i yid las byung ba'i lus shes bya ste/ blo gros chen po lus gsum</text></item>
<item><p>260b7</p><section>mdo sde</section><text>po de dag gis mtshan nyid rab tu dbye ba rtogs pa 'di la rab tu brtson par bya'o/ /de nas bcom ldan 'das kyis don de nyid yang dag par bstan pa'i phyir tshigs su bcad pa 'di dag gsungs so/ /nga yis theg pa theg chen min/ /</text></item>
<item><p>260b8</p><section>mdo sde</section><text>bshad pa med cing yi ge med/ /bden pa ma yin rnam grol min/ /spyod yul med pa'ang ma yin te/ /'on kyang theg chen theg pa ni/ /ting nge 'dzin la dbang byed cing / /yid las byung lus sna tshogs la/ /dbang gi me tog dag gis brgyan/ /</text></item>
<item><p>261a1</p><section>mdo sde</section><text>de nas byang chub sems dpa' blo gros chen pos bcom ldan 'das la 'di skad ces gsol to/ /bcom ldan 'das kyis ji skad du rigs kyi bu'am/ rigs kyi bu mo gang la la zhig gis mtshams med pa lnga'i las spyod</text></item>
<item><p>261a2</p><section>mdo sde</section><text>kyang mnar med pa'i dmyal bar lhung bar mi 'gyur ba'i phyir dang / spro ba rab tu bskyed pa'i phyir byin gyi brlabs kyis sprul pa dag mngon par rtogs par rab tu ston to/ /mtshams med pa'i dngos po byas pa rnams mngon par</text></item>
<item><p>261a3</p><section>mdo sde</section><text>rtogs pa mi 'thob par gcig tu nges pa yang med de/ rang gi sems snang ba tsam du khong du chud pa dang / lus dang longs spyod du rnam par rtog pa dang / bdag dang bdag gir 'dzin pa dang bral ba dang / gal te brgya lam na dge ba'i</text></item>
<item><p>261a4</p><section>mdo sde</section><text>bshes gnyen dang phrad nas 'gro ba gzhan du mtshams sbyor ba'i rnam par rtog pa las grol bar 'gyur ba ni ma gtogs so/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs</text></item>
<item><p>261a5</p><section>mdo sde</section><text>so/ /'dod pa'i sred pa ma zhes bya/ /ma rig pa ni pha yin no/ /yul rig rnam shes sangs rgyas te/ /bag la nyal ni dgra bcom pa/ /phung po 'dus pa dge 'dun yin/ /mtshams med rim gyis bcad pas na/ /de na mtshams med</text></item>
<item><p>261a6</p><section>mdo sde</section><text>lnga yin te/ /mnar med dmyal bar ltung mi 'gyur/ /de nas byang chub sems dpa' blo gros chen pos bcom ldan 'das la 'di skad ces gsol to/ /bcom ldan 'das sangs rgyas rnams kyi sangs rgyas pa nyid bdag la</text></item>
<item><p>261a7</p><section>mdo sde</section><text>bka' stsal du gsol/ /bcom ldan 'das ji ltar na sangs rgyas rnams kyi sangs rgyas pa nyid lags/ bcom ldan 'das kyis bka' stsal pa/ blo gros chen po gang zag dang chos la bdag med par rtogs pa dang / sgrib pa gnyis</text></item>
<item><p>261a8</p><section>mdo sde</section><text>yongs su shes shing khong du chud pa dang / shi 'pho rnam pa gnyis dang bral ba dang / nyon mongs pa rnam pa gnyi ga spangs pa de ni sangs rgyas rnams kyi sangs rgyas pa nyid ces bya'o/ /blo gros chen po nyan thos dang / rang sangs rgyas rnams</text></item>
<item><p>261b1</p><section>mdo sde</section><text>kyis chos de dag nyid khong du chud na de yang sangs rgyas pa nyid ces bya ste/ des na de'i phyir ngas theg pa gcig tu bshad do/ /de nas bcom ldan 'das kyis don de nyid yang bstan pa'i phyir tshigs su bcad pa 'di gsungs so/ /</text></item>
<item><p>261b2</p><section>mdo sde</section><text>bdag med rnam gnyis mkhas pa dang / /sgrib gnyis nyon mongs rab spongs dang / /shi 'pho gnyis dang gtan bral ba/ /de ni sangs rgyas nyid ces bya/ /de nas yang byang chub sems dpa' blo gros chen pos bcom ldan 'das la 'di skad</text></item>
<item><p>261b3</p><section>mdo sde</section><text>ces gsol to/ /ci'i slad du bcom ldan 'das kyis 'khor gyi nang du 'di skad ces nga ni gang 'das pa'i sangs rgyas thams cad nyid do/ /skyes pa'i rabs sna tshogs su yang nga nyid de'i tshe 'khor los bsgyur ba'i rgyal po spyi bo</text></item>
<item><p>261b4</p><section>mdo sde</section><text>skyes dang / glang po che so drug pa dang / ne tso dang / dbang po dang / drang srong mig bzangs la sogs pa'o zhes skyes pa'i rabs brgya stong gsungs/ bcom ldan 'das kyis bka' stsal pa/ blo gros chen po mtshungs pa rnam pa bzhi'i</text></item>
<item><p>261b5</p><section>mdo sde</section><text>phyir de bzhin gshegs pa dgra bcom pa yang dag par rdzogs pa'i sangs rgyas rnams 'khor gyi nang du 'di skad ces nga nyid de'i tshe de'i dus na sangs rgyas 'khor ba 'jig dang / gser thub dang / 'od srung du gyur to zhes gsung ngo / /</text></item>
<item><p>261b6</p><section>mdo sde</section><text>mtshungs pa rnam pa bzhi gang zhe na/ 'di lta ste/ yi ge mtshungs pa dang / gsung mtshungs pa dang / chos mtshungs pa dang / sku mtshungs pa ni mtshungs pa rnam pa bzhi zhes bya ste/ 'di ltar mtshungs pa rnam pa 'di bzhi'i phyir de bzhin</text></item>
<item><p>261b7</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas de skad du gsungs te/ de la yi ge mtshungs pa gang zhe na/ yi ge gang gis nga'i ming sangs rgyas shes brjod pa'i yi ge des sangs rgyas thams cad kyang brjod pas/</text></item>
<item><p>261b8</p><section>mdo sde</section><text>yi ge de dag gi rang bzhin bye brag med pas na de ni yi ge mtshungs pa zhes bya'o/ /de la gsung mtshungs pa gang zhe na 'di lta ste/ nga'i gsung rnam pa drug bcu rtsa bzhi tshangs pa'i sgra skad kyi dbyangs kyi mtshan nyid du 'byung ngo / /</text></item>
<item><p>262a1</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas de dag gi gsung yang de bzhin du rnam pa drug bcu rtsa bzhi tshangs pa'i sgra skad kyi dbyangs kyi mtshan nyid du 'byung ste/ ka la ping ka dang / tshangs</text></item>
<item><p>262a2</p><section>mdo sde</section><text>pa'i sgra skad kyi dbyangs kyi rang bzhin du bye brag med cing lhag chad med do/ /de la sku mtshungs pa gang zhe na/ 'di lta ste/ nga dang sangs rgyas thams cad ni chos kyi sku dang / gzugs dang / mtshan dang / dpe byad bzang po'i skur mtshungs</text></item>
<item><p>262a3</p><section>mdo sde</section><text>shing bye brag med de/ 'gro ba'i bye brag sems can de dang de dag gdul ba'i phyir gzugs tha dad pa sna tshogs ston pa ni ma gtogs te/ de ni sku mtshungs pa zhes bya'o/ /de la chos mtshungs pa gang zhe na/ 'di lta ste/ nga dang sangs</text></item>
<item><p>262a4</p><section>mdo sde</section><text>rgyas de dag byang chub kyi phyogs kyi chos sum bcu rtsa bdun thugasu chud de/ sangs rgyas kyi chos rnams dang / sgribs pa med pa'i ye shes mdor bsdus te bstan pa de ni mtshungs pa rnam pa bzhi zhes bya ste/ de lta bas na de bzhin</text></item>
<item><p>262a5</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rnams 'khor gyi nang du de skad ces gsung ngo / /de nas bcom ldan 'das kyis don de nyid yang bstan pa'i phyir tshigs su bcad pa 'di gsungs so/ /'od srung</text></item>
<item><p>262a6</p><section>mdo sde</section><text>dang ni 'khor ba 'jig /gser thub kyang ni nga yin zhes/ /mtshungs pa bzhi ni mnyam gyur pas/ /rgyal ba'i sras la ngas bshad do/ /blo gros chen pos yang bcom ldan 'das la gsol pa/ ji skad du bcom ldan 'das kyis</text></item>
<item><p>262a7</p><section>mdo sde</section><text>nga ni gang gi nub mo mngon par rdzogs par sangs rgyas pa nas gang gi nub mo yongs su mya ngan las 'da' bar 'gyur ba de'i bar du yi ge gcig kyang ma bshad/ mi 'chad 'chad par mi 'gyur te/ bshad pa med pa ni</text></item>
<item><p>262a8</p><section>mdo sde</section><text>sangs rgyas kyis bshad pa'o zhes gsungs na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams ci'i rgyus bshad pa med pa ni sangs rgyas kyi bshad pa'o zhes gsungs/</text></item>
<item><p>262b1</p><section>mdo sde</section><text>bcom ldan 'das kyis bka' stsal pa/ blo gros chen po ngas chos rnam pa gnyis la dgongs nas de skad ces smras so/ /chos gnyis gang zhe na/ 'di lta ste/ rang gis mngon par rtogs pa'i chos dang / ngo bo nyid kyis gnas pa'i chos te/ 'di</text></item>
<item><p>262b2</p><section>mdo sde</section><text>ni chos gnyis shes bya'o/ /chos gnyis po de las dgongs nas de'i phyir ngas de skad ces bshad do/ /de la rang gis mngon par rtogs pa'i chos gang zhe na/ de bzhin gshegs pa de dag gi gang thugasu chud pa de bzhin du ngas kyang rang gis</text></item>
<item><p>262b3</p><section>mdo sde</section><text>mngon par rtogs pa'i chos mthar phyin pa'i spyod yul tshig gi rnam par rtog pa dang bral ba/ yi ge'i tshul rnam pa gnyis las rnam par grol ba/ lhag chad med par thugasu chud pa'o/ /de la ngo bo nyid kyis gnas pa'i chos gang zhe na/</text></item>
<item><p>262b4</p><section>mdo sde</section><text>'di lta ste/ sngon gyi 'phags pa'i lam rnying pa gser dang / dngul la sogs pa'i ngo bo nyid bzhin du chos kyi dbyings rtag par gnas pa yang de bzhin gshegs pa rnams 'jig rten du byung yang rung / 'jig rten du ma byung yang rung ste</text></item>
<item><p>262b5</p><section>mdo sde</section><text>chos kyi dbyings rtag par gnas pa ni ji ltar grong khyer de dag du 'gro ba'i lam bzhin du 'dug pa'o/ /blo gros chen po dper na/ skyes bu la la zhig 'brog dgon pa na 'khyam pa las grong khyer rnying par 'gro ba'i lam mnyam zhing ma</text></item>
<item><p>262b6</p><section>mdo sde</section><text>gol ba zhig mthong nas/ grong khyer der zhugs te yid bzhin gyi bde ba rjes su myong na blo gros chen po de ji snyam du sems/ lam de dang / grong khyer na yod pa'i bde ba sna tshogs de dag des byas pa yin nam/ gsol pa/ de ma lags so/</text></item>
<item><p>262b7</p><section>mdo sde</section><text>bcom ldan 'das kyis bka' stsal pa/ blo gros chen po nga dang 'das pa'i de bzhin gshegs pa dag gis thugs su chud pa'i chos kyi dbyings mi 'gyur bar gnas pa yang de bzhin te/ des na de'i phyir ngas 'di skad du gang gi nub mo</text></item>
<item><p>262b8</p><section>mdo sde</section><text>ngas mngon par rdzogs par sangs rgyas pa nas gang gi nub mo yongs su mya ngan las 'da' bar 'gyur ba de'i bar du yi ge gcig kyang ma bshad/ mi 'chad 'chad par mi 'gyur ro/ /zhes smras so/ /de nas bcom ldan 'das kyis don de</text></item>
<item><p>263a1</p><section>mdo sde</section><text>nyid yang bstan pa'i phyir tshigs su bcad pa 'di dag gsungs so/ /gang gi nub mo mngon sangs rgyas/ /gang gi nub mo mya ngan 'das/ /de dag gnyis kyi bar du yang / /nga yis cung zad bshad pa med/ /rang gis mngon rtogs chos</text></item>
<item><p>263a2</p><section>mdo sde</section><text>gnas pas/ /de phyir ngas ni 'di skad bshad/ /nga dang sangs rgyas de dag la/ /bye brag gyur pa ci yang med/ /de nas yang byang chub sems dpa' blo gros chen pos bcom ldan 'das la gsol ba btab pa/ bcom ldan 'das chos thams</text></item>
<item><p>263a3</p><section>mdo sde</section><text>cad kyi mchis pa dang / ma mchis pa'i mtshan nyid bshad du gsol/ /des na bdag dang byang chub sems dpa' sems dpa' chen po gzhan rnams mchis pa dang ma mchis pa spangs nas myur du bla na med pa yang dag par rdzogs pa'i</text></item>
<item><p>263a4</p><section>mdo sde</section><text>byang chub mngon par rdzogs par 'tshang rgya bar 'gyur ro/ /bcom ldan 'das kyis bka' stsal pa/ blo gros chen po de'i phyir shin du legs par nyon la yid la zung shig dang ngas khyod la bshad do/ /blo gros chen pos bcom ldan 'das la</text></item>
<item><p>263a5</p><section>mdo sde</section><text>legs so zhes gsol nas bka' mnyan pa dang / bcom ldan 'das kyis bka' stsal pa/ blo gros chen po 'jig rten 'di dag ni gnyis la gnas so/ /'di lta ste/ yod pa la gnas pa dang / dngos po rnams dngos po med pa la mos</text></item>
<item><p>263a6</p><section>mdo sde</section><text>pa'i lta bar ltung ba ste/ 'byung ba ma yin pa la 'byung bar 'du shes pa'o/ /de la blo gros chen po ji ltar na 'jig rten pa dag yod pa la gnas pa yin zhe na/ 'di lta ste/ 'jig rten ni rgyu dang rkyen rnams yod na skye'i med pa las ma</text></item>
<item><p>263a7</p><section>mdo sde</section><text>yin pas/ yod pa las skye ste/ med pa las skye ba ni ma yin no zhes blo gros chen po des de skad du smra na/ 'jig rten rgyu med par smra ba yin no/ /blo gros chen po ji ltar na 'jig rten med pa las gnas pa yin zhe na/ 'di lta ste/ 'dod</text></item>
<item><p>263a8</p><section>mdo sde</section><text>chags dang / zhe sdang dang / gti mug gi dngos por khas blang ba byas la/ de'i 'og tu 'dod chags dang / zhe sdang dang / gti mug gi dngos po med par rnam par rtog cing mngon par zhen pa'o/ /blo gros chen po dngos po yod par khas mi</text></item>
<item><p>263b1</p><section>mdo sde</section><text>len pa ni dngos po'i mtshan nyid rab tu dben pa'i phyir 'di ltar de bzhin gshegs pa dang / nyan thos dang / rang sangs rgyas rnams 'dod chags dang / zhe sdang dang / gti mug gi dngos po la yod ces bya ba dang / med ces bya bar khas</text></item>
<item><p>263b2</p><section>mdo sde</section><text>len par mi byed do/ /blo gros chen po de la ji ltar na rnam par 'jeg par byed pa yin/ blo gros chen pos bcom ldan 'das la gsol pa/ bcom ldan 'das gang des 'dod chags dang / zhe sdang dang / gti mug gi dngos po khas blangs</text></item>
<item><p>263b3</p><section>mdo sde</section><text>la slad kyis ni khas mi len pa dag lags so/ /bcom ldan 'das kyis bka' stsal pa/ blo gros chen po legs so legs so/ /gang khyod kyis de ltar go ba ni legs so/ /blo gros chen po de ni 'dod chags dang / zhe sdang dang /</text></item>
<item><p>263b4</p><section>mdo sde</section><text>gti mug gi dngos po dngos po med pa 'ba' shig rnam par 'jig par byed pa ma yin gyi nyan thos dang rang sangs rgyas rnams kyang rnam par 'jig pa yin no/ /de ci'i phyir zhe na/ 'di lta ste/ nang dang phyi rol mi dmigs pa'i phyir</text></item>
<item><p>263b5</p><section>mdo sde</section><text>dang nyon mongs pa rnams tha dad pa dang / tha dad pa ma yin pa'i phyir ro/ /blo gros chen po 'dod chags dang / zhe sdang dang / gti mug rnams ni nang dang phyi rol na yang mi dmigs te/ 'dod chags dang zhe sdang dang / gti mug gi dngos po lus med</text></item>
<item><p>263b6</p><section>mdo sde</section><text>pa'i phyir dang / khas len pa med pa'i phyir ro/ /sangs rgyas dang / nyan thos dang / rang sangs rgyas rnams ni rnam par 'jig par byed pa ma yin te/ sangs rgyas dang / nyan thos dang / rang sangs rgyas de dag ni rang bzhin gyis rnam par grol</text></item>
<item><p>263b7</p><section>mdo sde</section><text>ba'i phyir dang / 'ching ba dang bcing ba'i rgyu dngos po med pa'i phyir ro/ /blo gros chen po bcing bar bya ba yod na bcing ba yang yod de/ bcing ba'i rgyu yin pa'i phyir ro/ /blo gros chen po de skad du rnam par 'jig par byed pa smra ba 'di yang</text></item>
<item><p>263b8</p><section>mdo sde</section><text>med pa'i mtshan nyid ces bya'o/ /blo gros chen po ngas de la dgongs nas gang zag tu lta ba ri rab tsam yod pa ni bla'i/ mngon pa'i nga rgyal can gyi stong pa nyid du lta ba ni ma yin no zhes bshad de/ blo gros chen po med pa'i mngon pa'i</text></item>
<item><p>264a1</p><section>mdo sde</section><text>nga rgyal can ni rnam par 'jig par byed pa yin no/ /rang dang spyi'i mtshan nyid du ltung ba'i bsam pa can dag rang gi sems snang ba tsam du mi shes pas phyi rol gyi dngos po rnams mi rtag cing skad cig ma gcig nas</text></item>
<item><p>264a2</p><section>mdo sde</section><text>gcig tu rnam par 'jig par mthong nas/ phung po dang / khams dang / skye mched rnams ni rgyun mi 'chad cing rnam par 'gyur ba dang / yi ge'i mtshan nyid dang bral bar rnam par rtog na yang rnam par 'jig par byed pa yin no/</text></item>
<item><p>264a3</p><section>mdo sde</section><text>de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /yod dang med pa mtha' gnyis te/ /ci tsam sems kyi spyod yul rnams/ /spyod yul de dag rab spangs na/ /sems mnyam</text></item>
<item><p>264a4</p><section>mdo sde</section><text>rab dben zhi bar 'gyur/ /yul gyi dngos la 'dzin med pas/ /'gog pa med pa ma yin te/ /yod pa'i dngos rnams de bzhin nyid/ /'phags pa'i spyod yul ji bzhin no/ /rgyu med pa las skye 'gyur zhing / /byung nas de ni 'gag</text></item>
<item><p>264a5</p><section>mdo sde</section><text>par 'gyur/ /rgyu rkyen yod dang med ces pa/ /nga yi bstan la de mi gnas/ /mu stegs can dang sangs rgyas dang / /nga dang gzhan gyis byas min te/ /rgyu rkyen 'dus las bar byung yin na/ /ji lta bur na med par 'gyur/ /rgyu rkyen</text></item>
<item><p>264a6</p><section>mdo sde</section><text>yod pa sus bsags na/ /med pa zhes ni rjod par byed/ /log lta smra ba chos skye ba/ /rnam par rtog pas yod med brtags/ /gang gis cung zad skye med dang / /'gag pa med par rab shes pa/ /'jig rten dben par mthong bas na/ /</text></item>
<item><p>264a7</p><section>mdo sde</section><text>yod med gnyis las rnam par 'grol/ /de nas yang byang chub sems dpa' sems dpa' chen po blo gros chen pos bcom ldan 'das la 'di skad ces gsol to/ /bcom ldan 'das bdag dang byang chub sems dpa' gzhan</text></item>
<item><p>264a8</p><section>mdo sde</section><text>rnams la grub pa'i mtha'i tshul gyi mtshan nyid bshad du gsol/ grub pa'i mtha'i tshul gyi mtshan nyid rab tu dbye ba la mkhas par gyur na bdag dang byang chub sems dpa' rnams de'i mtshan nyid rtogs par 'gyur te/ de'i mtshan</text></item>
<item><p>264b1</p><section>mdo sde</section><text>nyid rtogs nas kyang myur du bla na med pa yang dag par rdzogs pa'i byang chub mngon par rdzogs par 'tshang rgya zhing rtog pa'i mtshan nyid dang / bdud dang mu stegs can gyi rjes su 'brang bar mi 'gyur ro/ /bcom ldan 'das</text></item>
<item><p>264b2</p><section>mdo sde</section><text>kyis bka' stsal pa/ blo gros chen po de'i phyir shin du legs par nyon la yid la zung shig dang / ngas khyod la bshad do/ /blo gros chen pos bcom ldan 'das la de bzhin 'tshal lo zhes bka' mnyan pa dang / bcom ldan 'das kyis</text></item>
<item><p>264b3</p><section>mdo sde</section><text>bka' stsal pa/ blo gros chen po nyan thos dang / rang sangs rgyas dang / byang chub sems dpa' thams cad kyi grub pa'i mtha'i tshul gyi mtshan nyid ni rnam pa gnyis te 'di lta ste/ grub pa'i mtha'i tshul dang / bshad pa'i tshul lo/ /de la blo</text></item>
<item><p>264b4</p><section>mdo sde</section><text>gros chen po grub pa'i mtha'i tshul ni 'di lta ste/ so so rang gis rig pa'i bye brag gi mtshan nyid thob pa la dmigs pa/ tshig dang yi ge'i rnam par rtog pa dang bral ba zag pa med pa'i dbyings su 'jug pa/ rang gis rtogs pa'i</text></item>
<item><p>264b5</p><section>mdo sde</section><text>sa'i rang gi mtshan nyid yang dag pa ma yin pa/ rtog pa can gyi 'du shes thams cad spangs pa/ mu stegs can dang / bdud thams cad btul nas so so rang gis rig pa'i tshul la dmigs pa'i 'od kyis rnam par mdzes pa ni/</text></item>
<item><p>264b6</p><section>mdo sde</section><text>grub pa'i mtha'i tshul gyi mtshan nyid ces bya'o/ /de la bshad pa'i tshul gyi mtshan nyid gang zhe na 'di lta ste/ gsung rab yan lag rnam pa dgu sna tshogs su bshad pa yin te/ tha dad pa dang / tha dad pa ma yin pa dang / yod pa dang / med pa</text></item>
<item><p>264b7</p><section>mdo sde</section><text>la sogs pa'i mtshan nyid spangs pa thams mkhas pas sems can gyi mos pa ji lta ba bzhin du chos bstan nas rnam par grol ba 'thob par byed pa de ni bshad pa'i tshul gyi mtshan nyid ces bya'o/ /blo gros chen po de lta bas</text></item>
<item><p>264b8</p><section>mdo sde</section><text>na khyod dang byang chub sems dpa' gzhan dag gis de la brtson par bya'o/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /grub pa'i mtha' dang bshad tshul ni/ /so so</text></item>
<item><p>265a1</p><section>mdo sde</section><text>rang rig bstan pa ste/ /gang gis mthong zhing rab 'byed na/ /de dag rtog pa'i dbang mi 'gro/ /ji ltar byis pa rtog pa bzhin/ /yang dag dngos po yod min na/ /ci phyir rtog pa can rnams kyis/ /dngos po med la thar par 'dod/ /</text></item>
<item><p>265a2</p><section>mdo sde</section><text>'dus byas so sor rtog pa'i tshe/ /skye 'jig la sogs 'brel mthong ba/ /lta ba gnyis po rgyas par byed/ /phyin log shes pa med pa yin/ /gcig pa de ni yang dag bden/ /nyes med de ni mya ngan 'das/ /'jig rten rnam rtog rab brtags na/</text></item>
<item><p>265a3</p><section>mdo sde</section><text>sgyu ma rmi lam chu shing bzhin/ /'dod sdang gti mug yod kyang ni/ /yang dag gang zag yod pa min/ /sred pa las ni phung po 'byung / /srid pa sgyu ma rmi lam 'dra/ /de nas byang chub sems dpa' blo gros chen pos bcom ldan 'das la 'di</text></item>
<item><p>265a4</p><section>mdo sde</section><text>skad ces gsol to/ /bcom ldan 'das yang dag pa ma lags pa yongs su rtog pa'i mtshan nyid bdag la bshad du gsol/ yang dag pa ma lags pa'i yongs su rtog pa rnams ji ltar 'byung bar 'gyur/ ji lta bu la</text></item>
<item><p>265a5</p><section>mdo sde</section><text>yang dag pa ma lags pa'i yongs su rtog pa zhes bgyi/ chos gang zhig la yang dag pa ma lags pa yongs su rtog lags/ bcom ldan 'das kyis bka' stsal pa/ blo gros chen po legs so legs so/ /de bzhin gshegs pa la</text></item>
<item><p>265a6</p><section>mdo sde</section><text>de lta bu'i don 'dri bar sems pa ni skye bo mang po la phan pa dang / skye bo mang po la bde ba dang / 'jig rten la snying brtse ba dang / lha dang / mi phal po che'i don dang / phan pa dang bde ba'i phyir zhugs pa yin te/ de'i phyir shin du legs par nyon la</text></item>
<item><p>265a7</p><section>mdo sde</section><text>yid la zung shig dang / ngas khyod la bshad do/ /blo gros chen pos bcom ldan 'das la gsol pa/ legs so legs so/ /bcom ldan 'das de bzhin du 'tshal lo zhes bka' mnyan pa dang / bcom ldan 'das kyis bka' stsal pa/ blo</text></item>
<item><p>265a8</p><section>mdo sde</section><text>gros chen po don rnam pa tha dad pa sna tshogs dang / yang dag pa ma yin pa'i rnam par rtog pa sna tshogs las mngon par zhen pa'i rnam par rtog pa 'byung ste/ blo gros chen po gzung ba dang / 'dzin pa la mngon par zhen pa dang / rang gi sems</text></item>
<item><p>265b1</p><section>mdo sde</section><text>snang ba tsam du ma rtogs pa dang / yod pa dang med pa'i lta bar ltung ba/ mu stegs can gyi lta ba shin du rgyas par byed pa dang / rnam par rtog pa'i bag chags kyis phyi rol gyi don sna tshogs la mngon par zhen pa dang / sems dang sems las</text></item>
<item><p>265b2</p><section>mdo sde</section><text>byung ba'i rnam par rtog pa ni bdag dang bdag gir mngon par zhen pa las 'byung ngo / /blo gros chen pos bcom ldan 'das la gsol pa/ bcom ldan 'das gal te don rnam pa tha dad pa sna tshogs dang / yang dag pa ma lags pa'i rnam par rtog</text></item>
<item><p>265b3</p><section>mdo sde</section><text>pa sna tshogs las mngon par zhen pa'i rnam par rtog pa 'byung ste/ gzung ba dang / 'dzin pa la mngon par zhen pa dang / rang gi sems snang ba tsam du rtogs pa dang / mchis pa dang ma mchis pa'i lta bar lhung ba/ mu stegs can gyi lta ba rgyas par</text></item>
<item><p>265b4</p><section>mdo sde</section><text>bgyid pa dang / rnam par rtog pa'i bag chags kyis phyi rol gyi don sna tshogs la mngon par zhen pa dang / sems dang sems las byung ba'i rnam par rtogs pa dag /bdag dang bdag gir mngon par zhen pa las 'byung ba zhig lags na/</text></item>
<item><p>265b5</p><section>mdo sde</section><text>bcom ldan 'das de lta na ni phyi rol gyi don sna tshogs kyi mtshan nyid dang / mchis pa dang ma mchis par lhung ba'i mtshan nyid dngos po dang / dngos po ma mchis pa dang bral ba dang / lta ba dang bral ba'i mtshan nyid las ji ltar bzlog pa de bzhin du bcom</text></item>
<item><p>265b6</p><section>mdo sde</section><text>ldan 'das don dam pa'i gnas su yang tshad ma dang / dbang po dang / yan lag dang / dpe dang / rgyu'i mtshan nyid las kyang bzlog par 'gyur ro/ /bcom ldan 'das ci'i slad du gcig la ni yang dag pa ma lags pa'i don sna tshogs kyi dngos</text></item>
<item><p>265b7</p><section>mdo sde</section><text>por mngon par zhen pa'i rnam par rtogs pa 'byung la/ don dam pa'i mtshan nyid la ni mngon par zhen pa'i rnam par rtog pa mi 'byung / ci bcom ldan 'das mi mtshungs pa rgyur gsung bar mi 'gyur ram ce na gcig las ni 'byung / gcig</text></item>
<item><p>265b8</p><section>mdo sde</section><text>las ni mi 'byung zhes bka' stsal/ bcom ldan 'das kyis bka' stsal pa/ blo gros chen po rnam par rtog pa ni gcig las 'byung ba'am/ gcig las mi 'byung ba ma yin te/ de ci'i phyir zhe na/ 'di lta ste/ yod pa dang med pa'i rnam</text></item>
<item><p>266a1</p><section>mdo sde</section><text>par rtog pa mi 'byung ba'i phyir dang / phyi rol na snang ba'i dngos po dngos po med pa'i phyir dang / rang gi sems snang ba tsam du rtogs pa'i phyir rnam par rtog pa mi skye'o/ /blo gros chen po ngas ni gzhan byis pa so so'i skye bo rang gi</text></item>
<item><p>266a2</p><section>mdo sde</section><text>sems sna tshogs kyi rnam par rtogs pa'i mtshan nyid kyi phyir las kyi dngos po mngon du gyur pas rnam par rtog pa sna tshogs kyi dngos po'i mtshan nyid la mngon par zhen pa 'byung bar bshad de/ ji ltar na byis pa so so'i skye bo 'di dag</text></item>
<item><p>266a3</p><section>mdo sde</section><text>bdag dang bdag gir mngon par zhen par lta ba rnam par spangs te/ byed pa dang / bya ba'i rgyu rkyen dang / 'bras bu las bzlog cing rnam par rtog pa/ rang gi sems snang ba tsam du rtogs pas lus dang sems shin du gyur te/ sa thams cad</text></item>
<item><p>266a4</p><section>mdo sde</section><text>la mthar phyin par mkhas shing de bzhin gshegs pa dag gi so so rang gis rig pa'i spyod yul la 'jug pa dang / chos lnga dang / rang bzhin dang / dngos por lta ba'i rnam par rtog pa las ldog pa 'thob par 'gyur snyam nas/ rgyu de dang / rkyen</text></item>
<item><p>266a5</p><section>mdo sde</section><text>de'i phyir ngas rnam par rtog pa rnams ni yang dag pa ma yin pa'i don sna tshogs la mngon par zhen pa las 'byung ngo zhes bshad pa yin te/ yang dag pa'i don ji lta ba bzhin du yongs su shes pas na rnam par grol ba 'thob ste/ rnam</text></item>
<item><p>266a6</p><section>mdo sde</section><text>par rtog pa sna tshogs 'byung bar mi 'gyur ro/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /rgyu rnams dang ni rkyen rnams kyis/ /gang rnams 'jig rten 'byung zhes pa/ /</text></item>
<item><p>266a7</p><section>mdo sde</section><text>rnam rtog mtha' bzhir zhen pa ste/ /de dag nga yi tshul mi shes/ /'jig rten yod las mi skye ste/ /de bzhin med las skye ba'ang min/ /yod med las kyang mi skye zhing / /yod min med min las min na/ /rgyu dag dang ni rkyen rnams su/ /</text></item>
<item><p>266a8</p><section>mdo sde</section><text>byis pa rnams ni ci phyir rtog /yod pa ma yin med pa'ang min/ /de bzhin yod med gnyi ga min/ /de ltar 'jig rten rab mthong na/ /sems gyur bdag med pa yang 'thob/ /dngos po thams cad mi skye ste/ /rkyen rnams las ni byung ba'i</text></item>
<item><p>266b1</p><section>mdo sde</section><text>phyir/ /thams cad rkyen gyis byas pa yin/ /byas pa rnams ni bdag yod min/ /dngos pos dngos po mi skyed de/ /dngos po gnyis yod skyon phyir dang / /dngos po gnyis med skyon gyi phyir/ /dngos po rnams ni gnyis su med/ /'dus byas</text></item>
<item><p>266b2</p><section>mdo sde</section><text>chos rnams rab brtags te/ /dmigs byed dmigs bya yongs spangs na/ /de ni sems med sems tsam ste/ /sems tsam du yang ngas bshad do/ /tsam ni ngo bo nyid kyi gnas/ /rkyen dngos gnyi ga spangs pa ste/ /dngos po mthar thug</text></item>
<item><p>266b3</p><section>mdo sde</section><text>dag gi mchog /sems tsam zhes ni ngas bshad do/ /kun rdzob bdag ces nyer brtags pa/ /de ni rdzas su yod ma yin/ /phung po phung po zhes btags pa/ /dngos med pa yang de bzhin no/ /mnyam pa nyid ni rnam bzhi ste/ /mtshan nyid</text></item>
<item><p>266b4</p><section>mdo sde</section><text>dang rgyu dngos las byung / /gsum pa bdag med mnyam pa ste/ /bzhi pa rnal 'byor rnal 'byor pa/ /rnam rtog bag chags g.yos pas na/ /sems ni rnams pa sna tshogs skyes/ /yul rnams phyi rol snang bar gyur/ /de ni 'jig</text></item>
<item><p>266b5</p><section>mdo sde</section><text>rten sems tsam mo/ /phyi rol snang ba yod min te/ /sems ni sna tshogs rnams su snang / /lus dang longs spyod rnams gzhag pa/ /sems tsam du ni ngas bshad do/ /lta ba thams cad yongs spongs shing / /rtog dang brtag bya bral</text></item>
<item><p>266b6</p><section>mdo sde</section><text>ba ste/ /dmigs med skye ba med pa ni/ /sems tsam du yang ngas bshad do/ /dngos med dngos med ma yin pa/ /dngos dang dngos med spangs pas na/ /sems de rnam par grol zhes pa/ /sems tsam du yang ngas bshad do/ /de bzhin nyid</text></item>
<item><p>266b7</p><section>mdo sde</section><text>dang yang dag mtha'/ /mya ngan 'das dang chos kyi dbyings/ /sna tshogs yid kyi lus rnams ni/ /sems tsam du yang ngas bshad do/ /de nas byang chub sems dpa' blo gros chen pos bcom ldan 'das la 'di skad ces gsol to/ /</text></item>
<item><p>266b8</p><section>mdo sde</section><text>'di ltar bcom ldan 'das kyis byang chub sems dpa' sems dpa' chen po rnams ngag dang don la mkhas par bya'o/ /zhes gsungs na/ ji ltar na byang chub sems dpa' ngag dang don la mkhas pa lags/ de la ngag ni ji</text></item>
<item><p>267a1</p><section>mdo sde</section><text>lta bu don ni ji lta bu lags/ bcom ldan 'das kyis bka' stsal pa/ blo gros chen po de'i phyir shin du legs par nyon la yid la zung shig dang ngas khyod la bshad do/ /blo gros chen pos bcom ldan 'das la gsol</text></item>
<item><p>267a2</p><section>mdo sde</section><text>pa legs so/ /bcom ldan 'das de bzhin du 'tshal lo zhes bka' mnyan pa dang / bcom ldan 'das kyis bka' stsal pa/ de la blo gros chen po ngag gang zhe na/ 'di lta ste/ tshig dang yi ge'i rnam par rtog pa phrad pa yin te/ mgrin pa dang /</text></item>
<item><p>267a3</p><section>mdo sde</section><text>mid pa dang / mchu dang / lce dang / so dang / rkan dang / 'gram pa la brten nas ngag tu brjod pa'i rnam par rtog pa'i bag chags kyi rgyu de las byung ba de ni ngag ces bya'o/ /blo gros chen po don gang zhe na/ 'di lta ste/ rnam par rtog pa'i mtshan</text></item>
<item><p>267a4</p><section>mdo sde</section><text>nyid thams cad dang / brjod pa'i mtshan nyid yongs su spangs pa de ni don ces bya'o/ /blo gros chen po byang chub sems dpa' sems dpa' chen pos don 'di lta bu'i phyir gcig pu dben par song nas thos pa dang / bsams pa</text></item>
<item><p>267a5</p><section>mdo sde</section><text>dang / bsgoms pa'i shes rab kyis rang gis rig pa la dmigs shing mya ngan las 'da' pa'i grong khyer du 'gro ba/ bag chags kyi lus rab tu gyur nas so so rang gis rig pa'i spyod yul sa dang sa'i gnas gzhan gyi bye brag</text></item>
<item><p>267a6</p><section>mdo sde</section><text>gi don gyi mtshan nyid la rab tu spyod pa de ni byang chub sems dpa' sems dpa' chen po rnams kyi don la mkhas pa yin no/ /gzhan yang blo gros chen po ngag gi don la mkhas pa'i byang chub sems dpa' sems dpa' chen</text></item>
<item><p>267a7</p><section>mdo sde</section><text>po ni ngag dang don tha dad pa yang ma yin/ tha mi dad par yang ma yin par so sor rab tu rtog ste/ don dang ngag la so sor rtog pa yang de bzhin no/ /gal te ngag dang don tha dad na ni don gsal bar byed pa'i rgyu dag ma yin par 'gyur</text></item>
<item><p>267a8</p><section>mdo sde</section><text>ba zhig na/ ngag gi don gyi rjes su 'jug ste/ ji ltar mar mes gzugs la sogs pa gsal bar byed pa bzhin no/ /gzhan yang blo gros chen po ma skyes pa dang / ma 'gags pa dang / rang bzhin gyis yongs su mya ngan las 'das</text></item>
<item><p>267b1</p><section>mdo sde</section><text>pa dang / theg pa gsum dang / theg pa gcig dang / sems dang rang bzhin la sogs pa la sgra ji bzhin du mngon par zhen pa la brten nas mngon par zhen pa ni sgro 'dogs pa dang / skur pa'i mthar lhung ba yin no/ /lta ba rnam pa gzhan du gnas</text></item>
<item><p>267b2</p><section>mdo sde</section><text>la rnam par gzhag pa gzhan du rnam par rtog pa ni sgyu ma lta bu'i rnam par rtog pa sna tshogs su snang ste/ ji ltar sgyu ma sna tshogs su snang ba de bzhin du byis pa so so'i skye bo rnams rnam pa gzhan du so sor rnam par rtog gi</text></item>
<item><p>267b3</p><section>mdo sde</section><text>'phags pa rnams ni ma yin no/ /de nas bcom ldan 'das kyis don de nyid yang bstan pa'i phyir/ tshigs su bcad pa 'di dag gsungs so/ /sgra bzhin rnam rtog de dag gis/ /chos rnams gang dag rnam gzhag pa/ /de ltar de dag</text></item>
<item><p>267b4</p><section>mdo sde</section><text>sgro btags pas/ /shi 'phos dmyal ba'i gnas su lhung / /phung po rnams la bdag med de/ /phung po nyid kyang bdag ma yin/ /de dag btags pa bzhin du med/ /med pa nyid kyang ma yin no/ /dngos po thams cad yod gyur la/ /</text></item>
<item><p>267b5</p><section>mdo sde</section><text>ji ltar byis pas brtags pa ltar/ /de ste mthong bzhin de yod na/ /thams cad bden pa mthong bar 'gyur/ /chos rnams dngos po med na ni/ /rnam dag ma dag yod ma yin/ /ji ltar mthong ba bzhin min te/ /de dag med pa</text></item>
<item><p>267b6</p><section>mdo sde</section><text>'ang ma yin no/ /gzhan yang blo gros chen po ye shes dang rnam par shes pa'i mtshan nyid bshad par bya ste/ gal te ye shes dang rnam par shes pa'i mtshan nyid rab tu dbye ba la mkhas par gyur na/ khyod dang byang chub sems dpa'</text></item>
<item><p>267b7</p><section>mdo sde</section><text>rnams ye shes dang / rnam par shes pa'i mtshan nyid rtogs par khong du chud cing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /de la blo gros chen po ye shes de ni rnam</text></item>
<item><p>267b8</p><section>mdo sde</section><text>pa gsum yod de/ 'di lta ste/ 'jig rten pa dang / 'jig rten las 'das pa dang / 'jig rten las 'das pa'i mchog go/ /de la 'jig rten pa'i ye shes gang zhe na/ 'di lta ste/ mu stegs can dang / byis pa so so'i skye bo rnams yod pa</text></item>
<item><p>268a1</p><section>mdo sde</section><text>pa dang / med pa la mngon par zhen pa'o/ /'jig rten las 'das pa'i ye shes gang zhe na/ 'di lta ste/ nyan thos dang / rang sangs rgyas thams cad rang dang spyi'i mtshan nyid du lhung ba'i bsams pa la mngon par zhen pa'o/ /</text></item>
<item><p>268a2</p><section>mdo sde</section><text>'jig rten las 'das pa mchog gi ye shes gang zhe na/ 'di lta ste/ sangs rgyas dang byang chub sems dpa' rnams kyi snang ba med pa'i chos la rab tu rnam par 'byed pa dang / skye ba med pa dang / 'gag pa med par mthong ba dang / yod pa dang /</text></item>
<item><p>268a3</p><section>mdo sde</section><text>med pa'i phyogs dang bral ba/ de bzhin gshegs pa'i sa/ gang zag dang / chos bdag tu med pa so so rang gis rig pa las byung ba'o/ /gzhan yang ye shes ni rnam pa gsum yod de/ 'di lta ste/ skye ba dang / 'jig pa rtogs pa'i ye</text></item>
<item><p>268a4</p><section>mdo sde</section><text>shes dang / rang dang spyi'i mtshan nyid rtogs pa'i ye shes dang / skye ba med pa dang 'gag pa med pa rtogs pa'i ye shes so/ /blo gros chen po de la skye zhing 'jig pa ni rnam par shes pa'o/ /mi skye mi 'jig pa ni ye shes so/ /mtshan ma dang</text></item>
<item><p>268a5</p><section>mdo sde</section><text>mtshan ma med par lhung ba dang / yod pa dang med par lhung ba dang / mtshan nyid sna tshogs kyi rgyu las skyes pa ni rnam par shes pa'o/ /yod pa dang med pa'i mtshan nyid las shin du 'das pa ni ye shes so/ /gzhan yang skye ba dang ldan pa'i</text></item>
<item><p>268a6</p><section>mdo sde</section><text>mtshan nyid ni rnam par shes pa'o/ /skye ba med pa dang ldan pa'i mtshan nyid ni ye shes so/ /gzhan yang thogs pa med pa'i mtshan nyid ni ye shes so/ /yul sna tshogs la thogs pa dang bcas pa'i mtshan nyid ni rnam par shes pa'o/ /</text></item>
<item><p>268a7</p><section>mdo sde</section><text>gzhan yang dngos po gsum 'dus pa las skye ba'i thabs kyi mtshan nyid ni rnam par shes pa'o/ /dngos po dang thabs med pa'i rang bzhin gyi mtshan nyid ni ye shes so/ /gzhan yang thob pa'i mtshan nyid ni rnam par shes pa'o/</text></item>
<item><p>268a8</p><section>mdo sde</section><text>thob pa med pa'i mtshan nyid ni ye shes te/ rang nyid 'phags pa'i so so rang gis rig pa'i ye shes kyi spyod yul rtogs pas na mi 'jug mi 'byung ba'i phyir chu'i zla ba bzhin no/ /de nas bcom ldan 'das kyis don de nyid</text></item>
<item><p>268b1</p><section>mdo sde</section><text>yang bstan pa'i phyir tshigs su bcad pa 'di dag gsungs so/ /las rnams sogs pa rnams shes te/ /mi sog de ni ye shes so/ /chos rnams so sor rab brtags te/ /snang ba med par rtogs pa dang / /dbang dang stobs kyang thob</text></item>
<item><p>268b2</p><section>mdo sde</section><text>gyur na/ /de ni shes rab ces bya'o/ /yul dang 'brel ba sems yin te/ /rnam rtogs rig pa ye shes yin/ /snang ba med dang khyad par las/ /shes rab dag ni skye bar 'gyur/ /sems dang yid dang rnam shes dang / /rtogs pa'i 'du shes</text></item>
<item><p>268b3</p><section>mdo sde</section><text>spangs pa dang / /rnam rtog med pa'i chos thob pa/ /rgyal sras yin te nyan thos min/ /rab zhi khyad par bzod pa dang / /de bzhin gshegs pa rnam dag gi/ /ye shes las ni don dge skye/ /kun du spyod pa rnam par spangs/ /nga yi ye shes</text></item>
<item><p>268b4</p><section>mdo sde</section><text>rnam gsum ste/ /'phags pas yang dag rab tu phye/ /mtshan nyid de la rtog pa ni/ /dngos po rnams dang 'brel pa'o/ /theg pa gnyis ni ldan pa min/ /ye shes snang ba rnam par spongs/ /dngos po yod par zhen pa ni/ /nyan thos rnams</text></item>
<item><p>268b5</p><section>mdo sde</section><text>las byung ba yin/ /sems tsam las ni 'das pa na/ /bde gshegs ye shes dri ma med/ /gzhan yang blo gros chen po mu stegs can rnams la rnam par 'gyur bar smra ba rnam pa dgu yod pas mu stegs can rnams kyi 'gyur bar</text></item>
<item><p>268b6</p><section>mdo sde</section><text>lta ba skye'o/ /'di lta ste/ dbyibs 'gyur ba dang / mtshan nyid 'gyur ba dang / rgyu 'gyur ba dang / rigs 'gyur ba dang / lta ba 'gyur ba dang / ngo bo nyid 'gyur ba dang / rkyen snang bar byed pa 'gyur ba dang / bya ba snang bar byed pa 'gyur ba</text></item>
<item><p>268b7</p><section>mdo sde</section><text>dang / dngos po 'gyur ba'o/ /blo gros chen po 'di ni rnam par 'gyur ba'i lta ba rnam pa dgu zhes bya ste/ de'i rgyus mu stegs can thams cad yod pa dang med pa las skye ba'i rnam par 'gyur ba smra bar 'gyur ba yin no/ /de la dbyibs</text></item>
<item><p>268b8</p><section>mdo sde</section><text>'gyur ba gang zhe na/ 'di ltar dbyibs gzhan du 'gyur bar mthong ba ste/ dper na gser las snod dang / rgyan sna tshogs su byas pas dbyibs sna tshogs su gyur par snang yang gser gyi ngo bo nyid la 'gyur ba med pa de bzhin du</text></item>
<item><p>269a1</p><section>mdo sde</section><text>dngos po thams cad 'gyur ba yang de bzhin no zhes rtog pa'o/ /mu stegs can kha cig ni 'di ltar rtog ste/ dngos po 'gyur gyi rnam par rtog pa de dag ni de bzhin du yang ma yin/ gzhan du yang ma yin par rnam par</text></item>
<item><p>269a2</p><section>mdo sde</section><text>rtog pa'i phyir de ltar dngos po thams cad 'gyur ba dang / 'o ma dang / zho dang / chang dang / 'bras bu smin pa lta bur shes par bya ste/ mu stegs can dag gis rnam par 'gyur bar brtags pa'i rnam par 'gyur ba de dag med pas na</text></item>
<item><p>269a3</p><section>mdo sde</section><text>yod pa'am med pa ni rang gi sems snang ba tsam du zad de/ phyi rol gyi dngos po ni dngos po med pa'o/ /blo gros chen po de bzhin du byis pa so so'i skye bo rnams rang gi rnam par rtog pa la goms pas na/ blo gros chen po chos gang yang skye</text></item>
<item><p>269a4</p><section>mdo sde</section><text>ba'am/ 'jig pa med de/ ji ltar sgyu ma dang / rmi lam gyi gzugs skye bar mthong ba bzhin no/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /dbyibs gnas dus ni 'gyur ba</text></item>
<item><p>269a5</p><section>mdo sde</section><text>las/ /'byung ba chen po'i dbang po dang / /srid pa bar ma rim skye bar/ /rtog pa yin te mkhas pa min/ /rgyal bas rten cing 'brel 'byung la/ /de dag ltar ni rtog ma yin/ /'on kyang 'jig rten rten 'brel ni/ /dri za'i grong khyer ji bzhin no/ /</text></item>
<item><p>269a6</p><section>mdo sde</section><text>byang chub sems dpa' blo gros chen pos bcom ldan 'das la 'di skad ces gsol to/ /bcom ldan 'das chos thams cad kyi mtshams sbyor ba'i don dang / rnam par grol ba'i don bshad du gsol/ gal te mtshams sbyor ba dang / mtshams sbyor</text></item>
<item><p>269a7</p><section>mdo sde</section><text>ba ma lags pa'i mtshan nyid rab tu 'byed pa la mkhas par gyur na/ bdag dang byang chub sems dpa' rnams mtshams sbyor ba thams cad kyi thabs la mkhas pas sgra ji bzhin gyi don la mngon par zhen pa'i mtshams sbyor bar mi ltung</text></item>
<item><p>269a8</p><section>mdo sde</section><text>ba dang / chos thams cad kyi mtshams sbyor ba dang / mtshams sbyor ba ma lags pa'i mtshan nyid la mkhas pas tshig dang yi ge la rnam par rtog pa'i blo yongs su spangs te/ sangs rgyas kyi zhing thams cad bgrod cing 'khor gyi dkyil 'khor dpag</text></item>
<item><p>269b1</p><section>mdo sde</section><text>tu ma mchis par mchi ba dang / stobs dang / dbang ba dang / mngon par shes pa dang / gzungs kyi phyag rgya dang / sprul pa sna tshogs dang / 'od zer gyis kun du gsal bar bgyid cing rig pa'i blos mthar thug pa'i gnas bcu la rab tu 'jug</text></item>
<item><p>269b2</p><section>mdo sde</section><text>pa dang / sbyor ba mngon par 'du bgyid pa ma mchis pas nyi ma dang / zla ba dang / nor bu dang / 'byung ba chen po bzhi dang mtshungs pa dang / sa thams cad la rang gi sems rnam par rtog pa'i mtshan nyid du lta ba spangs shing chos thams cad sgyu ma dang /</text></item>
<item><p>269b3</p><section>mdo sde</section><text>rmi lam la sogs pa lta bur mthong bas sangs rgyas kyi sa dang sku la 'jug pa dang / sems can gyi khams thams cad la ci rigs par chos ston pas drangs te/ chos thams sgyu ma dang / rmi lam la sogs pa lta bur khong du chud</text></item>
<item><p>269b4</p><section>mdo sde</section><text>par bgyi ba dang / mchis pa dang ma mchis pa'i phyogs dang / skye ba dang / 'jig pa'i rnam par rtog pa spong ba dang brjod pa dang / tha dad pa'i don la rab tu 'god pas lus khyad par can du yang 'gyur ro/ /bcom ldan 'das kyis bka' stsal</text></item>
<item><p>269b5</p><section>mdo sde</section><text>pa/ blo gros chen po legs so legs so/ /de'i phyir shin du legs par nyon la yid la zung shig dang / ngas khyod la bshad do/ /blo gros chen pos bcom ldan 'das kyi gsol pa/ de bzhin du 'tshal lo zhes bka' mnyan pa dang / bcom</text></item>
<item><p>269b6</p><section>mdo sde</section><text>ldan 'das kyis bka' stsal pa/ blo gros chen po chos thams cad la sgra ji bzhin du mngon par zhen pa'i mtshams sbyor ba ni tshad med de/ 'di lta ste/ mtshan nyid la mngon par zhen pa'i mtshams sbyor ba dang / rkyen la mngon par zhen pa'i</text></item>
<item><p>269b7</p><section>mdo sde</section><text>mtshams sbyor ba dang / dngos po dang dngos po med pa la mngon par zhen pa'i mtshams sbyor ba dang / skye ba dang mi skye bar rnam par rtog pa la mngon par zhen pa'i mtshams sbyor ba dang / 'gog pa ma yin par rnam par rtog</text></item>
<item><p>269b8</p><section>mdo sde</section><text>pa mngon par zhen pa'i mtshams sbyor ba dang / theg pa dang / theg pa ma yin par rnam par rtog pa mngon par zhen pa'i mtshams sbyor ba dang / 'dus byas dang 'dus ma byas su rnam par rtog pa mngon par zhen pa'i mtshams sbyor ba dang / sa dang sa'i rang</text></item>
<item><p>270a1</p><section>mdo sde</section><text>gi mtshan nyid la rnam par rtog pa mngon par zhen pa'i mtshams sbyor ba dang / rang gi rnam par rtog pa la bar chad med pa yod par rnam par rtog pa mngon par zhen pa'i mtshams sbyor ba dang / yod pa dang med pa'i phyogs mu stegs can</text></item>
<item><p>270a2</p><section>mdo sde</section><text>gyi gnas la rnam par rtog pa mngon par zhen pa'i mtshams sbyor ba dang / theg pa gsum dang / theg pa gcig la bar chad med pa yod par rnam par rtog pa mngon par zhen pa'i mtshams sbyor ba'o/ /blo gros chen po de dag dang gzhan rnams</text></item>
<item><p>270a3</p><section>mdo sde</section><text>kyang byis pa so so'i skye bo rnams kyis rang gi rnam par rtog pas mtshams sbyor ba yin te/ de ltar mtshams sbyor ba'i phyir byis pa so so'i skye bo rnams rnam par rtog par byed pas ji ltar dar gyi srin bu skon pa byed pa bzhin du rnam par rtog</text></item>
<item><p>270a4</p><section>mdo sde</section><text>pa'i dar skud kyis bdag dang gzhan la yongs su dkri zhing yod pa dang med par mtshams sbyor ba'i mtshan nyid la mngon par zhen to/ /blo gros chen po 'di la mtshams sbyor ba dang / mtshams mi sbyor ba'i mtshan nyid gang yang med de/ chos</text></item>
<item><p>270a5</p><section>mdo sde</section><text>thams cad rab tu dben par mthong bas rnam par rtog pa mi 'byung ba'i phyir byang chub sems dpa' sems dpa' chen po rnams chos thams cad rab tu dben par mthong ngo / /gzhan yang blo gros chen po phyi rol gyi dngos po rnams dngos po</text></item>
<item><p>270a6</p><section>mdo sde</section><text>med pa dang / rang gi sems snang ba'i mtshan nyid du khong du chud cing snang ba med pa dang / rang gi sems snang ba tsam du so sor rtog pa'i rjes su 'brang ba dang / yod pa dang med pa'i dngos po thams cad kyi mtshan ma med pa dang / rnam par rtog</text></item>
<item><p>270a7</p><section>mdo sde</section><text>pa'i mtshams sbyor ba rab tu dben par mthong ba'i phyir chos thams cad la mtshams sbyor ba yang med/ mtshams sbyor ba ma yin pa'i mtshan nyid kyang med do/ /blo gros chen po 'di la gang yang 'ching ba'am grol ba med de/ gzhan du na yang</text></item>
<item><p>270a8</p><section>mdo sde</section><text>dag pa ma yin par lhung ba'i blo can dag gis bcings pa dang grol ba yod par shes so/ /de ci'i phyir zhe na/ 'di lta ste/ chos thams cad la yod pa dang / med pa dang / sems can mi dmigs pa'i phyir ro/ /gzhan yang blo gros chen po byis</text></item>
<item><p>270b1</p><section>mdo sde</section><text>pa so so'i skye bo rnams kyi mtshams sbyor ba ni rnam pa gsum yod de/ 'di lta ste/ 'dod chags dang / zhe sdang dang / gti mug yin te/ ma 'ongs pa la sred pa yang srid pa la dga' ba'i 'dod chags dang ldan pa des mtshams sbyor ba'i phyir</text></item>
<item><p>270b2</p><section>mdo sde</section><text>srid pa'i 'gro ba rnams su mtshams sbyor bar 'gyur ro/ /de'i mtshams sbyor ba ni 'gro ba lnga po rnams su mtshams sbyor ba yin te/ blo gros chen po mtshams sbyor ba bcad pa la ni mtshams sbyor ba dang / mtshams sbyor ba ma yin</text></item>
<item><p>270b3</p><section>mdo sde</section><text>pa'i mtshan nyid gang yang med do/ /gzhan yang blo gros chen po gsum 'dus pa'i rkyen dang / bya ba'i sbyor ba la mngon par zhen pa rnam par shes pa rnams kyi mtshams sbyor ba bar chad med par 'byung ngo / /sbyor ba la mngon par zhen</text></item>
<item><p>270b4</p><section>mdo sde</section><text>pas srid pa'i mtshams sbyor bar 'gyur te/ gsum 'dus pa'i rkyen gyis rnam par shes pa spangs shing rnam par thar pa gsum mthong na/ mtshams sbyor ba thams cad mi 'byung ngo / /de nas bcom ldan 'das kyis don de nyid yang</text></item>
<item><p>270b5</p><section>mdo sde</section><text>bstan pa'i phyir tshigs su bcad pa 'di dag gsungs so/ /yang dag ma yin rnam rtog ni/ /mtshams sbyor mtshan nyid ces bya ste/ /de dag yang dag yongs shes na/ mtshams sbyor dra ba chod par 'gyur/ /dngos po rnams ni ma shes</text></item>
<item><p>270b6</p><section>mdo sde</section><text>pas/ /sgra yi rjes su 'dzin par byed/ /ji ltar dar gyi srin bu bzhin/ /mtshams sbyor dra bas rang la 'ching / /byis pa rnam rtog rab bcings pas/ /mtshams sbyor so sor rtog mi byed// // //</text></item>
<item><p>270b7</p><section>mdo sde</section><text>'phags pa lang kar gshegs pa rin po che'i mdo las/ bam po drug pa/ yang blo gros chen pos bcom ldan 'das la gsol pa/ bcom ldan 'das kyis ji skad du rnam par rtog pa gang dang gang gis dngos po gang dang gang</text></item>
<item><p>270b8</p><section>mdo sde</section><text>brtags pa de dang de dag ni kun brtags pa nyid de/ de dag la rang bzhin med pas kun brtags pa'i rang bzhin kho na'o zhes gang gsungs pa/ bcom ldan 'das gal te kun brtags pa'i rang bzhin tsam kho na ste/ dngos po'i</text></item>
<item><p>271a1</p><section>mdo sde</section><text>rang bzhin gyi mtshan nyid la ltos pa zhig ma lags na/ bcom ldan 'das kun nas nyon mongs pa dang / rnam par byang ba dngos po ma mchis par bka' stsal pa'i skyon du mi 'gyur ba lags sam/ chos thams</text></item>
<item><p>271a2</p><section>mdo sde</section><text>cad ni kun brtags pa'i rang bzhin nyid de dngos po ma mchis pa'i slad du'o/ /bcom ldan 'das kyis bka' stsal pa/ blo gros chen po de de bzhin te/ khyod kyis ji skad smras pa bzhin no/ /blo gros chen po ji ltar byis pa so</text></item>
<item><p>271a3</p><section>mdo sde</section><text>so'i skye bo rnams kyis dngos po'i rang bzhin du rnam par brtags pa ltar yang dag pa nyid ni de lta ma yin pas kun brtags pa'i rang bzhin de ni dngos po'i rang bzhin gyi mtshan nyid du yod pa ma yin te/ 'on kyang blo gros chen po</text></item>
<item><p>271a4</p><section>mdo sde</section><text>'phags pa rnams kyi ye shes kyis dngos po yod pa'i rang bzhin ji lta ba bzhin du 'phags pa'i ye shes dang / 'phags pa'i mthong ba dang / 'phags pa'i shes rab kyi mig gis dngos po'i rang bzhin de bzhin du rtogs so/ /blo gros</text></item>
<item><p>271a5</p><section>mdo sde</section><text>chen pos gsol pa/ bcom ldan 'das gal te 'phags pa rnams kyi 'phags pa'i ye shes dang / 'phags pa'i mthong ba dang / 'phags pa'i shes rab kyi mig gis lags kyi/ lha'i mig dang / sha'i mig gis dngos po'i</text></item>
<item><p>271a6</p><section>mdo sde</section><text>rang bzhin de bzhin du rtogs par mi 'gyur te/ byis pa so so'i skye bo dag gis ji ltar brtags pa de ltar ma lags na/ bcom ldan 'das ji ltar byis pa so so'i skye bo rnams kyi rnam par rtog pa ldog par 'gyur te/</text></item>
<item><p>271a7</p><section>mdo sde</section><text>'phags pa'i ngo bo nyid kyi dngos po khong du ma chud pa'i slad du'o/ /bcom ldan 'das de dag ni phyin ci log kyang ma lags/ phyin ci ma log pa yang ma lags so/ /de ci'i slad du zhe na/ 'di lta ste/ 'phags pa'i dngos po'i</text></item>
<item><p>271a8</p><section>mdo sde</section><text>ngo bo'i rang bzhin khong du ma chud pa dang / mchis pa dang / ma mchis pa dang bral ba'i mtshan nyid ma mthong ba'i slad du'o/ /bcom ldan 'das 'phags pa rnams ni 'di lta bu'i mthong bas de lta bu'i dngos po ltar rnam par brtags pa</text></item>
<item><p>271b1</p><section>mdo sde</section><text>bzhin du mthong bar mi 'gyur te/ rang gi mtshan nyid kyi spyod yul la spyod yul du mi bgyid pa'i slad du'o/ /bcom ldan 'das de dag la yang dngos po'i rang bzhin gyi mtshan nyid rnams kun brtags pa'i rang bzhin nyid bzhin du snang ste/</text></item>
<item><p>271b2</p><section>mdo sde</section><text>rgyu ma bstan pas rgyu ma mchis pa'i slad du 'di lta ste/ dngos po'i mtshan nyid kyi lta bar lhung bas spyod yul tha dad par 'gyur te/ de dag ji lta ba bzhin du ma lags pas 'di ltar thug pa ma mchis pa'i nongs par 'gyur te/ bcom ldan</text></item>
<item><p>271b3</p><section>mdo sde</section><text>'das dngos po'i rang bzhin gyi mtshan nyid khong du ma chud pa'i slad du'o/ /bcom ldan 'das rnam par rtog pa'i rang bzhin gyi rgyus dngos po'i rang bzhin gyi mtshan nyid ma lags na/ ji ltar kun du rtog pa de dag kun du rtog par mi 'gyur</text></item>
<item><p>271b4</p><section>mdo sde</section><text>zhing / yang dag pa ji lta ba bzhin du kun brtags lags par khong du chud par 'gyur/ bcom ldan 'das so sor rnam par rtog pa'i mtshan nyid kyang gzhan/ rang bzhin gyi mtshan nyid kyang gzhan te/ bcom ldan 'das rgyu mi mtshungs</text></item>
<item><p>271b5</p><section>mdo sde</section><text>na rnam par rtog pa dang / rang bzhin gyi mtshan nyid la de dag ci'i slad du so sor rnam par rtog par mi bgyid/ gzhan yang ci'i slad du byis pa so so'i skye bo rnams ni yang dag pa ji lta ba bzhin du mi rig ste/ 'on kyang sems can</text></item>
<item><p>271b6</p><section>mdo sde</section><text>rnams kyi rnam par rtog pa yongs su spang ba'i phyir kun brtags pa'i mtshan nyid bzhin no zhes bstan kyang yang dag pa yod pa ma yin no zhes gsungs/ bcom ldan 'das ci'i slad du sems can rnams kyis mchis pa dang ma mchis pa dang</text></item>
<item><p>271b7</p><section>mdo sde</section><text>mchis pa'i lta ba'i dngos po'i rang bzhin dang / 'phags pa'i ye shes kyi spyod yul la mngon par zhen pa dang / mchis pa'i lta bar lhung ba la mngon par zhen pa bzlog nas stong pa'i chos ni dngos po med do zhes gsungs shing 'phags pa'i</text></item>
<item><p>271b8</p><section>mdo sde</section><text>rang bzhin gyi dngos po bka' stsal/ bcom ldan 'das kyis bka' stsal pa/ blo gros chen po nga ni stong pa'i chos dngos po med par bshad pa yang ma yin/ yod pa'i lta bar lhung bas 'phags pa'i ye shes kyi rang bzhin gyi dngos po</text></item>
<item><p>272a1</p><section>mdo sde</section><text>bstan pa yang ma yin te/ 'on kyang sems can rnams kyi skrag pa'i gnas yongs su spang ba'i phyir sems can gang dag thog ma med pa'i dus nas dngos po'i rang bzhin gyi mtshan nyid la mngon par zhen pa/ 'phags pa'i ye</text></item>
<item><p>272a2</p><section>mdo sde</section><text>shes kyi dngos po'i rang bzhin la mtshan nyid du lta zhing mngon par zhen pa dag la stong pa nyid kyi chos bshad do/ /blo gros chen po ngas dngos po'i rang bzhin bstan pa ni med mod kyi/ blo gros chen po 'on kyang nga ni rang nyid kyis yang dag pa ji lta</text></item>
<item><p>272a3</p><section>mdo sde</section><text>ba bzhin du khong du chud pa/ stong pa nyid kyi chos la rab tu gnas shing nor pa'i mtshan nyid du lta ba yongs su spangs pas rang gi sems snang ba dang / dngos po dang / dngos po med par lta ba dang bral ba rnam par thar pa gsum gyi yang dag</text></item>
<item><p>272a4</p><section>mdo sde</section><text>pa ji lta ba bzhin du khong du chud pa'i phyag rgyas shin du btab cing dngos po'i rang bzhin rnams la so so rang gis rig pa'i blos so sor rab tu rtog cing gnas pas yod pa dang / med pa'i dngos por lta ba'i mtshan nyid yongs su</text></item>
<item><p>272a5</p><section>mdo sde</section><text>spangs pa yin no/ /gzhan yang blo gros chen po byang chub sems dpa' sems dpa' chen pos chos thams cad ma skyes pa'o zhes dam bca' bar mi bya'o/ /de ci'i phyir zhe na/ 'di lta ste/ dam bca' ba'i dngos po thams cad</text></item>
<item><p>272a6</p><section>mdo sde</section><text>dngos po med pa'i phyir dang / de'i rgyu las skye ba'i mtshan nyid kyi phyir chos thams cad ma skyes pa'o zhes dam bcas te smras na/ dam bcas pa de nyams par 'gyur ro/ /gang dam bcas pa des chos thams cad ma skyes pa'o zhes</text></item>
<item><p>272a7</p><section>mdo sde</section><text>dam bcas pa de nyams par 'gyur ba ni 'di ltar dam bca' ba yang ltos pa yod pa las skyes pa'i phyir ro/ /yang ma skyes pa zhes dam bcas pa de ni chos thams cad kyi nang du gtogs pa'i phyir ro/ /ma nyams pa'i mtshan</text></item>
<item><p>272a8</p><section>mdo sde</section><text>nyid ni mi skye ba'i phyir chos thams cad ma skyes pa zhes dam bcas na smra ba de nyams par 'gyur ro/ /blo gros chen po yod pa dang / med pa ma skyes par dam bcas pa'i dam bcas pa de ni dngos po thams cad kyi nang du gtogs</text></item>
<item><p>272b1</p><section>mdo sde</section><text>pas yod pa dang med pa'i mtshan nyid mi dmigs so/ /blo gros chen po gal te dam bcas pa ma skyes pa des dngos po thams cad ma skyes pa'o zhes dam bca' bar byed na/ de lta na yang dam bcas pa las nyams par 'gyur te/</text></item>
<item><p>272b2</p><section>mdo sde</section><text>'di ltar yod pa dang med pa'i dngos po'i mtshan nyid ni mi skye ba'i phyir dam bca' bar mi bya'o/ /yan lag lnga dang ldan pa'i smra ba ni nyes pa mang po'i phyir dang / phan tshun rgyu tha dad pa'i mtshan nyid kyi phyir dang / byas pa'i phyir yan</text></item>
<item><p>272b3</p><section>mdo sde</section><text>lag rnams dam bca' bar mi bya'o/ /'di lta ste/ chos thams cad ma skyes pa dang / de bzhin du chos thams cad stong pa dang / rang bzhin med pa'o zhes dam bca' bar mi bya mod kyi/ blo gros chen po 'on kyang byang chub sems</text></item>
<item><p>272b4</p><section>mdo sde</section><text>dpa' sems dpa' chen pos chos thams cad sgyu ma dang / rmi lam lta bu bstan par bya ste/ snang ba dang / mi snang ba'i mtshan nyid kyi phyir lta ba dang / blo slu bar byed pa'i phyir chos thams cad sgyu ma dang / rmi lam lta bu'i ngo bo</text></item>
<item><p>272b5</p><section>mdo sde</section><text>nyid du bstan par bya'o/ /gzhan du na byis pa so so'i skye bo rnams skrag pa'i gnas spang bar bya ba'i phyir dang / blo gros chen po byis pa so so'i skye bo rnams yod pa dang / med pa'i lta bar lhung ba de dag skrag par mi 'gyur zhing</text></item>
<item><p>272b6</p><section>mdo sde</section><text>theg pa chen po las ring du mi 'gyur bar bya ba'i phyir ro/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /rang bzhin med pas brjod du med/ /dngos po med cing mtshams</text></item>
<item><p>272b7</p><section>mdo sde</section><text>sbyor med/ /'di dag ro bzhin byis pa yi/ /log pa'i blo yis rnam par brtags/ /chos rnams thams cad ma skyes pa/ /de ni mu stegs gzhung ma yin/ /mthar ni skye ba gang yang med/ /dngos po rkyen gyis bsgrubs pa'o/ /</text></item>
<item><p>272b8</p><section>mdo sde</section><text>chos rnams thams cad ma skyes pas/ /blo ldan mtshan mar 'dzin mi byed/ /dam bcas rgyu las skyes pa'i phyir/ /mkhas pa dag gis yongs su spong / /ji ltar rab rib mig can gyis/ /skra shad mtshan nyid log par mthong / /</text></item>
<item><p>273a1</p><section>mdo sde</section><text>de bzhin dngos por mngon zhen pa'ang / /byis pas log par rnam par brtags/ /ji tsam srid gsum nyer 'dogs pa/ /dngos po'i rang bzhin yod ma yin/ /dngos po'i rang bzhin nyer btags pas/ /rtog pa</text></item>
<item><p>273a2</p><section>mdo sde</section><text>can rnams rtog par byed/ /mtshan dngos tshig ni rnam bzhag pas/ /yid 'khrug rab tu g.yos par 'gyur/ /rgyal sras rnam rtog de dag las/ /shin du 'das shing yongs su spangs/ /chu ma yin la chur 'dzin pa/ /de ni skom</text></item>
<item><p>273a3</p><section>mdo sde</section><text>gyi sred las skyes/ /byis pa de bzhin nor bar 'gyur/ /'phags pas mthong ba de lta min/ /'phags pa'i mthong ba yongs dag ste/ /rnam thar ting nge 'dzin las skyes/ /skye dang 'jig pa rab spangs te/ /snang ba med la rab</text></item>
<item><p>273a4</p><section>mdo sde</section><text>tu spyod/ /snang ba med la rnal 'byor pas/ /dngos dang dngos med pa yang med/ /dngos dang dngos med mnyam pa na/ /de la 'phags pa'i 'bras bu skye/ /ji ltar dngos po dngos med dang / /mnyam pa nyid du ji ltar 'gyur/ /sems</text></item>
<item><p>273a5</p><section>mdo sde</section><text>kyis de ni ma shes pas/ /phyi dang nang ni rab tu g.yos/ /nam zhig de ni 'jig byed na/ /sems kyis mnyam pa nyid kyang mthong / /de nas blo gros chen pos bcom ldan 'das la 'di skad ces gsol to/ /bcom ldan 'das</text></item>
<item><p>273a6</p><section>mdo sde</section><text>bcom ldan 'das kyis ji skad du nam dmigs par bya ba'i dngos po shes pas mi dmigs pa de na btags pa tsam du rnam par gzhag pa yin te/ rnam par gzhag pa'i gzung ba med pas 'dzin pa yang med pa yin no/ /'dzin</text></item>
<item><p>273a7</p><section>mdo sde</section><text>pa med pa'i phyir shes pa yang mi 'jug ste/ btags pa'i ming tsam mo zhes gsungs na/ bcom ldan 'das ci dngos po rnams kyi rang dang spyi'i mtshan nyid tha dad pa dang tha dad pa ma lags par khong du ma chud pa'i slad du shes</text></item>
<item><p>273a8</p><section>mdo sde</section><text>pas mi dmigs lags sam/ 'on te rang dang spyi'i mtshan nyid sna tshogs kyis dngos po'i ngo bo nyid zil du rlag pa'i slad du shes pas mi dmigs lags sam/ de ste ri brag dang / rtsig pa dang / sa dang / chu dang / me dang / rlung gis</text></item>
<item><p>273b1</p><section>mdo sde</section><text>bar du chod pa'i slad du shes pas mi dmigs lags sam/ ha cang thag ring ba dang / nye ba nyid du shes pas mi dmigs lags sam/ 'on te rgan po dang / byis pa dang / long ba rnams dbang po dang mi ldan pa'i slad du shes pas</text></item>
<item><p>273b2</p><section>mdo sde</section><text>mi dmigs lags/ bcom ldan 'das gal te rang dang spyi'i mtshan nyid tha dad pa dang / tha dad pa ma lags pa khong du chud pa'i slad du shes pas mi dmigs pa zhig lags na ni de shes pas zhes mi brjod kyi/ mi shes pa zhes bgyi</text></item>
<item><p>273b3</p><section>mdo sde</section><text>ste/ don mchis kyang mi dmigs pa'i slad du'o/ /de ste rang dang spyi'i mtshan nyid sna tshogs kyis dngos po'i ngo bo nyid zil du rlag pa'i slad du shes pas mi dmigs pa zhig lags na ni de yang mi shes pa ste/ shes pa ma lags</text></item>
<item><p>273b4</p><section>mdo sde</section><text>so/ /bcom ldan 'das shes bya mchis pa'i slad du shes pa 'byung gi/ dngos po ma mchis pa las ni ma lags te shes bya dang ldan pa'i slad du shes pa zhes bgyi'o/ /de ste ri brag dang / rtsig pa dang / sa dang / chu dang / me dang / /rlung</text></item>
<item><p>273b5</p><section>mdo sde</section><text>gis chod pa rnams dang / rgyang ring po dang / nye ba dang / rgan po dang / byis pa dang / long bar gyur pas dbang po rnams ma tshang bar gyur pa'i slad du shes pas mi dmigs pa lags na ni/ de yang shes pa zhes mi bgyi bas mi shes pa</text></item>
<item><p>273b6</p><section>mdo sde</section><text>lags te/ dngos po mchis kyang mi dmigs pa'i slad du'o/ /bcom ldan 'das kyis bka' stsal pa/ blo gros chen po de ni de ltar mi shes pa ma yin te/ shes pa yin pas mi shes pa ma yin no/ /ngas de la ldem por dgongs te/ nam</text></item>
<item><p>273b7</p><section>mdo sde</section><text>dmigs pa'i dngos po shes pas mi dmigs pa de na btags pa tsam du rnam par gzhag pa yin no zhes ma bshad de/ rang gi sems snang ba tsam du khong du ma chud pas yod pa dang med pa las phyi rol gyi dngos po dang dngos po</text></item>
<item><p>273b8</p><section>mdo sde</section><text>med pa srid par shes pas dngos po mi dmigs pa'i phyir shes pa shes bya la mi 'jug go rnam par thar pa gsum gyi rjes su shes pa yang mi dmigs te/ rtog pa can thog ma med pa'i dus nas dngos po dang dngos po med par</text></item>
<item><p>274a1</p><section>mdo sde</section><text>spros pa'i bag chags kyis bsgos pa'i blo can rnams kyis de ltar shes pa ma yin no/ /shes pa des de dag ma shes pa'i phyir phyi rol gyi dngos po rnams kyi mtshan nyid kyi rang bzhin la dngos po med do zhes rnam par rtog</text></item>
<item><p>274a2</p><section>mdo sde</section><text>pa mi spong gi/ rang gi sems snang ba tsam rnam par 'jog pas bdag dang bdag gi mtshan nyid du 'dzin pa la mngon par zhen te/ rang gi sems snang ba tsam du ma chud pas shes pa dang shes bya la so sor rnam par rtog ste/ rnam par</text></item>
<item><p>274a3</p><section>mdo sde</section><text>rtog pa'i phyir phyi rol gyi dngos po dngos po med par so sor rnam par brtags kyang mi dmigs pas chad par lta ba rab tu rten to/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs</text></item>
<item><p>274a4</p><section>mdo sde</section><text>so/ /dmigs bya dag ni yod bzhin du/ /shes pa so sor mi rtog pa/ /de ni shes min mi shes par/ /rtog ge pa yis bshad pa yin/ /tha dad min pa'i mtshan nyid dang / /chod pa dang ni nye ring dag /ci ste shes pas mi rtogs na/ /de ni log pa'i</text></item>
<item><p>274a5</p><section>mdo sde</section><text>shes pa yin/ /rgan po byis pa ldongs gyur dag /shes bya yang dag yod bzhin du/ /shes pa rnams ni mi skye ba/ /de yang log pa'i shes pa yin/ /gzhan yang blo gros chen po byis pa so so'i skye bo rnams thog ma med pa'i dus kyi</text></item>
<item><p>274a6</p><section>mdo sde</section><text>yang dag pa ma yin pa'i gnas ngan len gyi log pa'i rnam par rtog pas yongs su bsgyur zhing / yongs su bsgyur ba'i tshe rang gi grub pa'i mtha'i tshul dang / bshad pa'i tshul la mi mkhas pas rang gi sems snang ba la phyi rol gyi</text></item>
<item><p>274a7</p><section>mdo sde</section><text>dngos po'i mtshan nyid du mngon par zhen pa'i phyir thabs kyis brjod pa la mngon par zhen cing / rang gi grub pa'i mtha'i mtha' bzhi rnam par dag pa'i tshul gyi mtshan nyid rnam par 'byed pa la mi mkhas so/ /blo gros chen pos bcom</text></item>
<item><p>274a8</p><section>mdo sde</section><text>ldan 'das la gsol pa/ ji ltar bcom ldan 'das kyis bka' stsal pa bzhin no/ /bcom ldan 'das ci nas kyang bdag dang byang chub sems dpa' sems dpa' chen po gzhan rnams tshul rnam pa gnyis la mkhas pas ma 'ongs</text></item>
<item><p>274b1</p><section>mdo sde</section><text>pa'i dus na so so'i skye bo dang / nyan thos dang / rang sangs rgyas kyi theg pa rnams kyis glags rnyed par mi 'gyur ba'i bshad pa'i tshul dang / grub pa'i tshul bdag la bshad du gsol/ bcom ldan 'das kyis bka' stsal pa/ blo gros</text></item>
<item><p>274b2</p><section>mdo sde</section><text>chen po legs so legs so/ /de'i phyir legs par nyon la yid la zung shig dang ngas khyod la bshad do/ /blo gros chen pos bcom ldan 'das la gsol pa/ de bzhin du 'tshal lo zhes bka' mnyan pa dang / bcom ldan 'das kyis blo</text></item>
<item><p>274b3</p><section>mdo sde</section><text>gros chen po la 'di skad ces bka' stsal to/ /dus gsum gyi de bzhin gshegs pa rnams kyi chos kyi tshul rnam pa gnyis yod de/ 'di lta ste/ bstan pa'i tshul dang / rang gi grub pa'i mtha'i tshul lo/ /de la bstan pa'i tshul ni 'di lta</text></item>
<item><p>274b4</p><section>mdo sde</section><text>ste/ sems can rnams kyi sems kyi mos pa ji lta ba bzhin du tshogs sna tshogs kyi mdo sde bshad pa ste/ de ni bstan pa'i tshul zhes bya'o/ /de la rang gi grub pa'i mtha'i tshul ni 'di lta ste/ rnal 'byor pa rnams rang gi sems snang</text></item>
<item><p>274b5</p><section>mdo sde</section><text>ba'i rnam par rtog pa sna tshogs yongs su spangs nas/ 'di lta ste/ gcig pa dang / tha dad pa dang / gnyi ga dang / gnyi ga ma yin pa'i phyogs su ma lhung ba/ sems dang / yid dang / yid kyi rnam par shes pa thams cad las shin du 'das</text></item>
<item><p>274b6</p><section>mdo sde</section><text>pa/ so so rang gis rig pa 'phags pa'i spyod yul/ rgyu dang / rigs pa dang / lta ba'i mtshan nyid dang bral ba/ mu stegs can dang / nyan thos dang / rang sangs rgyas kyi theg pa pa mtha' gnyis su lhung ba thams cad kyis mi shes pa</text></item>
<item><p>274b7</p><section>mdo sde</section><text>de ni ngas rang gi grub pa'i mtha'i tshul gyi chos so zhes bshad do/ /blo gros chen po de ni rang gi grub pa'i mtha'i tshul dang / bstan pa'i tshul gyi mtshan nyid ces bya ste/ de la khyod dang byang chub sems dpa' sems dpa' chen po</text></item>
<item><p>274b8</p><section>mdo sde</section><text>gzhan dag gis bsgrub cing bslab par bya'o/ /de nas bcom ldan 'das kyis don de nyid yang bstan pa'i phyir tshigs su bcad pa 'di gsungs so/ /nga yi tshul ni rnam gnyis te/ /grub pa'i mtha' dang bstan pa'o/ /byis pa</text></item>
<item><p>275a1</p><section>mdo sde</section><text>rnams la brjod pa bshad/ /rnal 'byor pa la grub mtha'o/ /de nas byang chub sems dpa' blo gros chen pos bcom ldan 'das la 'di skad ces gsol to/ /bcom ldan 'das ji ltar bcom ldan 'das kyis dus gcig</text></item>
<item><p>275a2</p><section>mdo sde</section><text>gi tshe 'di skad du 'jig rten rgyang pan pa'i smra ba dang / spobs pa can sna tshogs la bslab cing bsnyen par mi bya'o/ /de la slob cing bsnyen na zang zing sdud de chos sdud pa ma yin no/ /zhes gsungs na/ bcom ldan 'das ci'i slad du de skad</text></item>
<item><p>275a3</p><section>mdo sde</section><text>ces bka' stsal/ bcom ldan 'das kyis bka' stsal pa/ blo gros chen po 'jig rten rgyang pan pa rnams ni sna tshogs pa'i tshig gi tshogs dang / rgyu dang rkyen dang / dpe rnams sdud cing 'god pa dag gis byis pa so so'i skye bo rnams slu</text></item>
<item><p>275a4</p><section>mdo sde</section><text>zhing rnam par rmongs par byed pas yang dag pa de kho na'i rang gi tshul la 'jug par mi byed la chos thams cad khong du mi chud de/ phyin ci log tu rnam par rtog pas mtha' gnyis su lhung ba dang / byis pa dag shin du rmongs par byed cing</text></item>
<item><p>275a5</p><section>mdo sde</section><text>bdag nyid kyis yang rnam par 'jig pas 'gro ba rnams su mtshams sbyor gyi/ rnam par grol na mi 'thob ste/ rang gi sems snang ba tsam du khong du ma chud cing phyi rol gyi dngos po'i rang bzhin ma spangs pa dang / rnam par rtog pa la</text></item>
<item><p>275a6</p><section>mdo sde</section><text>mngon par zhen pas so/ /de lta bas na 'jig rten rgyang pan pa spobs pa sna tshogs can ni skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / 'khrugs pa las yongs su mi 'grol</text></item>
<item><p>275a7</p><section>mdo sde</section><text>te/ yongs su slu zhing shin du rmongs par byed pa yin no/ /blo gros chen po brgya byin lha'i dbang po bstan bcos mang po la mkhas pas bdag nyid kyis sgra'i bstan bcos byas pa las 'jig rten rgyang pan pa de'i slob ma klu'i</text></item>
<item><p>275a8</p><section>mdo sde</section><text>gzugs dang cha byad 'dzin pa zhig brgya byin lha'i dbang po'i gnas su song nas/ 'di skad du dam bcas so/ /bdag khyod dang chos smra bar bya ste/ gal te khyod kyis bdag ma thub par gyur na ni khyod kyi rtsibs stong dang ldan pa'i</text></item>
<item><p>275b1</p><section>mdo sde</section><text>'khor lo gzhig par bya'o/ /bdag pham par gyur na ni mgo re re nas bcad de pham pa'i nyes pa khas blang ngo zhes dam bcas nas chos smras pa las brgya byin lha'i dbang po pham par byas te/ 'khor lo rtsibs stong dang ldan pa bshig nas</text></item>
<item><p>275b2</p><section>mdo sde</section><text>slar mi'i 'jig rten 'dir 'ongs so/ /de ltar blo gros chen po 'jig rten rgyang pan pa rgyu dang dpe sna tshogs bkod pas 'di ltar tha na byol song du gyur pas kyang tshig gi tshogs rnam pa sna tshogs kyis lha dang lha ma yin rnams</text></item>
<item><p>275b3</p><section>mdo sde</section><text>shin du rmongs par byed cing / skye ba dang / 'jig pa'i lta ba la rab tu 'god par byed na/ mi rnams lta smos kyang ci dgos/ de lta bas na blo gros chen po 'jig rten rgyang pan pa rnams yongs su spang bar bya ste/ sdug bsngal skye ba'i</text></item>
<item><p>275b4</p><section>mdo sde</section><text>rgyu 'thob par byed pas bslab cing bsnyen par mi bya'o/ /blo gros chen po 'jig rten rgyang pan pa rnams ni lus dang blos yul dmigs pa tsam du ston to/ /blo gros chen po 'jig rten rgyang pan pa de dag stong phrag brgya yod de/ phyi</text></item>
<item><p>275b5</p><section>mdo sde</section><text>ma'i dus lnga brgya tha ma la bstan pa bsdus pa rnams 'jig par byed cing rtog ge ngan pa'i rgyu dang / lta ba rnams rgyas par 'gyur ba na slob ma ngan pa rnams yongs su 'dzin par byed do/ /'di ltar blo gros chen po 'jig rten</text></item>
<item><p>275b6</p><section>mdo sde</section><text>rgyang pan pa bsdus pa 'jig par byed pa rnams ni tshig gi tshogs dang / rgyu dang / dpe sna tshogs bkod pas mu stegs kyi dngos po rjod cing rang gi rkyen la mngon par zhen pas rang gi tshul yod pa ma yin no/ /blo gros chen po mu</text></item>
<item><p>275b7</p><section>mdo sde</section><text>stegs can de dag la rang gi tshul gyi bstan bcos med pas gzhan dag la 'jig rten rgyang pan pa rnams dngos po'i sgo brgya stong du ma tshad med pa rnams rgya cher ston par byed de/ rang gi tshul yod pa ma yin pa dang / blun zhing</text></item>
<item><p>275b8</p><section>mdo sde</section><text>gti mug pa 'jig rten rgyang pan pa yin par rang gis mi shes so/ /de la blo gros chen pos bcom ldan 'das la 'di skad ces gsol to/ /bcom ldan 'das gal te mu stegs can 'jig rten rgyang pan pa rnams tshig gi</text></item>
<item><p>276a1</p><section>mdo sde</section><text>tshogs dang / rgyu dang / dpe sna tshogs su 'brel pas rang gi tshul ma mchis te/ rang gi dngos po la mngon par zhen pa lags na ni/ bcom ldan 'das kyang 'jig rten rgyang pan pa nyid ston te/ 'di ltar phyogs tha dad pa</text></item>
<item><p>276a2</p><section>mdo sde</section><text>sna tshogs nas 'dus pa'i 'khor lha dang / mi dang lha ma yin rnams la tshig gi tshogs rnam pa sna tshogs tshad ma mchis pa rnams kyis rgya cher gsung bas/ de yang rang gi tshul ma mchis pa ma lags sam/ mu stegs can gyi shes</text></item>
<item><p>276a3</p><section>mdo sde</section><text>pa dang / tha snyad brjod pa'i grangs su mchi ba ma lags sam/ bcom ldan 'das kyis bka' stsal pa/ blo gros chen po nga ni 'jig rten rgyang pan mi 'chad de 'ong ba dang 'gro ba med pas 'ong ba med pa dang / 'gro ba med pa 'ba'</text></item>
<item><p>276a4</p><section>mdo sde</section><text>zhig tu ston te/ blo gros chen po 'ong ba zhes bya ba ni 'gro ba rnams 'dus pa las skye ba'o/ /'gro ba zhes bya ba ni rnam par 'jig pa ste/ 'gro ba med pa dang / 'ong ba med pa ni mi skye mi 'jig pa yin no/ /blo gros chen po ngas bshad pa'i</text></item>
<item><p>276a5</p><section>mdo sde</section><text>chos rnams ni 'jig rten rgyang pan par lhung ba dang / rnam par rtog pa'i grangs su gtogs pa ma yin te/ de ci'i phyir zhe na/ 'di lta ste/ phyi rol gyi dngos po dang / dngos po med pa la mngon par ma zhen cing rang gi sems snang ba tsam</text></item>
<item><p>276a6</p><section>mdo sde</section><text>la gnas pas mtha' gnyis kyi rnam par rtog pas mi g.yos la mtshan ma'i spyod yul dngos po med pa dang / rang gi sems snang ba tsam du khong du chud pas rang gi sems snang ba'i rnam par rtog pa mi skye ste/ rnam par rtog pa</text></item>
<item><p>276a7</p><section>mdo sde</section><text>mi skye ba ni stong pa dang / mtshan ma med pa dang / mngon par 'du bya ba med pa'i rnam par thar pa gsum la zhugs pas rnam par grol ba zhes bya'o/ /blo gros chen po ngas mngon par dran pa dus gcig gi tshe sa phyogs shig na 'dug</text></item>
<item><p>276a8</p><section>mdo sde</section><text>pa na bram ze'i 'jig rten rgyang pan pa zhig nga ga la ba der 'ongs nas rab tu dben pa mi 'dri bar nga la 'di skad ces zer ro/ /kye gau ta ma thams cad byas pa yin nam/ ngas de'i tshe 'di skad du kye bram ze thams cad byas pa zhes zer ba</text></item>
<item><p>276b1</p><section>mdo sde</section><text>'di ni 'jig rten rgyang pan pa dang po'o/ /des yang dris pa/ thams cad ma byas pa yin nam/ ngas yang 'di skad du thams cad byas pa ma yin pa 'di ni 'jig rten rgyang pan pa gnyis pa yin no zhes smras so/ /des yang dris pa/ thams</text></item>
<item><p>276b2</p><section>mdo sde</section><text>cad rtag pa 'am/ thams cad mi rtag pa 'am/ thams cad skye ba 'am/ thams cad mi skye ba 'am/ ngas de'i tshe 'di skad du de dag ni 'jig rten rgyang pan pa drug pa'o zhes smras so/ /blo gros chen po des yang 'di skad du thams cad gcig pa</text></item>
<item><p>276b3</p><section>mdo sde</section><text>'am thams cad tha dad pa 'am/ thams cad gnyi ga 'am/ thams cad gnyi ga ma yin pa 'am/ thams cad rgyu sna tshogs las skye ba snang bar gyur pa 'am zhes dris pa dang / ngas de'i tshe 'di skad du de dag ni 'jig rten rgyang pan pa bcu gcig</text></item>
<item><p>276b4</p><section>mdo sde</section><text>pa'o zhes smras so/ /blo gros chen po des yang 'di skad du kye thams cad lung du ma bstan pa zhig yin nam/ thams cad lung du bstan pa zhig yin nam/ bdag yod pa zhig gam/ bdag med pa zhig gam/ 'jig rten 'di med pa zhig</text></item>
<item><p>276b5</p><section>mdo sde</section><text>gam/ 'jig rten pha rol yod pa zhig gam/ 'jig rten pha rol med pa zhig gam/ rnam par grol ba yod pa zhig gam/ rnam par grol ba med pa zhig gam/ thams cad skad cig pa 'am/ thams cad skad cig pa ma yin pa 'am/</text></item>
<item><p>276b6</p><section>mdo sde</section><text>nam mkha' 'am/ so sor brtags pa ma yin pa'i 'gog pa 'am/ mya ngan las 'das pa 'am/ kye gau ta ma byas pa 'am/ ma byas pa 'am/ bar ma do'i srid pa yod pa zhig gam/ bar ma do'i srid pa med pa zhig gam dris pa dang /</text></item>
<item><p>276b7</p><section>mdo sde</section><text>blo gros chen po ngas de'i tshe 'di skad ces/ kye bram ze de skad du smra ba de dag thams cad ni 'jig rten rgyang pan pa yin pas ngas bstan pa ma yin gyi/ khyod kyi 'jig rten rgyang pan pa yin no zhes smras so/ /bram ze nga ni thog ma med</text></item>
<item><p>276b8</p><section>mdo sde</section><text>pa'i dus nas yang dag pa ma yin pa rnam par rtog pa'i bag chags sna tshogs kyi gnas ngan len rnams srid pa gsum gyi rgyu yin pa dang / rang gi sems snang ba tsam du khong du ma chud pas rnam par rtog pa byung nas phyi rol gyi</text></item>
<item><p>277a1</p><section>mdo sde</section><text>dngos po la dmigs par byed pa 'ba' zhig ston gyi/ ji ltar mu stegs can dag bdag dang / dbang po rnams dang / don gsum 'dus pa las shes pa skye ba lta bur nga ni de lta bu ma yin no/ /bram ze nga ni rgyur smra ba yang</text></item>
<item><p>277a2</p><section>mdo sde</section><text>ma yin/ rgyu med par smra ba yang ma yin kyi/ rnam par rtog pa gzung ba dang / 'dzin pa'i dngos po tsam la rten cing 'brel bar 'byung ba zhes nye bar 'dogs te/ khyod dang gang dag bdag tu 'dzin par lhung ba'i rgyun chad dag gis shes par</text></item>
<item><p>277a3</p><section>mdo sde</section><text>bya ba ma yin no/ /blo gros chen po mya ngan las 'das pa dang / nam mkha' dang / 'gog pa dag rnam pa gsum du yod pa ma yin gyi/ grangs tsam du gsum yod par zad do/ /gzhan yang blo gros chen po de'i tshe bram ze 'jig rten rgyang</text></item>
<item><p>277a4</p><section>mdo sde</section><text>pan pa nga la 'di skad ces zer ro/ /kye mi shes pa dang / sred pa dang / las kyi rgyu'i phyir srid pa gsum yod par gyur pa 'am/ 'on kyang rgyu med pa las yin/ ngas de'i tshe 'di skad ces 'di gnyi ga yang 'jig rten rgyang pan pa'o zhes</text></item>
<item><p>277a5</p><section>mdo sde</section><text>smras so/ /des yang 'di skad du kye dngos po thams cad rang dang spyi'i mtshan nyid du gtogs pa zhig yin nam/ zhes dris pa dang / nga yang 'di skad du 'di yang 'jig rten rgyang pan pa nyid yin te/ bram ze ji tsam du yid rnam par g.yos</text></item>
<item><p>277a6</p><section>mdo sde</section><text>pa dang / phyi rol gyi don la mngon par zhen cing rnam par rtog pa de dag thams cad kyang 'jig rten rgyang pan pa'o zhes smras so/ /gzhan yang blo gros chen po de'i tshe bram ze 'jig rten rgyang pan pas nga la yang dris pa/ kye 'jig</text></item>
<item><p>277a7</p><section>mdo sde</section><text>rten rgyang pan pa ma yin pa 'ga' lta yod dam/ bdag ni mu stegs can thams cad kyi gtso bo yin te/ tshig gi tshogs dang / rgyu dang / dpe sna tshogs kyi bkod pa dag ston pa'o/ /ngas yang 'di skad du/ kye bram ze yod de/</text></item>
<item><p>277a8</p><section>mdo sde</section><text>khyod la yod pa ni ma yin no/ /grub pa'i mtha' med pa yang ma yin/ ston pa yang ma yin/ sna tshogs kyi tshig gi tshogs mi ston pa yang ma yin/ rgyu dang dpe mi 'god pa yang ma yin no zhes smras so/ /bram zes smras pa/</text></item>
<item><p>277b1</p><section>mdo sde</section><text>'jig rten rgyang pan ma yin pa dang / grub pa'i mtha' med pa yang ma yin pa dang / mi ston pa yang ma yin pa de lta bu yin/ ngas de'i tshe 'di skad du bram ze 'jig rten rgyang pan ma yin pa yod de/ mu stegs can khyed rnams kyis</text></item>
<item><p>277b2</p><section>mdo sde</section><text>shes par mi nus te/ 'di ltar pha rol gyi dngos po la yang dag pa ma yin pa rnam par rtog pa'i spros pas mngon par zhen pa'i phyir ro/ /'di lta ste rnam par rtog pa mi skye zhing yod pa dang med pa rang gi sems snang ba tsam du khong du</text></item>
<item><p>277b3</p><section>mdo sde</section><text>chud pas rnam par rtog pa mi skye ba dang / phyi rol gyi yul la 'dzin pa med cing rnam par rtogs pa rab tu zhi ba de ni 'jig rten rgyang pan ma yin pa zhes bya ste/ 'di ni nga'i chos yin pas khyod la yod pa ma yin no/ /kye bram ze mdor</text></item>
<item><p>277b4</p><section>mdo sde</section><text>bsdus te bstan na rnam par shes pa de 'ong ba dang / 'gro ba dang / shi 'pho ba dang / skye ba dang / bde ba dang / sdug bsngal ba dang / bya ba dang / lta ba dang / reg pa dang / mtshan nyid sna tshogs la mngon par zhen pa dang / 'dus te 'tshams sbyor</text></item>
<item><p>277b5</p><section>mdo sde</section><text>ba dang / sred pa dang / rgyu la mngon par zhen pa ste/ kye bram ze 'di lta bu la sogs pa de dag thams cad ni khyod la sogs pa'i 'jig rten rgyang pan yin te nga la yod pa ni ma yin no/ /blo gros chen po bram ze 'jig rten rgyang pan pas</text></item>
<item><p>277b6</p><section>mdo sde</section><text>dris pa la ngas de skad du lan btab pa dang / de cang mi smra bar gyur te/ lan med pas slar song ngo / /de rang gi tshul gyi gnas la sems shing 'di skad du dge sbyong shAkya'i bu ni tshul las shin du 'das pas na skye ba med pa dang / mtshan ma</text></item>
<item><p>277b7</p><section>mdo sde</section><text>med pa dang / rgyu med pa dang / rang gi rnam par rtog pa snang ba'i mtshan nyid khong du chud pas rnam par rtog pa mi skye bar smra'o snyam mo/ /blo gros chen po 'di ni khyod kyis sngar nga la ci'i slad du 'jig rten rgyang pan pa spobs pa sna tshogs</text></item>
<item><p>277b8</p><section>mdo sde</section><text>can la slob cing bsten la zang zing sdud de/ chos sdud pa ma yin no zhes bka' stsal ces dris pa'i'o/ /blo gros chen pos bcom ldan 'das la gsol pa/ bcom ldan 'das zang zing sdud pa dang / chos shes bgyi ba'i tshig</text></item>
<item><p>278a1</p><section>mdo sde</section><text>gi don ji lta bu lags/ bcom ldan 'das kyis bka' stsal pa/ blo gros chen po khyod kyis ma 'ongs pa'i sems can rnams kyi phyir tshig gi don 'di lta bu sems shing 'dri ba legs so legs so/ /de'i phyir shin du legs par</text></item>
<item><p>278a2</p><section>mdo sde</section><text>nyon la yid la zung shig dang ngas khyod la bshad do/ /blo gros chen pos bcom ldan 'das la gsol pa/ de bzhin du 'tshal lo zhes bka' mnyan pa dang / bcom ldan 'das kyis bka' stsal pa/ blo gros chen po 'di lta ste/ zang zing zhes</text></item>
<item><p>278a3</p><section>mdo sde</section><text>bya ba ni len pa dang / gtong ba dang / reg pa dang / myang ba dang / phyi rol gyi yul la mngon par zhen pa dang / mtha' gnyis kyi lta bar lhung ba dang / yang sdug bsngal gyi phung po bskyed pa dang / skye ba dang / rga ba dang / na ba dang / 'chi ba dang / mya ngan dang /</text></item>
<item><p>278a4</p><section>mdo sde</section><text>smre sngags 'don pa dang / 'khrug pa rnams te/ de lta bu'i sgyu ma rnams ni sred pa las byung bas/ de'i phyir 'jig rten rgyang pan slob cing sten pa rnams dang / 'jig rten rgyang pan pa rnams ni nga dang sangs rgyas gzhan dag gis kyang zang</text></item>
<item><p>278a5</p><section>mdo sde</section><text>zing zhes brjod de/ 'di ni zang zing sdud cing chos sdud pa ma yin pa zhes bya'o/ /blo gros chen po chos sdud pa gang zhe na/ 'di lta ste/ rang gi sems snang ba tsam du legs par rtogs shing khong du chud pa dang / gang zag dang chos bdag med pa'i</text></item>
<item><p>278a6</p><section>mdo sde</section><text>mtshan nyid thob pas rnam par rtog pa mi skye ba dang / sa rnams la gong nas gong du shin du mkhas pas sems dang yid dang / yid kyi rnam par shes pa ldog pa dang / sangs rgyas thams cad kyi ye shes dang / dbang bskur ba phun sum tshogs</text></item>
<item><p>278a7</p><section>mdo sde</section><text>pa dang / mthar thugs pa med pa'i gnas bcu yongs su gzung ba dang / chos thams cad la rtsol ba med par dbang byed pa ni chos shes bya ste/ de ni 'di lta ste/ lta ba thams cad dang / spros pa thams cad dang / rnam par rtog pa thams cad dang /</text></item>
<item><p>278a8</p><section>mdo sde</section><text>dngos po thams cad dang / mtha' gnyis thams cad du mi ltung ngo / /blo gros chen po mu stegs can byis pa rnams ni phal cher rtag pa dang / chad pa'i mtha' gnyis su ltung gi mkhas pa rnams ni ma yin no/ /de la rgyu med par smra ba</text></item>
<item><p>278b1</p><section>mdo sde</section><text>yongs su bzung bas ni rtag par lta ba 'byung ngo / /phyi rol gyi rgyu 'jig cing rgyu dang rkyen dngos po med par mthong ba las ni chad par lta ba 'byung ste/ blo gros chen po de ni skye ba dang / gnas pa dang / 'jig pa mi mthong ba'i phyir chos</text></item>
<item><p>278b2</p><section>mdo sde</section><text>shes bya'o/ /blo gros chen po de ni zang zing dang chos shes bya ste/ de la khyod dang byang chub sems dpa' sems dpa' chen po gzhan dag gis bslab par bya'o/ /de nas bcom ldan 'das kyis don de nyid yang bstan pa'i phyir</text></item>
<item><p>278b3</p><section>mdo sde</section><text>tshigs su bcad pa 'di dag gsungs so/ /'jig rten rgyang pan thams cad ni/ /mu stegs can gyis bshad de brdzun/ /rnam rtog byed dang bya bar mthong / /de la rang gi grub mtha' med/ /nga yi grub mtha' 'di 'ba' shig /byed dang bya</text></item>
<item><p>278b4</p><section>mdo sde</section><text>ba yongs su spangs/ /'jig rten rgyang pan rnam bral ba/ /slob ma rnams la rab tu bshad/ /sems tsam de ni mi dmigs pas/ /sems gnyis so sor rtog mi byed/ /gzung dang 'dzin pa dngos med de/ /rtag chad gnyi ga yongs</text></item>
<item><p>278b5</p><section>mdo sde</section><text>su spangs/ /ji srid sems ni 'jug pa'i bar/ /de srid 'jig rten rgyang pan yin/ /rnam par rtog pa mi 'jug na/ /des ni rang gi sems mthong ngo / /'ong tshe dngos po skye zhes bya/ /'gro tshe dngos po yong mi snang / /'gro 'ong legs</text></item>
<item><p>278b6</p><section>mdo sde</section><text>par gsal rtogs na/ /rnam par rtog pa yang mi skye/ /rtag pa dang ni mi rtag dang / /byas pa dang ni ma byas pa/ /'jig rten 'di dang 'jig rten gzhan/ /thams cad 'jig rten rgyang pan tshul/ /de nas yang blo gros chen pos</text></item>
<item><p>278b7</p><section>mdo sde</section><text>bcom ldan 'das la 'di skad ces gsol to/ /bcom ldan 'das mya ngan las 'das pa zhes bgyi ba/ chos ji lta bu zhig la mya ngan las 'das pa zhes bgyi na/ mu stegs can rnams so so nas rnam par rtog pa skyed par</text></item>
<item><p>278b8</p><section>mdo sde</section><text>bgyid/ bcom ldan 'das kyis bka' stsal pa/ blo gros chen po de'i phyir shin du legs par nyon la yid la zung shig dang / ngas khyod la ji ltar mu stegs can rnams mya ngan las 'das par rnam par rtogs pa</text></item>
<item><p>279a1</p><section>mdo sde</section><text>dang / de dag gi rnam par rtog pa mya ngan las 'das pa'i rjes su 'thun par 'gyur ba ma yin pa bshad par bya'o/ /blo gros chen pos bcom ldan 'das la gsol pa/ de bzhin du 'tshal lo zhes bka' mnyan pa dang /</text></item>
<item><p>279a2</p><section>mdo sde</section><text>bcom ldan 'das kyis 'di skad ces bka' stsal to/ /blo gros chen po mu stegs can kha cig ni phung po dang / khams dang / skye mched rnams 'gags pa dang / yul 'dod chags dang bral ba dang / chos rnams mi rtag par</text></item>
<item><p>279a3</p><section>mdo sde</section><text>mthong ba dang / sems dang sems las byung ba'i chos kyi phyogs mi skye ba dang / 'das pa dang / ma 'ongs pa dang / da ltar gyi yul mi dran pa dang / nye bar len pa phung po zad pa mar me bzhin 'gags pa dang / sa bon ltar zhig pas</text></item>
<item><p>279a4</p><section>mdo sde</section><text>rnam par rtog pa mi skye'o zhes de dag gis 'di dag la mya ngan las 'das par 'du shes te/ blo gros chen po 'jig par lta ba la mya ngan las 'das pa zhes bya ba ni ma yin no/ /kha cig ni phyogs nas phyogasu song na thar pa zhes</text></item>
<item><p>279a5</p><section>mdo sde</section><text>brjod do/ /kha cig ni yul gyi rtog pa 'gags te/ ji ltar rlung zhi ba bzhin du gyur na thar pa zhes brjod do/ /kha cig ni blo dang rig par bya ba mthong ba rnam par zhig pa la thar pa zhes rjod do/ /kha cig ni rtag pa dang / mi rtag par mthong</text></item>
<item><p>279a6</p><section>mdo sde</section><text>ba la thar pa'o zhes 'du shes so/ /kha cig ni mtshan mar 'du shes pa mang po ni sdug bsngal bskyed pa'i rgyu 'thob par 'gyur ro snyam du bsams nas/ rang gi sems snang ba tsam la mi mkhas pas mtshan ma rnams kyis</text></item>
<item><p>279a7</p><section>mdo sde</section><text>'jigs shing skrag ste/ mtshan mid med par mthong ba la rab tu mos shing 'dod nas mya ngan las 'das par 'du shes so/ /kha cig ni nang dang phyi'i chos thams cad kyi rang dang spyi'i mtshan nyid khong du chud pa dang / 'das pa</text></item>
<item><p>279a8</p><section>mdo sde</section><text>dang / ma 'ongs pa dang / da ltar byung ba ni dngos por yod de/ mi 'jigs pa'o zhes mya ngan las 'das par 'du shes so/ /kha cig ni bdag dang / gang zag dang / sems can dang / srog dang / chos thams cad mi 'jig pa la</text></item>
<item><p>279b1</p><section>mdo sde</section><text>mya ngan las 'das par 'du shes so/ /mu stegs can kha cig ni log pa'i mes shes rab sreg pa dang / rang bzhin dang / skyes bu mthong zhing / de gnyis kyi yod pa las skyes bus 'byin pa rnams ni rang bzhin zhes bya ste/ ji ltar</text></item>
<item><p>279b2</p><section>mdo sde</section><text>dang po'i mun pa bzhin du yon tan rnam par 'gyur ba dang / yon tan gyi byed pa po la mya ngan las 'das par 'du shes so/ /kha cig ni bsod nams dang / bsod nams ma yin pa zad pas/ kha cig ni nyon mongs pa zad cing shes pas/</text></item>
<item><p>279b3</p><section>mdo sde</section><text>kha cig ni 'khor ba rnams dbang phyug gis yang dag par byas par mthong ba la mya ngan las 'das par 'du shes so/ /kha cig 'khor ba rnams ni gcig gis gcig bskyed pas rgyu gzhan ci yang med de/ 'di ltar rgyu la mngon par zhen</text></item>
<item><p>279b4</p><section>mdo sde</section><text>cing de gti mug pas khong du mi chud de/ khong du ma chud pa'i phyir mya ngan las 'das pa'o zhes 'du shes so/ /mu stegs can kha cig ni yang dag pa'i bden pa'i lam thob pa la mya ngan las 'das par 'du shes so/ /kha cig ni yon</text></item>
<item><p>279b5</p><section>mdo sde</section><text>tan can dang / yon tan gyis bskyed pa la tshogs pa dang / gcig pa dang / tha dad pa dang / gnyi ga dang / gnyi ga ma yin par mthong ba la mya ngan las 'das par 'du shes so/ /kha cig ni rang bzhin las byung bas rma bya'i rnam par bkra ba</text></item>
<item><p>279b6</p><section>mdo sde</section><text>dang / rin po che sna tshogs kyis 'byung gnas dang / tsher ma rno ba la sogs pa lta bur dngos po rnams kyi rang bzhin mthong nas mya ngan las 'das par 'du shes so/ /blo gros chen po kha cig ni srid pa nyi shu rtsa lnga de kho na nyid yin par khong du chud</text></item>
<item><p>279b7</p><section>mdo sde</section><text>pas/ kha cig ni rgyal po'i yul skyong ba dang / yon tan drug gi bstan pa 'dzin pas mya ngan las 'das par 'du shes so/ /kha cig ni byed pa po dus yin par mthong nas/ 'jig rten 'byung ba ni dus la rag las so zhes de ltar khong du</text></item>
<item><p>279b8</p><section>mdo sde</section><text>chud pa las mya ngan las 'das par 'du shes so/ /kha cig ni dngos pos so/ /kha cig ni dngos po med pas so/ /kha cig ni dngos po dang dngos po med pa yongs su shes pas so/ /kha cig ni dngos po'i rtog pa dang / mya ngan las 'das pa bye</text></item>
<item><p>280a1</p><section>mdo sde</section><text>brag yod par mthong bas mya ngan las 'das par 'du shes te/ de ltar de lta bu'i rnam par rtog pa sna tshogs mu stegs can dag gis bstan pa yod kyang rig pa dang mi ldan pas mkhas pa rnams kyis spangs pa yin no/ /blo</text></item>
<item><p>280a2</p><section>mdo sde</section><text>gros chen po de dag thams cad mtha' gnyis su ltung ba'i bsam pas mya ngan las 'das par 'du shes te/ de lta bu la sogs pa'i rnam par rtog pas mu stegs can dag mya ngan las 'das par yongs su rtog kyang / 'di la gang yang skye ba</text></item>
<item><p>280a3</p><section>mdo sde</section><text>'am/ 'gag pa med do/ /blo gros chen po mu stegs can so so'i mya ngan las 'das pa de dag ni de dag rang gi bstan bcos dang shes pas so sor brtags pas na rnam par gzhag pa ci yang med de/ ji ltar de dag gi rnam par rtog</text></item>
<item><p>280a4</p><section>mdo sde</section><text>pa'i sems dang / yid bzhin du 'ong ba dang / 'gro ba dang / rab tu g.yo bas thams cad gang yang mya ngan las 'das pa thob pa med do/ /blo gros chen po ngas ji skad du bstan pa'i mya ngan las 'das pa ni 'di lta ste/ rang gi sems snang ba</text></item>
<item><p>280a5</p><section>mdo sde</section><text>tsam du mkhas shing khong du chud pa dang / phyi rol gyi dngos po la mngon par chags shing mtha' bzhi yongs su spangs pa dang / yang dag pa ji ltar gnas pa bzhin du mthong bas rang gi sems snang bar rnam par rtog pa'i mtha'</text></item>
<item><p>280a6</p><section>mdo sde</section><text>gnyis su ma lhung ba dang / gzung ba dang / 'dzin pa mi dmigs pas tshad ma thams cad kyis grub par mi mthong ba dang / de kho na nyid la rmongs pa yin pas yongasu bsdu bar mi bya'o zhes de yongs su spangs nas/ bdag</text></item>
<item><p>280a7</p><section>mdo sde</section><text>gi 'phags pa'i so so rang gis rig pa'i chos thob pa dang / bdag med pa rnam gnyis rtogs pa dang / nyon mongs pa gnyis yongs su spangs pa dang / sgrib pa gnyis rnam par dag pa dang / 'chi 'pho gnyis gtan</text></item>
<item><p>280a8</p><section>mdo sde</section><text>nas spangs pa dang / sa rnams gong nas gong du sbyangs pas de bzhin gshegs pa'i sa la 'jug cing gzugs brnyan dang / sgyu ma la sogs pa'i ting nge 'dzin zab mo thob pa dang / sems dang yid dang / yid kyi</text></item>
<item><p>280b1</p><section>mdo sde</section><text>rnam par shes pa yongs su spangs pa ni mya ngan las 'das pa zhes bstan to/ /blo gros chen po de la khyod dang / byang chub sems dpa' sems dpa' chen po gzhan dag gis bslab par bya zhing / mu stegs can thams cad</text></item>
<item><p>280b2</p><section>mdo sde</section><text>kyi mya ngan las 'das par lta ba rnams myur du yongs su spang bar bya'o/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /mu stegs mya ngan 'das lta zhing / /so sor</text></item>
<item><p>280b3</p><section>mdo sde</section><text>rnam rtog gang byung ba/ /de dag sems kyi rtog las skyes/ /thar pa'i thabs ni yod ma yin/ /'ching dang bcing bya la rmongs pa/ /thabs mkhas yongs su spangs pas na/ /mu stegs thar pa 'du shes pa/ /thar pa nam yang</text></item>
<item><p>280b4</p><section>mdo sde</section><text>skye mi 'gyur/ /shes pa mang pos tha dad 'jug /mu stegs can gyis mthong ba'i tshul/ /de dag thar pa yod ma yin/ /blun zhing gti mug rnam rtog phyir/ /mu stegs blun pos thams cad kun/ /rnam rtog byed dang bya bar mthong / /</text></item>
<item><p>280b5</p><section>mdo sde</section><text>yod med phyogs su smra ba rnams/ /de dag la ni thar pa med/ /byis pa rnam par rtog la mos/ /yang dag blo gros thos mi 'gyur/ /smra ba sdug bsngal gsum gyi gnas/ /yang dag sdug bsngal 'jig pa'i rgyu/ /ji ltar me long</text></item>
<item><p>280b6</p><section>mdo sde</section><text>gzugs brnyan dag /snang ba yod pa ma yin ltar/ /rnam rtog sems kyi me long la/ /byis pa dag gis gnyis yod mthong / /sems dang dmigs pa ma shes pa/ /rnam par rtog pa gnyis skye ste/ /sems dang yul ni yongs</text></item>
<item><p>280b7</p><section>mdo sde</section><text>shes na/ /rnam par rtog pa skye mi 'gyur/ /sems ni sna tshogs 'gyur ba ste/ /mtshan nyid mtshan gzhi yongs spangs pas/ /bya ba snang yang snang ba med/ /ji ltar byis pas rnam brtags bzhin/ /srid gsum rnam par rtog tsam</text></item>
<item><p>280b8</p><section>mdo sde</section><text>pas/ /phyi rol gyi ni don med de/ /rnam par rtog pa sna tshogs snang / /byis pa dag gis mi rtogs so/ /mdo dang mdo las rnam rtog bshad/ /nam yang ming las 'da' mi 'gyur/ /brjod pa dag ni ma gtogs par/ /brjod par bya ba</text></item>
<item><p>281a1</p><section>mdo sde</section><text>ci yang med/ /'phags pa lang kar gshegs pa rin po che'i mdo las/ bam po bdun pa/ de nas byang chub sems dpa' blo gros chen pos bcom ldan 'das la 'di skad ces gsol to/ /bcom ldan 'das</text></item>
<item><p>281a2</p><section>mdo sde</section><text>yang dag par rdzogs pa'i sangs rgyas pa nyid bshad du gsol/ de nas bdag dang byang chub sems dpa' sems dpa' chen po gzhan rnams de bzhin gshegs pa'i rang bzhin la mkhas shing / bdag dang gzhan rnams khong du chud</text></item>
<item><p>281a3</p><section>mdo sde</section><text>par bgyid par 'gyur ro/ /bcom ldan 'das kyis bka' stsal pa/ blo gros chen po khyod ji ltar 'dod pa bzhin du dris shig dang / ngas ji ltar khyod kyis dris pa de bzhin du bshad par bya'o/ /blo gros chen pos bcom ldan 'das</text></item>
<item><p>281a4</p><section>mdo sde</section><text>la gsol pa/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bgyis pa 'am/ ma bgyis pa 'am/ dngos po 'am/ rgyu 'am/ mtshan nyid dam/ mtshan nyid kyi gzhi 'am brjod</text></item>
<item><p>281a5</p><section>mdo sde</section><text>pa'am/ brjod par bgyi ba'am/ blo 'am/ rig par bgyi ba'am/ de lta bu la sogs pa'i tshig rnams dang / tha dad pa'am/ tha dad pa ma lags pa zhes bgyi/ bcom ldan 'das kyis bka' stsal pa/ blo gros chen po de</text></item>
<item><p>281a6</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas ni de lta bu la sogs pa'i tshig gi dngos po yang ma yin/ rgyu yang ma yin te/ de ci'i phyir zhe na/ gnyi ga yang nyes par 'gyur ba'i phyir ro/ /blo gros chen</text></item>
<item><p>281a7</p><section>mdo sde</section><text>po gal te de bzhin gshegs pa dngos po yin min byas pa'am/ mi rtag par 'gyur te/ mi rtag pa'i phyir dngos po thams cad kyang de bzhin gshegs par 'gyur bas na/ de ni nga dang de bzhin gshegs pa thams cad kyang mi bzhed do/ /ci ste</text></item>
<item><p>281a8</p><section>mdo sde</section><text>byas pa ma yin na ni dmigs su med pa'i phyir sbyor ba rnams don med par 'gyur te/ ri bong gi rwa dang / mo sham gyi bu ltar yod pa ma yin pa'i phyir ro/ /blo gros chen po gang dngos po yang med/ rgyu yang med pa ni yod pa yang ma</text></item>
<item><p>281b1</p><section>mdo sde</section><text>yin med pa yang ma yin/ gang yod pa yang ma yin/ med pa yang ma yin pa de ni mtha' bzhi las 'das pa'o/ /mtha' bzhi gang yin pa de ni 'jig rten gyi brjod pa'o/ /gang mtha' bzhi las 'das pa de ni mtha' bzhir ma lhung ba'o/ /ma lhung</text></item>
<item><p>281b2</p><section>mdo sde</section><text>ba'i phyir mkhas pa rnams kyis len par byed de/ de bzhin gshegs pa thams cad kyis tshig gi don kyang de bzhin du rig par bya'o/ /blo gros chen po blo dang ldan pa rnams kyis ji ltar ngas chos thams cad bdag med pa'o zhes bshad</text></item>
<item><p>281b3</p><section>mdo sde</section><text>pa de'i don kyang khong du chud par bya'o/ /bdag med pa'i dngos po ni bdag med pa nyid de chos thams cad ni rang gi dngos por yod kyi gzhan gyi dngos por ni med do/ /ji ltar ba lang dang rta bzhin te/ blo gros chen po dper na ba lang dang / rta'i</text></item>
<item><p>281b4</p><section>mdo sde</section><text>dngos po ma yin pa la ba lang dang rta'i dngos po de yang dag par yod pa yang ma yin/ med pa yang ma yin/ yang de rang gi mtshan nyid med pa ni ma yin no/ /de bzhin du blo gros chen po chos thams cad rang gi mtshan nyid med pa yang</text></item>
<item><p>281b5</p><section>mdo sde</section><text>ma yin te/ rang gi mtshan nyid yod kyang byis pa so so'i skye bo rnams kyis bdag med pa khong du chud par nus pa ma yin te/ 'di ltar rnam par rtog pa'i phyir ro/ /de bzhin du chos thams cad stong pa dang / skye ba med pa dang / rang bzhin med pa</text></item>
<item><p>281b6</p><section>mdo sde</section><text>yang de bzhin du rig par bya'o/ /de bzhin du de bzhin gshegs pa ni phung po rnams dang / tha dad pa yang ma yin/ gcig pa yang ma yin te/ gal te phung po rnams dang tha dad pa ma yin na ni mi rtag pa yin par 'gyur ro/ /ci ste</text></item>
<item><p>281b7</p><section>mdo sde</section><text>tha dad na ni sbyor ba rnams don med par 'gyur ro/ /gal te gnyis su gyur na ni tha dad par 'gyur te/ ji ltar ba lang gi rwa bzhin du 'dra ba'i phyir tha dad pa yang ma yin la/ ring thung bye brag yod pa'i phyir tha dad pa yang ma yin te/</text></item>
<item><p>281b8</p><section>mdo sde</section><text>chos thams cad kyang de bzhin no/ /blo gros chen po ji ltar ba lang gi rwa g.yas pa ni rwa g.yon pa las tha dad la/ rwa g.yon pa ni rwa g.yas pa las tha dad pas/ de'i phyir rwa gnyis ni gdon mi za bar tha dad pa yin par rig</text></item>
<item><p>282a1</p><section>mdo sde</section><text>par bya ste/ de bzhin du ring po dang / thung ngu dang / gzugs sna tshogs rnams kyang phan tshun tha dad do/ /blo gros chen po de bzhin gshegs pa yang phung po dang / khams dang / skye mched rnams dang tha dad pa yang ma yin/ tha mi</text></item>
<item><p>282a2</p><section>mdo sde</section><text>dad pa yang ma yin no/ /de bzhin du de bzhin gshegs pa yang thar pa dang tha dad pa yang ma yin tha mi dad pa yang ma yin pas/ 'di ltar de bzhin gshegs pa ni thar pa'i ming gis bstan to/ /gal te de bzhin gshegs pa dang thar pa tha dad na</text></item>
<item><p>282a3</p><section>mdo sde</section><text>ni gzugs kyi mtshan nyid las mngon par 'grub par 'gyur te/ gzugs kyi mtshan nyid las mngon par 'grub pa'i phyir mi rtag par 'gyur ro/ /ci ste tha mi dad na ni rnal 'byor pa rnams kyis thob pa'i mtshan nyid bye brag</text></item>
<item><p>282a4</p><section>mdo sde</section><text>med par 'gyur te/ rnal 'byor pa rnams kyis bye brag kyang mthong bas na de'i phyir tha dad pa yang ma yin/ tha mi dad pa yang ma yin no/ /de bzhin du shes pa dang / shes bya yang tha dad pa yang ma yin/ tha mi dad pa yang ma yin no/ /</text></item>
<item><p>282a5</p><section>mdo sde</section><text>blo gros chen po shes pa dang / shes bya tha dad pa yang ma yin/ tha mi dad pa yang ma yin pa ni rtag pa yang ma yin/ mi rtag pa yang ma yin/ byed pa yang ma yin/ byas pa yang ma yin/ 'dus byas kyang ma yin/ 'dus ma byas kyang ma</text></item>
<item><p>282a6</p><section>mdo sde</section><text>yin/ blo yang ma yin/ rig par bya ba yang ma yin/ mtshan nyid kyang ma yin/ mtshan nyid kyi gzhi yang ma yin/ phung po rnams kyang ma yin/ phung po rnams tha dad pa yang ma yin/ bshad pa yang ma yin/ bshad par bya ba yang</text></item>
<item><p>282a7</p><section>mdo sde</section><text>ma yin/ gcig pa yang ma yin/ tha dad pa yang ma yin/ gnyi ga yang ma yin/ gnyi ga ma yin pa yang ma yin pa'i phyir tshad ma thams cad dang bral ba'o/ /gang tshad ma thams cad dang bral ba de ni tshig med pa'o/ /gang tshig med</text></item>
<item><p>282a8</p><section>mdo sde</section><text>pa de ni ma skyes pa'o/ /gang ma skyes pa de ni ma 'gags pa'o/ /gang ma 'gags pa de ni rab tu zhi ba'o/ /gang rab tu zhi ba de ni rang bzhin gyis mya ngan las 'das pa'o/ /gang rang bzhin gyis mya ngan las 'das pa de ni dngos po dang</text></item>
<item><p>282b1</p><section>mdo sde</section><text>rgyu med pa'o/ /gang dngos po dang rgyu med pa de ni dmigs pa med pa'o/ /gang dmigs pa med pa de ni spros pa thams cad las 'das pa'o/ /gang spros pa thams cad las 'das pa de ni de bzhin gshegs pa'o/ /de bzhin gshegs pa</text></item>
<item><p>282b2</p><section>mdo sde</section><text>gang yin pa de ni yang dag par rdzogs pa'i sangs rgyas nyid do/ /blo gros chen po de ni yang dag par rdzogs pa'i sangs rgyas pa nyid ces bya ste/ blo gros chen po yang dag par rdzogs pa'i sangs rgyas pa ni dbang po dang / tshad ma</text></item>
<item><p>282b3</p><section>mdo sde</section><text>thams cad dang bral ba'o/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /dbang po tshad ma rab bral zhing / /dngos po med cing rgyu yang med/ /blo dang rig bya yongs spangs</text></item>
<item><p>282b4</p><section>mdo sde</section><text>shing / /mtshan nyid mtshan nyid gzhi yang spangs/ /phung po rkyen sogs sangs rgyas pa/ gcig dang tha dad mthong mi nus/ /gal te mthong ba yod min na/ /ci yi phyir na rnam par rtog /byas pa ma yin ma byas min/ /dngos po ma yin rgyu</text></item>
<item><p>282b5</p><section>mdo sde</section><text>yang min/ /phung min phung la gnas pa min/ /gzhan yang 'dres pa yod ma yin/ /ji ltar de yis brtags pa ltar/ /dngos po rnams ni yod ma yin/ /med pa'ang ma yin shes par bya/ /de ni chos kyi chos nyid do/ /yod par gyur phyir med</text></item>
<item><p>282b6</p><section>mdo sde</section><text>pa yod/ /med par gyur phyir yod pa yod/ /med par yang ni 'dzin mi bya/ /yod par yang ni mi brtag go/ /bdag dang bdag med bslad pas na/ /sgra tsam la ni 'jug pa dag /mtha' gnyis su ni bying ba ste/ /bdag dang 'jig rten rlag par byed/</text></item>
<item><p>282b7</p><section>mdo sde</section><text>nyes pa kun las rnam grol zhing / /nga yi tshul ni rab rtog na/ /de ni yang dag rtogs pa ste/ /'dren pa che la de mi smod/ /de nas byang chub sems dpa' blo gros chen pos bcom ldan 'das la yang 'di skad ces gsol to/ /bcom ldan 'das</text></item>
<item><p>282b8</p><section>mdo sde</section><text>ji ltar bcom ldan 'das kyis mdo sde gsungs pa las skye ba ma mchis pa dang / 'gag pa ma mchis pa zhes smos pa yang mdzad la/ gzhan yang bcom ldan 'das kyis skye ba ma mchis pa dang / 'gag pa ma mchis pa de ni de bzhin</text></item>
<item><p>283a1</p><section>mdo sde</section><text>gshegs pa'i tshig bla dgas so zhes kyang gsungs na/ ci bcom ldan 'das kyis dngos po ma mchis pa'i slad du skye ba ma mchis pa dang / 'gag pa ma mchis pa zhes gsungs sam/ 'on te de bzhin gshegs pa'i</text></item>
<item><p>283a2</p><section>mdo sde</section><text>rnam grangs gzhan zhig lags/ bcom ldan 'das kyis bka' stsal pa/ blo gros chen po ngas chos thams cad mi skye ba dang / mi 'gag pa zhes bshad kyang yod pa dang med pa'i phyogs ni mi snang ngo / /blo gros chen pos bcom ldan</text></item>
<item><p>283a3</p><section>mdo sde</section><text>'das la gsol pa/ bcom ldan 'das gal te chos thams cad ma skyes pa zhig lags na ni chos shes smos pa yang dmigs par mi 'gyur te/ chos thams cad ma skyes pa'i slad du'o/ /ci ste ming la chos mchis pa zhig lags</text></item>
<item><p>283a4</p><section>mdo sde</section><text>ni bcom ldan 'das kyis bshad du gsol/ bcom ldan 'das kyis bka' stsal pa/ blo gros chen po legs so legs so/ /shin du legs par nyon la yid la zung shig dang / ngas khyod la rab tu dbye zhing bshad par bya'o/ /</text></item>
<item><p>283a5</p><section>mdo sde</section><text>blo gros chen pos bcom ldan 'das la gsol pa/ de bzhin du 'tshal lo zhes bka' mnyan pa dang / bcom ldan 'das kyis 'di skad ces bka' stsal to/ /blo gros chen po nga ni de bzhin gshegs pa dngos po med par bshad pa</text></item>
<item><p>283a6</p><section>mdo sde</section><text>yang ma yin/ skye ba med pa dang / 'gag pa med pas chos thams cad smos pa yang ma yin/ rkyen la ltos pa yang ma yin pa'i phyir/ skye ba med pa dang / 'gag pa med kyang don med pa yang ma yin no/ /blo gros chen po ngas</text></item>
<item><p>283a7</p><section>mdo sde</section><text>yid las byung ba'i chos kyi sku'i de bzhin gshegs pa'i ming gi tshig bla dgas su ma skyes pa zhes bshad pa de ni mu stegs can dang / nyan thos dang / rang sangs rgyas dang / sa bdun la rab tu gnas pa'i byang chub sems dpa'</text></item>
<item><p>283a8</p><section>mdo sde</section><text>rnams kyi spyod yul ma yin pas/ blo gros chen po ma skyes pa de ni de bzhin gshegs pa'i rnam grangs kyi tshigs yin no/ /blo gros chen po dper na/ dbang po dang / brgya byin dang / grong khyer 'jig dang / de la sogs pa dngos</text></item>
<item><p>283b1</p><section>mdo sde</section><text>po re re la yang ming gi rnam grangs mang po yod de/ ming mang ba'i phyir dngos po mang po yod pa yang ma yin la/ rang bzhin med pa yang ma yin no/ /de bzhin du blo gros chen po nga yang mi mjed kyi 'jig rten gyi khams 'di na ming grangs</text></item>
<item><p>283b2</p><section>mdo sde</section><text>med pa brgya stong phrag gsum yod par byis pa rnams kyi rna lam du grags te/ so so nas nga'i ming brjod kyang de dag gis nga'i de bzhin gshegs pa'i ming gi rnam grangs mi shes so/ /blo gros chen po sems can kha cig ni nga la de</text></item>
<item><p>283b3</p><section>mdo sde</section><text>bzhin gshegs pa yin par shes so/ /kha cig ni thams cad mkhyen par shes pa yang yod do/ /sangs rgyas su shes pa yang yod do/ /'jig rten skyob par shes pa yang yod do/ /bdag nyid rig par shes pa yang yod do/ /'dren par shes</text></item>
<item><p>283b4</p><section>mdo sde</section><text>pa yang yod do/ /rnam par 'dren par shes pa yang yod do/ /yongs su 'dren par shes pa yang yod do/ /drang srong du shes pa yang yod do/ /tshangs par shes pa yang yod do/ /khyab 'jug tu shes pa yang yod do/ /dbang phyug tu shes</text></item>
<item><p>283b5</p><section>mdo sde</section><text>pa yang yod do/ /gtso bor shes pa yang yod do/ /ser skya yin par shes pa yang yod do/ /yang dag pa'i mtha' yin par shes pa yang yod do/ /zla bar shes pa yang yod do/ /nyi mar shes pa yang yod do/ /bdag por shes pa yang yod do/ /</text></item>
<item><p>283b6</p><section>mdo sde</section><text>skye ba med par shes pa yang yod do/ /'gag pa med par shes pa yang yod do/ /stong pa nyid du shes pa yang yod do/ /de bzhin nyid du shes pa yang yod do/ /bden pa nyid du shes pa yang yod do/ /de kho na nyid du shes pa yang yod do/ /chos</text></item>
<item><p>283b7</p><section>mdo sde</section><text>kyi ngo bo nyid du shes pa yang yod do/ /mya ngan las 'das par shes pa yang yod do/ /rtag par shes pa yang yod do/ /mnyam pa nyid du shes pa yang yod do/ /gnyis su med par shes pa yang yod do/ /mtshan ma med par shes pa yang</text></item>
<item><p>283b8</p><section>mdo sde</section><text>yod do/ /rnam par thar par shes pa yang yod do/ /lam yin par shes pa yang yod do/ /yid la byung bar rab tu shes pa yang yod do/ /blo gros chen po de la sogs pa ming grangs med pa brgya stong phrag gsum lhag chad med</text></item>
<item><p>284a1</p><section>mdo sde</section><text>par 'jig rten gyi khams 'di dang / gzhan kun gyis nga la chu'i zla ba bzhin du 'byung ba yang med/ 'jug pa yang med par rab tu shes so/ /byis pa so so'i skye bo dag gis ni nga rab tu mi shes te/ mtha' gnyis su lhung</text></item>
<item><p>284a2</p><section>mdo sde</section><text>ba'i phyir ro/ /'on kyang nga la bkur sti byed mchod par byed de/ tshig gi don gyi tshul la mi mkhas pas ming rnam par 'byed mi nus shing rang gi tshul mi shes pas/ brjod pa'i tshig sna tshogs la mngon par zhen nas/ skye ba med pa dang /</text></item>
<item><p>284a3</p><section>mdo sde</section><text>'gag pa med pa la dngos po med par 'du shes so/ /de bzhin gshegs pa'i ming gi rnam grangs tha dad pa dbang po dang / brgya byin dang / grong khyer 'jig pa lta bur ma shes shing / rang gi tshul mthar thug pa la rmongs pas/ chos thams</text></item>
<item><p>284a4</p><section>mdo sde</section><text>cad la sgra ji bzhin du mngon par zhen to/ /blo gros chen po skyes bu blun po de dag 'di skad du don ni ji bzhin pa nyid de/ sgra las don gzhan ma yin no/ /de ci'i phyir zhe na/ 'di lta ste/ don ma lus pa med pa'i phyir sgra las gzhan ci yang</text></item>
<item><p>284a5</p><section>mdo sde</section><text>med do/ /sgra 'ba' shig go zhes zer ro/ /blo gros chen po log pas bsregs pa'i blo can de dag sgra'i rang bzhin yongs su mi shes pas sgra la skye ba dang / 'gag pa yod cing don la skye ba dang / 'gag pa med par mi rig go/ /blo gros</text></item>
<item><p>284a6</p><section>mdo sde</section><text>chen po sgra thams cad ni yi ger lhung ba'o/ /don ni ma lhung ba ste/ dngos po dang dngos po med pa spangs pa'i phyir dang / skye ba len pa med cing lus med pa'i phyir ro/ /blo gros chen po de bzhin gshegs pa ni yi ger lhung ba'i chos mi ston</text></item>
<item><p>284a7</p><section>mdo sde</section><text>te/ yi ge rnams kyi yod pa dang / med pa mi dmigs pa'i phyir gzhan du na yi ger ma lhung bas/ chos ston to/ /blo gros chen po gal te kha cig 'di skad du de bzhin gshegs pa ni yi ger lhung ba'i chos mi ston to zhes zer ba/ de ni brdzun du</text></item>
<item><p>284a8</p><section>mdo sde</section><text>smra ba ste/ chos nyid ni yi ge dang bral ba'i phyir ro/ /de lta bas na blo gros chen po nga la sogs pa sangs rgyas dang / byang chub sems dpa' rnams ni yi ge gcig kyang ma bshad 'chad par mi 'gyur ro/ /de ci'i phyir zhe na/ chos rnams</text></item>
<item><p>284b1</p><section>mdo sde</section><text>yi ge dang bral ba'i phyir ro/ /don dang mi ldan par 'chad pa yang ma yin te/ brjod pa ni sems can gyi rnam par rtog pa yin pa'i phyir ro/ /blo gros chen po gal te chos thams cad ma bshad na ni bstan pa'i chos rnams 'jig par 'gyur ro/ /bstan</text></item>
<item><p>284b2</p><section>mdo sde</section><text>pa'i chos zhig na ni sangs rgyas dang / byang chub sems dpa' dang / rang sangs rgyas dang / nyan thos rnams kyang med par 'gyur ro/ /de dag med na ni gang zhig su la ci zhig bshad de/ de lta bas na blo gros chen po byang chub sems dpa' sems</text></item>
<item><p>284b3</p><section>mdo sde</section><text>dpa' chen pos bshad pa brjod pa'i sgra la mngon par chags par mi bya zhing / bsam pa ji lta ba bzhin du mdo sde'i chos rnams rgya cher bshad par bya'o/ /'di ltar sems can rnams kyi re ba dang / nyon mongs pa ni gcig pa ma yin pa'i</text></item>
<item><p>284b4</p><section>mdo sde</section><text>phyir nga dang sangs rgyas gzhan rnams kyis mos pa tha dad pa sna tshogs kyi sems can rnams sems dang yid dang / yid kyi rnam par shes pa bzlog pa'i phyir chos bstan par bya ba yin gyi/ so so rang gis rig pa 'phags pa'i ye</text></item>
<item><p>284b5</p><section>mdo sde</section><text>shes kyi gnas thob pa la ni ma yin no/ /blo gros chen po chos thams cad snang ba med pa/ rang gi sems snang ba tsam du khong du chud pa/ rnam par rtog pa gnyis spangs pa'i byang chub sems dpa' sems dpa' chen po rnams kyis don</text></item>
<item><p>284b6</p><section>mdo sde</section><text>la rtog par bya'i yi ge la rton par mi bya'o/ /blo gros chen po gal te rigs kyi bu'am rigs kyi bu mo gang la la yi ge la rton pa de dag ni bdag kyang don dam pa las nyams par byed la/ gzhan yang rtogs par byed mi nus te/ lta</text></item>
<item><p>284b7</p><section>mdo sde</section><text>ba ngan pa'i rgyud du lhung bar 'khor rnams la sgrogs par byed de/ chos thams cad dang / sa thams cad dang / mtshan ma thams cad la mi mkhas pas tshig gi rnam grangs rtogs pas khong du mi chud do/ /gal te chos thams cad</text></item>
<item><p>284b8</p><section>mdo sde</section><text>dang / sa thams cad dang / mtshan ma thams cad la mkhas pa dang / tshig gi rnam grangs rtogs par khong du chud cing dngos po'i don dang ldan par gyur na/ de yang dag pa mtshan ma med pa'i bde bas bdag nyid tshim par byed cing sems can</text></item>
<item><p>285a1</p><section>mdo sde</section><text>rnams kyang theg pa chen po mnyam pa nyid la 'god par byed do/ /blo gros chen po theg pa chen po yongs su bzung na/ sangs rgyas dang / byang chub sems dpa' dang / rang sangs rgyas dang / nyan thos rnams yongs su bzung</text></item>
<item><p>285a2</p><section>mdo sde</section><text>bar 'gyur ro/ /sangs rgyas dang / byang chub sems dpa' dang / rang sangs rgyas dang / nyan thos rnams yongs su bzung bas ni sems can thams cad yongs su bzung bar 'gyur ro/ /sems can thams cad yongs su bzung bas</text></item>
<item><p>285a3</p><section>mdo sde</section><text>ni dam pa'i chos yongs su bzung bar 'gyur ro/ /dam pa'i chos yongs su bzung bas ni sangs rgyas kyi gdung rgyun mi gcod pa yin no/ /sangs rgyas kyi gdung rgyun mi gcod pa ni gnas khyad par can du 'jug pa'i shes pa</text></item>
<item><p>285a4</p><section>mdo sde</section><text>'thob par 'gyur ro/ /gnas khyad par can du 'jug pa'i shes pa thob pa'i byang chub sems dpa' sems dpa' chen po rnams ni rtag par rdzus te skye zhing theg pa chen po rab tu 'jog pas dbang bcu'i stobs kyis gzugs</text></item>
<item><p>285a5</p><section>mdo sde</section><text>sna tshogs yongs su ston par 'gyur te/ sems can gyi cha byad dang / mos pa dang / nyon mongs pa'i mtshan nyid rnams rtogs par khong du chud pas yang dag pa ji lta ba bzhin du chos ston to/ /de la yang dag pa ji lta ba bzhin du</text></item>
<item><p>285a6</p><section>mdo sde</section><text>ston pa zhes bya ba ni de kho na nyid las gzhan ma yin pa ste/ 'ong ba dang / 'gro ba med pa'i mtshan nyid dang / spros pa thams cad nye bar zhi ba ni de kho na nyid ces bya'o/ /blo gros chen po rigs kyi bu'am/ rigs kyi bu mo rnams kyis</text></item>
<item><p>285a7</p><section>mdo sde</section><text>sgra ji bzhin du gzung zhing mngon par zhen par mi bya ste/ de kho na nyid ni ming dang / yi ge dang bral ba'i phyir ro/ /blo gros chen po ji ltar blun po kha cig la sor mo'i rtse mos dngos po bstan na blun po de sor mo'i rtse mo la lta bas</text></item>
<item><p>285a8</p><section>mdo sde</section><text>yang dag pa'i don mi 'thob bo/ /de bzhin du byis pa so so'i skye bo rnams kyang sgra ji bzhin gyi sor mo'i rtse mo 'dzin cing mngon par zhen te/ 'chi ba la thug gi bar du yongs su mi gtong bas sgra ji bzhin gyi sor mo'i rtse mo spangs pa</text></item>
<item><p>285b1</p><section>mdo sde</section><text>don dam pa'i de kho na nyid 'thob par mi nus so/ /blo gros chen po dper na byis pa chung ngu rnams ni zas g.yos su byas pa rnams bza' ba'i rigs kyi g.yos su ma byas pa rnams ni bza' ba'i mi rigs pa las/ gal te g.yos su ma</text></item>
<item><p>285b2</p><section>mdo sde</section><text>byas pa zos na smad nad slong bar 'gyur te/ kha zas rim gyis g.yos su bya ba mi shes pa'i phyir ro/ /blo gros chen po de bzhin du skye ba med pa dang / 'gag pa med pa yang thabs kyis mngon par ma bsgrubs na mdzes par mi 'gyur ro/ /</text></item>
<item><p>285b3</p><section>mdo sde</section><text>de lta bas na blo gros chen po thabs kyis mngon par bsgrub pa la brtson par bya zhing sor mo'i rtse mo la lta ba ltar sgra'i rjes su 'brang bar mi bya'o/ /de'i phyir blo gros chen po de kho na'i don la thabs kyis mngon par brtson par bya'o/ /</text></item>
<item><p>285b4</p><section>mdo sde</section><text>de la de kho na'i don ni rab tu dben pa ste/ mya ngan las 'das pa'i rgyu'o/ /sgra ni rnam par rtog pa dang rjes su 'thun pa'o/ /rnam par rtog pa ni 'khor ba sdud pa'o/ /blo gros chen po de la de kho na nyid kyi don ni mang du thos pa las</text></item>
<item><p>285b5</p><section>mdo sde</section><text>thob par 'gyur ro/ /blo gros chen po mang du thos pa ni 'di lta ste/ don la mkhas pa yin gyi sgra la mkhas pa ni ma yin no/ /don la mkhas pa ni mu stegs can gyi smra ba thams cad kyi rjes su mi 'brang bas bdag nyid kyang rjes su</text></item>
<item><p>285b6</p><section>mdo sde</section><text>'brang bar mi byed la gzhan dag kyang rjes su 'brang bar byed du mi 'jug ste/ 'di ni yon tan chen po mang du thos pa dang ldan pa zhes bya'o/ /de bas na don 'dod pa rnams kyis mang du thos pa la bsten par bya ste/ 'di lta ste/ don la</text></item>
<item><p>285b7</p><section>mdo sde</section><text>mkhas pa'o/ /'di las bzlog pa sgra la mngon par zhen pa de dag ni yongs su spang bar bya'o/ /de nas yang byang chub sems dpa' blo gros chen po sangs rgyas kyi byin gyi brlabs kyis bcom ldan 'das la 'di skad ces gsol to/ /</text></item>
<item><p>285b8</p><section>mdo sde</section><text>bcom ldan 'das kyis skye ba ma mchis pa dang / 'gag pa ma mchis pa zhes rab tu phye ba de ni ngo mtshar du gyur pa ci yang ma mchis so/ /de ci'i slad du zhe na/ mu stegs rnams kyis rgyu yang ma skyes ma 'gags pa'o/ /bcom ldan 'das</text></item>
<item><p>286a1</p><section>mdo sde</section><text>kyis kyang nam mkha' dang / so sor brtags pa ma 'gags pa'i 'gog pa dang / mya ngan las 'das pa'i dbyings ni ma skyes pa dang / ma 'gags pa'o zhes gsungs/ bcom ldan 'das mu stegs can rnams kyang rgyu</text></item>
<item><p>286a2</p><section>mdo sde</section><text>las 'jig rten rnams skye'o zhes mchi la/ /bcom ldan 'das kyis kyang ma rig pa dang / sred pa dang / las dang / rnam par rtog pa rnams kyis rkyen byas nas 'jig rten rnams skye bar bka' stsal te/ rgyu de dang rkyen 'di ming la bye brag</text></item>
<item><p>286a3</p><section>mdo sde</section><text>mchis par bas so/ /phyi rol gyi dngos po'i rgyu dang rkyen rnams kyang de bzhin te/ de lta bas na bcom ldan 'das kyis yang mu stegs can gyi smra ba yang bye brag ma mchis par 'gyur ro/ /mu stegs can yang 'di skad du rdul phra mo dang /</text></item>
<item><p>286a4</p><section>mdo sde</section><text>gtso bo dang / dbang phyug dang / skye dgu'i bdag po la sogs pa rdzas dgu dang bcas pa ma skyes ma 'gags pa'o zhes mchi la/ bcom ldan 'das kyis kyang dngos po thams cad ma skyes pa dang / ma 'gags pas yod pa dang /</text></item>
<item><p>286a5</p><section>mdo sde</section><text>med pa mi dmigs so zhes bka' stsal/ mu stegs can rnams kyang 'byung ba chen po bzhi mi 'jigs pas rang gi mtshan nyid mi skye mi 'gag go/ /'byung ba chen po bzhi po rnams ni rtag par 'byung ba chen po nyid de 'gro ba kun la</text></item>
<item><p>286a6</p><section>mdo sde</section><text>khyab par 'jug kyang rang bzhin ni mi 'dor ro zhes mchis pas na/ bcom ldan 'das kyis bka' stsal pa yang de bzhin te/ de'i slad du bdag 'di skad du ngo mtshar che ba ma lags so zhes mchi'o/ /bcom ldan 'das ngo</text></item>
<item><p>286a7</p><section>mdo sde</section><text>mtshar che zhing mu stegs can rnams las khyad par du gyur pa'i bye brag bshad du gsol/ ci ste bye brag ma mchis na ni mu stegs can rnams kyang sangs rgyas lags par 'gyur te/ 'di ltar skye ba ma mchis pa dang / 'gags</text></item>
<item><p>286a8</p><section>mdo sde</section><text>pa ma mchis pa'i slad du'o/ /bcom ldan 'das kyis ni 'jig rten gyi khams gcig tu sangs rgyas mang po 'byung ba ni gnas med do zhes kyang gsungs la/ 'di ltar ji skad bka' stsal pa dang sbyar na ni 'jig rten gyi khams</text></item>
<item><p>286b1</p><section>mdo sde</section><text>gcig tu sangs rgyas mang po 'byung bar 'gyur te/ bye brag ma mchis pa'i slad du'o/ /bcom ldan 'das kyis blo gros chen po la bka' stsal pa/ ngas bshad pa'i skye ba med pa dang / 'gag pa med pa ni mu stegs can rnams kyi skye</text></item>
<item><p>286b2</p><section>mdo sde</section><text>ba med pa dang 'gag pa med pa dang mtshungs pa ma yin te/ de ci'i phyir zhe na/ mu stegs can de dag ni dngos po'i rang bzhin yod pas ma skyes pa dang / mi 'gyur ba'i mtshan nyid mi 'thob kyi nga ni de ltar yod pa dang / med pa'i phyogs</text></item>
<item><p>286b3</p><section>mdo sde</section><text>su lhung ba ma yin no/ /blo gros chen po nga ni yod pa dang med pa'i phyogs dang bral ba/ skye ba dang 'jig pa dang bral ba/ dngos po yang ma yin/ dngos po med pa yang ma yin te/ sgyu ma dang / rmi lam gyi gzugs sna tshogs lta bur snang</text></item>
<item><p>286b4</p><section>mdo sde</section><text>ba'i phyir dngos po med pa yang ma yin no/ /ji ltar na dngos po med pa yin zhe na/ 'di lta ste/ gzugs kyi rang bzhin gyi mtshan nyid med cing gzung ba rnams snang ba dang mi snang ba'i phyir dang / 'dzin pas yongs su ma bzung ba'i</text></item>
<item><p>286b5</p><section>mdo sde</section><text>phyir des na dngos po thams cad ni dngos po yang ma yin/ dngos po med pa yang ma yin no/ /'di ltar rang gi sems snang ba tsam du khong du chud pas rnam par rtog pa mi skye zhing shin du bde bas 'jig rten gyi bya ba rnams rab tu</text></item>
<item><p>286b6</p><section>mdo sde</section><text>zhi ba yin na/ byis pa so so'i skye bo mi mkhas pa rnams bya ba yod par rnam par rtog gi 'phags pa rnams ni ma yin no/ /yang dag pa ma yin pa'i rnam par rtog pa ni dri za'i grong khyer dang / sgyu ma dang / sprul pa'i skyes bu lta</text></item>
<item><p>286b7</p><section>mdo sde</section><text>bu'o/ /blo gros chen po dper na dri za'i grong khyer gyi nang du sgyu ma dang / sprul pa'i skyes bu'i 'dren pa mang po sna tshogs 'byung zhing 'jug pa la/ byis pa mi mkhas pa'i rnam par rtog pas bden par 'di dag 'byung ngo / /'jug</text></item>
<item><p>286b8</p><section>mdo sde</section><text>go zhes smra yang yang dag par 'byung zhes bya ba'am/ 'jug pa zhes bya ba med de/ de ni rnam par rtog pa tsam du zad pa'i phyir ro/ /de bzhin du blo gros chen po byis pa so so'i skye bo mi mkhas pa rnams skye ba med pa dang / 'gag pa med</text></item>
<item><p>287a1</p><section>mdo sde</section><text>pa'i nor pa skyed par byed de/ de dag la ni 'dus byas sam/ 'dus ma byas gang yang med do/ /sgyu ma'i skyes bu ltar skye yang yang dag par de la skye ba'am 'gag pa ci yang med de/ dngos po dang dngos po med pa</text></item>
<item><p>287a2</p><section>mdo sde</section><text>gang yang yod pa ma yin pa'i phyir ro/ /chos thams cad kyang de bzhin te/ skye ba dang 'gag pa spangs pa yin na/ byis pa so so'i skye bo mi mkhas pa rnams ni yang dag pa ma yin par lhung bas skye ba dang 'gag pa'i rnam</text></item>
<item><p>287a3</p><section>mdo sde</section><text>par rtog pa 'byung gi 'phags pa rnams ni ma yin no/ /de la yang dag pa ma yin pa zhes bya ba ni dngos po'i rang bzhin brtags pa de bzhin du yang ma yin/ gzhan du yang ma yin no/ /gal te gzhan du brtags na ni dngos po</text></item>
<item><p>287a4</p><section>mdo sde</section><text>thams cad kyi rang bzhin la mngon par zhen pa nyid du 'byung bas rab tu dben pa mi mthong ngo / /rab tu dben pa mi mthong na rnam par rtog pa dang bral bar mi 'gyur ro/ /de'i phyir blo gros chen po mtshan ma med pas ni mchog mthong</text></item>
<item><p>287a5</p><section>mdo sde</section><text>gi mtshan mas ni ma yin te/ mtshan mar mthong ba ni skye ba len pa'i rgyu yin pa'i phyir mchog ma yin no/ /blo gros chen po mtshan ma med pa ni rnam par rtog pa mi skye ste/ mi 'byung mi 'gag pas ngas mya ngan las 'das pa zhes</text></item>
<item><p>287a6</p><section>mdo sde</section><text>bshad de/ blo gros chen po de la mya ngan las 'das pa ni yang dag pa'i don ji lta ba bzhin du mthong bas sngar rnam par rtog pa'i sems dang sems las byung ba'i chos rnams spangs pa/ de bzhin gshegs pa'i so so rang gis rig pa</text></item>
<item><p>287a7</p><section>mdo sde</section><text>'phags pa'i ye shes thob pa de ni ngas mya ngan las 'das pa yin no zhes bstan to/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /skye bar smra ba de bzlog phyir/ /mi skye</text></item>
<item><p>287a8</p><section>mdo sde</section><text>don ni rnam par gzhag /nga yis de ltar bshad pa'i chos/ /byis pa rnams kyis rig mi nus/ /chos rnams thams cad mi skye bas/ /dngos po med cing skye ba med/ /rmi lam sgyu ma dri za'i grong / /dngos po yod kyang rgyu ni med/ /ma</text></item>
<item><p>287b1</p><section>mdo sde</section><text>skyes rang bzhin med pa dang / /ci phyir stong pa'ang bshad par bya/ /'dus pa dag ni yongs spangs shing / /blo gros rig na dngos mi snang / /de phyir stong nyid ma skyes pa/ /rang bzhin med par ngas bshad do/ /'di ltar re re 'dus pas na/ /dngos po snang</text></item>
<item><p>287b2</p><section>mdo sde</section><text>yang yod ma yin/ /rnam par gzhig na 'dus pa med/ /mu stegs lta ba ltar yang min/ /rmi lam sgyu ma skra shad dang / /smig rgyu dri za'i grong khyer ltar/ /'jig rten dngos po sna tshogs kun/ /rgyu med mtshan nyid rab tu snang / /rgyu yod smra</text></item>
<item><p>287b3</p><section>mdo sde</section><text>ba gdul ba'i phyir/ /ma skyes don ni rab tu bsgrags/ /skye med rab tu bsgrags pas na/ /chos kyi tshul ni rgyun mi 'chad/ /rgyu med rab tu smra ba ni/ /'jigs pa'i mu stegs can rnams te/ /ji ltar ci yi phyir na ni/ /de yang ci phyir skye bar</text></item>
<item><p>287b4</p><section>mdo sde</section><text>'gyur/ /gang dag tu ni 'dus gyur na/ /rgyu med par ni smra bar byed/ /'dus byas chos rnams rab brtags na/ /rgyu med rgyu yod ma yin te/ /skye dang 'jig par smra ba yi/ /lta ba dag ni de nas ldog /de nas byang chub sems dpa' blo gros</text></item>
<item><p>287b5</p><section>mdo sde</section><text>chen pos tshigs su bcad de zhu ba zhus pa/ ci yi slad du skye ma mchis/ /'on te dngos po ma mchis sam/ /de ste rkyen la brtags pa 'am/ /chos mchis mi skye zhes bgyi 'am/ /ming ni don ma mchis mi rigs/ /rnam par dbye zhing</text></item>
<item><p>287b6</p><section>mdo sde</section><text>bshad du gsol/ /de nas bcom ldan 'das kyis tshigs su bcad de bka' stsal pa/ dngos med mi skye ma yin te/ /rkyen la btags pa'ang ma yin no/ /dngos po yod pas ming yod min/ /ming la don med pa yang min/ /mu stegs</text></item>
<item><p>287b7</p><section>mdo sde</section><text>can ni thams cad dang / /nyan thos dang ni rang rgyas dang / /sa bdun spyod yul ma yin pa/ /de ni mi skye mtshan nyid do/ /rgyu dang rkyen rnams yongs spangs shing / /bya ba thams cad yongs bral te/ /shin du phra ba'i sems can gnas/ /mtshan</text></item>
<item><p>287b8</p><section>mdo sde</section><text>nyid mtshan gzhi nyid spangs nas/ /de lus rab tu gyur pa ni/ /skye ba med par ngas bshad do/ /phyi rol dngos po dngos med min/ /sems can yongs su gzung ba med/ /lta ba thams cad rab spangs pa/ /skye ba med par ngas bshad do/ /</text></item>
<item><p>288a1</p><section>mdo sde</section><text>'di ltar rang bzhin med pa dang / /stong pa la sogs dbye bar bya/ /stong phyir stong zhes bshad pa min/ /skye ba med phyir stong zhes bshad/ /rgyu rkyen grangs ni 'dus pa las/ /skye dang 'jig pa yod par gyur/ /rgyu rkyen grangs las</text></item>
<item><p>288a2</p><section>mdo sde</section><text>logs shig na/ /skye ba dang ni 'jig pa med/ /rgyu rkyen grangs las logs shig na/ /dngos po tha dad yod ma yin/ /gcig dang tha dad ces bya ba/ /mu stegs rnam par rtog pa yin/ /yod med dngos po mi skye ste/ /yod pa ma yin med pa'ang</text></item>
<item><p>288a3</p><section>mdo sde</section><text>min/ /grangs 'gyur ba ni ma gtogs par/ /gang yang dmigs par mi 'gyur ro/ /kun rdzob tsam du grangs yod pas/ /phan tshun du ni 'brel par byed/ /rgyu rkyen 'brel las logs shig na/ /skye ba'i don ni mi rigs so/ /skye ba med</text></item>
<item><p>288a4</p><section>mdo sde</section><text>pas dngos mi 'gyur/ /mu stegs can gyi skyon rnams spangs/ /rkyen kyi 'brel pa com bshad de/ /byis pa rnams kyis mi rig go/ /rkyen gyi 'brel las logs shig na/ /dngos po skye ba yod ces pa/ de ni rgyu med smra ba ste/ /'brel pa'i</text></item>
<item><p>288a5</p><section>mdo sde</section><text>don ni 'jig par byed/ /mar me'i gzugs rnams snang byed ltar/ /'brel pa snang ba'ang de bzhin na/ /de ni 'brel las logs shig na/ /dngos po rnams ni yod pa'i rigs/ /dngos po med pa skye med pas/ /nam mkha'i rang bzhin lta bu'o/ /</text></item>
<item><p>288a6</p><section>mdo sde</section><text>'brel pa dag las log gyur na/ /blo yis rtog par bya ba med/ /gzhan yang skye ba med yod de/ /'phags pas thob pa'i chos nyid do/ /gang de'i skye ba mi 'byung ba/ /de ni mi skye bzod pa yin/ /nam zhig 'jig rten 'di dag kun/ /'brel pa</text></item>
<item><p>288a7</p><section>mdo sde</section><text>tsam du rab rtog na/ /thams cad 'brel pa yongs spangs nas/ /de nas ting 'dzin 'thob par 'gyur/ /mi shes sred pa las la sogs/ /de ni nang gi 'brel pa yin/ /mi shes 'jim gong 'khor lo dang / /sa bon la sogs phyi rol yin/ /gal</text></item>
<item><p>288a8</p><section>mdo sde</section><text>te dngos po gzhan yod de/ /rgyu dang rkyen las skye zhe na/ /de ni 'brel pa'i don min pas/ /de yang 'grub par mi 'gyur ro/ /gal te skye ba rang bzhin med/ /de ni su yi 'brel par 'gyur/ /phan tshun du ni bskyed pa'i phyir/ /rgyu rkyen don du shes par bya/ /sra gsher</text></item>
<item><p>288b1</p><section>mdo sde</section><text>drod dang g.yo ba'i chos/ /byis pas rnam par brtags pa ste/ /grangs las ma gtogs chos gzhan med/ /de'i phyir dngos po med par bshad/ /sman pas nad rnams gso ba dag /bstan bcos tha dad med kyang ni/ /nad ni tha dad bye brag gis/ /gnyen po</text></item>
<item><p>288b2</p><section>mdo sde</section><text>sna tshogs bshad pa ltar/ /nga yang sems can de dag gi/ /nyon mongs nad rnams gzhig pa'i phyir/ /dbang po dag ni rab shes nas/ /de la sgrol ba'i sgo bshad do/ /nyon mongs dbang po tha dad pas/ /chos ni sna tshogs yod ma yin/ /theg</text></item>
<item><p>288b3</p><section>mdo sde</section><text>gcig 'ba' shig chos ston pa/ /de ni theg pa chen po yin/ /de nas byang chub sems dpa' blo gros chen pos bcom ldan 'das la 'di skad ces gsol to/ /bcom ldan 'das mu stegs can thams cad kyang mi rtag pa nyid do zhes rnam</text></item>
<item><p>288b4</p><section>mdo sde</section><text>par rtog par bgyid/ bcom ldan 'das kyis kyang 'du byed thams cad mi rtag pas/ /skye zhing 'jig pa'i chos can no zhes bka' stsal na/ 'di'i don ji lta bu log pa'am/ yang dag pa zhig lags/ mi rtag pa nyid la ni rnam pa</text></item>
<item><p>288b5</p><section>mdo sde</section><text>du mchis/ bcom ldan 'das kyis bka' stsal pa/ blo gros chen po mu stegs can rnams la ni mi rtag pa rnam pa bdun yod kyi/ nga'i bstan pa la ni ma yin no/ /rnam pa bdun gang zhe na/ de dag kha cig 'di skad du mngon par 'dus</text></item>
<item><p>288b6</p><section>mdo sde</section><text>byas nas/ yongs su spangs pa ni mi rtag pa nyid do zhes zer ro/ /kha cig ni dbyibs rnam par 'jig pa ni mi rtag pa nyid do zhes zer ro/ /kha cig ni gzugs nyid mi rtag pa nyid do zhes zer ro/ /kha cig ni gzugs rnam par 'gyur</text></item>
<item><p>288b7</p><section>mdo sde</section><text>ba'i gnas skabs ni mi rtag pa nyid ces bya ste/ bar chad med par rang gi ngang gis 'brel zhing 'jig pas/ ji ltar 'o ma las zhor 'gyur ba la sogs pa'i bye brag tha dad pa mthong bar mi nus pa de bzhin du dngos po thams cad</text></item>
<item><p>288b8</p><section>mdo sde</section><text>la yang rnam par 'jig pa'i mi rtag pa nyid du 'jug go/ zhes zer ro/ /kha cig ni dngos po mi rtag pa nyid do zhes zer ro/ /kha cig ni dngos po'i dngos po med pa mi rtag pa nyid do zhes zer ro/ /kha cig ni chos thams cad mi skye bas mi</text></item>
<item><p>289a1</p><section>mdo sde</section><text>rtag pa nyid de/ chos thams cad kyi nang du 'jug pa'o zhes zer ro/ /de la blo gros chen po dngos po med pa mi rtag pa nyid ces bya ba ni 'di lta ste/ 'byung ba chen po bzhi dang / 'byung ba las gyur pa'i rang gi mtshan nyid</text></item>
<item><p>289a2</p><section>mdo sde</section><text>'jig cing 'byung ba chen po bzhi'i rang bzhin ni mi dmigs pa dang mi skye ba'o/ /de la mi skye ba'i mi rtag pa zhes bya ba de ni rtag pa dang / mi rtag pa yin pas chos thams cad yod pa dang med pa mi skye ba dang / rdul phra mo'i bar du rab tu bshig ste/</text></item>
<item><p>289a3</p><section>mdo sde</section><text>mi mthong ba 'di ni mi skye ba'i don yin gyi skye ba ni ma yin pas 'di ni mi skye ba'i mi rtag pa nyid kyi mtshan nyid yin te/ 'di khong du ma chud pa ni mu stegs can rnams kyi skye ba mi rtag pa'i don du lhung bar 'gyur ro/ /blo gros chen po dngos po</text></item>
<item><p>289a4</p><section>mdo sde</section><text>mi rtag pa ni rang gis blos rnam par brtags pa ste/ rtag pa dang / mi rtag pa'i dngos po ni ma yin no/ /de ci'i phyir zhe na/ 'di lta ste/ mi rtag pa ni rang gi ngo bo nyid kyis mi 'jig go/ /blo gros chen po 'di ni dngos po thams cad kyi dngos</text></item>
<item><p>289a5</p><section>mdo sde</section><text>po med pa'i phyir mi rtag pa'i bya ba'o/ /mi rtag pa ma gtogs par gzhan gang yang chos thams cad kyi dngos po dngos po med par byed pa mi dmigs te/ ji ltar dbyug pa dang / gyo mo dang / rdo bas dngos po dag bcom par byed pa bzhin no/ /</text></item>
<item><p>289a6</p><section>mdo sde</section><text>mngon sum du so sos tha mi dad par mthong bas mi rtag pa nyid dngos po'i bya ba yin gyi/ byed pa dang bya ba bye brag yod pa ni ma yin te/ 'di ni mi rtag pa nyid do/ /'di ni bya ba'o zhes bya ba'i bye brag med pa'i phyir ro/ /byed pa dang bya ba tha</text></item>
<item><p>289a7</p><section>mdo sde</section><text>mi dad na ni dngos po thams cad rtag cing rgyu'i ngo bo nyid med par 'gyur ro/ /blo gros chen po dngos po thams cad kyi ngo bo nyid med pa ni rgyu yod de/ byis pa so so'i skye bo rnams kyis shes par bya ba ma yin no/ /rgyu ma yin na mi 'dra ba'i dngos po</text></item>
<item><p>289a8</p><section>mdo sde</section><text>skyed par 'gyur ro/ /ci ste skyed na ni dngos po thams cad mi rtag par yang 'gyur zhing / /dngos po mi 'dra ba yang yin pas byed pa dang bya ba yang bye brag med par yang 'gyur la/ thams cad kyis bye brag yod par yang mthong bar</text></item>
<item><p>289b1</p><section>mdo sde</section><text>'gyur ro/ /gal te ngo bo nyid mi rtag pa nyid yin na ni bya ba'i rgyu'i ngo bo nyid kyi mtshan nyid du lhung bar gyur na ni dngos po thams cad yongs su rdzogs par mi 'gyur ro/ /dngos po thams cad byed pa'i rgyu'i mtshan nyid du lhung na ni mi rtag pa</text></item>
<item><p>289b2</p><section>mdo sde</section><text>bdag nyid mi rtag par 'gyur ro/ /mi rtag pa nyid mi rtag pa'i phyir dngos po thams cad mi rtag par mi 'gyur te rtag pa nyid du 'gyur ro/ /gal te mi rtag pa dngos po thams cad kyi nang du song ba yin na ni dus gsum du lhung bar 'gyur te/ gang 'das</text></item>
<item><p>289b3</p><section>mdo sde</section><text>pa'i gzugs de ni zhig pa dang ldan pa'o/ /gang ma 'ongs pa ni ma skyes pa ste/ gzugs ma skyes pa'i phyir ro/ /da ltar gyi gzugs ni 'jig pa'i mtshan nyid dang ldan pa'o/ /de la gzugs ni 'byung ba chen po rnams bsags pa'i bye brag go/ /</text></item>
<item><p>289b4</p><section>mdo sde</section><text>'byung ba chen po dag dang / 'byung ba las gyur pa'i gzugs rnams kyi rang bzhin ni mi 'jig ste/ tha dad pa dang / tha dad pa ma yin pa spangs pa'i phyir ro zhes mu stegs can thams cad 'byung ba chen po rnams mi 'jig par rtogs go/ /blo gros chen</text></item>
<item><p>289b5</p><section>mdo sde</section><text>po srid pa gsum po thams cad 'byung ba dang 'byung ba las gyur pa'i gzugs gnas pa rnams ni skye ba dang 'jig pa yod par shes na/ 'byung ba chen po dang 'byung ba las gyur pa'i gzugs las logs shig na/ mu stegs can rnams kyis</text></item>
<item><p>289b6</p><section>mdo sde</section><text>gang la bsams nas mi rtag pa zhes rtog ste/ 'byung ba chen po bzhi mi skye ba dang / rang bzhin gyi mtshan nyid mi 'jig pa'i phyir ro/ /de la dang po rtsom pa yongs su spangs pa'i mi rtag pa nyid ces bya ba ni 'byung ba chen po bzhi yang ma yin pa</text></item>
<item><p>289b7</p><section>mdo sde</section><text>dang / gzhan yang tha dad pa'i 'byung ba chen po bzhi dang / so so tha dad pa'i mtshan nyid dang / rang gi mtshan nyid kyi phyir ro/ /bye brag mi dmigs pa dang / de'i bye brag med pa dang / de la sogs pas yang mi rtsom pa dang / sbyor ba rnam pa</text></item>
<item><p>289b8</p><section>mdo sde</section><text>gnyis pa mi rtsom pa ni mi rtag pa nyid shes par bya'o/ /de la dbyibs rnam par 'jig pa'i mi rtag pa zhes bya ba ni 'di lta ste/ 'byung ba chen po bzhi dang / rgyur byas pa'i gzugs rnams kyi mi 'jig pa ni mthar phyin pa'i bar du mi</text></item>
<item><p>290a1</p><section>mdo sde</section><text>'jig go zhes zer la/ blo gros chen po mthar phyin pa ni rdul phra mo'i bar du rab tu phye ste/ 'jig pa las so sor brtags na 'byung ba chen po bzhi dang / rgyur byas pa'i gzugs rnams tha dad par mthong ba'i dbyibs dang</text></item>
<item><p>290a2</p><section>mdo sde</section><text>ring thung mi dmigs te/ 'byung ba chen po bzhi ni ma yin pas 'byung ba chen po bzhi mi 'jig gi/ dbyibs rnam par 'jig par lta bas grangs can gyi smra bar ltung ba yin no/ /de la gzugs nyid mi rtag pa nyid ces bya ba ni 'di lta ste/ gzugs</text></item>
<item><p>290a3</p><section>mdo sde</section><text>nyid mi rtag pa nyid yin pas dbyibs de dag mi rtag pa nyid de 'byung ba chen po rnams ni ma yin no/ /gal te 'byung ba bzhi po rnams mi rtag pa nyid yin na ni 'jig rten gyi grangs su brjod pa ma yin no/ /'jig rten gyi brjod pa'i dngos po med</text></item>
<item><p>290a4</p><section>mdo sde</section><text>na ni 'jig rten rgyang pan pa'i lta bar ltung bar 'gyur te/ dngos po thams cad brjod pa'i tshig tsam du mthong zhing rang gi mtshan nyid skye bar mi mthong ba'i phyir ro/ /de la rnam par 'gyur ba'i mi rtag pa zhes bya ba ni 'di ltar gzugs dngos</text></item>
<item><p>290a5</p><section>mdo sde</section><text>pa gzhan du 'gyur bar snang ba ste/ 'byung ba chen po rnams ni ma yin no/ /ji ltar gser las rgyun du byas pa rnams 'gyur bar snang yang gser gyi rang bzhin 'jig pa ma yin gyi/ rgyan gyi dbyibs la 'jig pa yod pa de bzhin</text></item>
<item><p>290a6</p><section>mdo sde</section><text>du dngos po gzhan rnam par 'gyur ba la sogs pa yang de bzhin no zhes de la sogs pa'i rnam pas mu stegs can rnams mi rtag pa'i lta bar rnam par rtog go/ /'di ltar mes 'byung ba chen po rnams sregs pa'i tshe rang gi mtshan nyid</text></item>
<item><p>290a7</p><section>mdo sde</section><text>la ni mi sreg go/ /ci ste so so nas rang gi mtshan nyid gcig gis gcig 'jig par byed na ni 'byung ba dag rgyur byas pa'i gzugs rnams 'chad par 'gyur ba'i rigs so/ /blo gros chen po nga'i chos ni byung ba nyid na rtag pa</text></item>
<item><p>290a8</p><section>mdo sde</section><text>yang ma yin/ mi rtag pa yang ma yin no/ /de ci'i phyir zhe na/ 'di lta ste/ phyi rol gyi dngos po ma nges pa'i phyir srid pa gsum sems tsam du bstan gyi/ mtshan nyid sna tshogs dang / skye ba dang / 'jig pa yod par ni ma bstan to/ /</text></item>
<item><p>290b1</p><section>mdo sde</section><text>'byung ba chen po 'dus pa'i bye brag dang / 'byung ba dang 'byung ba las gyur pa'i phyir rnam pa gnyis kyi dngos po gzung ba dang 'dzin par rnam par rtog par 'gyur ba dang / rnam par rtog pa gnyis yongs su shes pa dang / phyi rol gyi dngos po</text></item>
<item><p>290b2</p><section>mdo sde</section><text>dang dngos po med par lta ba gnyis dang bral ba dang / rang gi sems snang ba tsam du khong du chud cing rnam par rtog pa'i bsams pa'i mngon par 'du byed pa las skye'i/ mngon par 'dus ma byas pa ni ma yin no/ /zhes sems dngos po</text></item>
<item><p>290b3</p><section>mdo sde</section><text>dang dngos po med pa'i rnam par rtog pa dang bral bas na 'jig rten pa dang / 'jig rten las 'das pa dang / 'jig rten las 'das pa mchog gi chos thams cad ni rtag pa yang ma yin/ mi rtag pa nyid kyang ma yin no/ /rang gi sems</text></item>
<item><p>290b4</p><section>mdo sde</section><text>snang ba tsam du khong du ma chud pas mtha' gnyis kyi lta ba ngan pa'i rgyun du lhung bar 'gyur te/ mu stegs can thams cad kyis rang gi rnam par rtog pa khong du mi chud do/ /so so'i skye bo de dag la gzhi ci yang med pas 'di ltar 'jig rten</text></item>
<item><p>290b5</p><section>mdo sde</section><text>pa dang / 'jig rten las 'das pa dang / 'jig rten las 'das pa mchog gi chos tshig gi rnam par rtog pa las skye bar byis pa so so'i skye bo rnams kyis khong du chud pa ma yin no/ /de nas bcom ldan 'das kyis don de nyid yang</text></item>
<item><p>290b6</p><section>mdo sde</section><text>bstan pa'i phyir tshigs su bcad pa 'di dag gsungs so/ /dang po brtsams nas rab spangs shing / /dbyibs dang rnam pa gzhan 'gyur dang / /dngos po gzugs ni mi rtag pa/ /mu stegs blun pos rtog par byed/ /dngos po</text></item>
<item><p>290b7</p><section>mdo sde</section><text>rnams la 'jig pa med/ /'byung ba 'byung ba'i rang bzhin gnas/ /mu stegs mi rtag 'du shes pa/ /lta ba sna tshogs bying ba 'gyur/ /mu stegs can ni de dag la/ /skye dang 'jig pa gang yang med/ /'byung ba 'byung ba'i rang bzhin rtag /ji skad</text></item>
<item><p>290b8</p><section>mdo sde</section><text>mi rtag nyid du rtog /thams cad sems tsam snang ba ste/ /rnam pa gnyis su sems kyang 'jug /gzung ba dang ni 'dzin pa'o/ /bdag dang bdag gi yod ma yin/ /tshangs pa sdong po rtsa ba yin/ /yal ga lo ma kun du khyab/ /'di skad du ni ngas</text></item>
<item><p>291a1</p><section>mdo sde</section><text>bshad de/ /de dag gi ni sems tsam yin/ /de nas yang byang chub sems dpa' blo gros chen pos bcom ldan 'das la 'di skad ces gsol to/ /bcom ldan 'das byang chub sems dpa' dang / nyan thos dang / rang sangs rgyas</text></item>
<item><p>291a2</p><section>mdo sde</section><text>thams cad kyis 'gog pa'i snyoms par 'jug pa'i go rims kyi mtshams sbyor ba'i mtshan nyid bshad du gsol/ gal te 'gog pa'i snyoms par 'jug pa'i go rims kyi mtshams sbyor ba'i mtshan nyid la mkhas par gyur na/ bdag dang</text></item>
<item><p>291a3</p><section>mdo sde</section><text>byang chub sems dpa' gzhan rnams kyang 'gog pa'i snyoms par 'jug pa'i bde ba'i sgo spong bar mi 'gyur zhing / nyan thos dang / rang sangs rgyas dang / mu stegs can gyi rmongs par ltung bar mi 'gyur lags so/ /bcom ldan 'das</text></item>
<item><p>291a4</p><section>mdo sde</section><text>kyis bka' stsal pa/ blo gros chen po shin du legs par nyon la yid la zung shig dang / ngas khyod la bshad par bya'o/ /blo gros chen pos bcom ldan 'das la bcom ldan 'das bshad du gsol/ zhes gsol pa dang / bcom ldan 'das kyis bka' stsal</text></item>
<item><p>291a5</p><section>mdo sde</section><text>pa/ blo gros chen po sa drug pa'i byang chub sems dpa' sems dpa' chen po dang / nyan thos dang / rang sangs rgyas rnams kyis snyoms par 'jug pa bskyed par byed la/ sa bdun pa'i byang chub sems dpa' sems dpa' chen po rnams ni sems kyi</text></item>
<item><p>291a6</p><section>mdo sde</section><text>skad cig re re la snyoms par 'jug ste/ dngos po thams cad kyi rang bzhin gyi mtshan nyid yongs su spangs pas snyoms par 'jug gi/ nyan thos dang / rang sangs rgyas rnams ni ma yin te/ nyan thos dang / rang sangs rgyas rnams ni mngon par</text></item>
<item><p>291a7</p><section>mdo sde</section><text>'du byed pa'i blo can gzung ba dang / 'dzin pa'i mtshan nyid du lhung bas 'gog pa'i snyoms par 'jug go/ /de bas na sa bdun pa ni yid la byed pas snyoms par 'jug pa ma yin te/ chos thams cad bye brag med pa'i mtshan nyid thob pas rims gyis</text></item>
<item><p>291a8</p><section>mdo sde</section><text>mtshan nyid kyi dngos po sna tshogs thob pa ni ma yin no/ /dge ba dang mi dge ba'i chos thams cad kyi rang gi mtshan nyid khong du chud de/ snyoms par 'jug pas de'i phyir sa bdun pa la dge ba'i sems kyis snyoms par 'jug pa med do/ /blo gros</text></item>
<item><p>291b1</p><section>mdo sde</section><text>chen po sa brgyad pa'i byang chub sems dpa' dang / nyan thos dang / rang sangs rgyas rnams kyi sems dang / yid dang / yid kyi rnam par shes pa'i rnam par rtog pa dang / 'du shes ldog par 'gyur ro/ /sa dang po nas sa bdun pa'i bar</text></item>
<item><p>291b2</p><section>mdo sde</section><text>gyi byang chub sems dpa' de dag khams gsum pa 'di ni sems dang yid dang / yid kyi rnam par shes pa tsam mo zhes so sor rab tu rtog ste/ bdag dang bdag gi dang bral ba/ rang gi rnam par rtog pa'i spyod pa can/ phyi rol gyi dngos</text></item>
<item><p>291b3</p><section>mdo sde</section><text>po sna tshogs kyi mtshan nyid du ltung ba/ byis pa so so'i skye bo rnams kyi rang gi mtshan nyid gzung ba dang / 'dzin pa'i dngos po rnam pa gnyis su gyur pas mi shes pa'i rjes su song ba/ thog ma med pa'i dus nas rnam par spros pa'i</text></item>
<item><p>291b4</p><section>mdo sde</section><text>gnas ngan len gyi bag chags kyis yongs su bsgos pa rnams khong du mi chud do/ /blo gros chen po sa brgyad pa'i byang chub sems dpa' sems dpa' chen po dang / nyan thos dang / rang sangs rgyas rnams kyis mya ngan las 'das</text></item>
<item><p>291b5</p><section>mdo sde</section><text>pa mtshungs kyang byang chub sems dpa' ni ting nge 'dzin blos yongs su bzung bas/ de'i phyir ting nge 'dzin gyi sgo'i bde bas yongs su mya ngan las mi 'da'o/ /gal te yongs su ma bzung du zin na ni de bzhin gshegs pa'i sa yongs</text></item>
<item><p>291b6</p><section>mdo sde</section><text>su rdzogs par mi 'gyur zhing sems can gyi bya ba thams cad yongs su spongs bar 'gyur la/ de bzhin gshegs pa'i rigs kyi gdung yang chad par 'gyur bas na/ sangs rgyas bcom ldan 'das rnams de bzhin gshegs</text></item>
<item><p>291b7</p><section>mdo sde</section><text>pa'i bsam gyis mi khyab pa'i yon tan dpag tu med pa ston to/ /nyan thos dang / rang sangs rgyas rnams ting nge 'dzin gyi sgo'i bde bas phrogs par gyur pa'i phyir mya ngan las 'das par 'dus shes so/ /blo gros chen po</text></item>
<item><p>291b8</p><section>mdo sde</section><text>ngas sa bdun pa'i sems dang / yid dang / yid kyi rnam par shes pa'i mtshan nyid la mkhas shing goms par bya ba dang / bdag dang bdag gir 'dzin pa dang / gang zag dang / chos bdag med pa bsdu ba dang / skye ba dang / 'jig pa dang / rang</text></item>
<item><p>292a1</p><section>mdo sde</section><text>dang spyi'i mtshan nyid la mkhas shing goms par bya ba dang / so so yang dag par rig pa bzhi rnam par gdon mi za ba'i stobs la mkhas pa dang / ting nge 'dzin gyi sgo dang / sa'i go rims kyi mtshams sbyar ba dang / byang</text></item>
<item><p>292a2</p><section>mdo sde</section><text>chub kyi phyogs kyi chos rnam par dbye bar bya'o/ /byang chub sems dpa' sems dpa' chen po rnams rang dang spyi'i mtshan nyid mi shes shing sa bdun la mi mkhas pa dang / mu stegs can gyi log pa'i lam du lhung bar mi bya ba'i phyir</text></item>
<item><p>292a3</p><section>mdo sde</section><text>sa'i go rims gyis rnam par gzhag pa yin te/ blo gros chen po 'di la yang dag par gang yang skye ba'am/ 'jig pa zhes bya ba med do/ /gzhan du na 'di lta ste/ sa'i go rims kyi mtshams sbyar ba dang / khams gsum sna tshogs kyi spyod</text></item>
<item><p>292a4</p><section>mdo sde</section><text>pa 'di ni sems snang ba tsam ste/ byis pa so so'i skye bo rnams kyis khong du mi chud do/ /byis pa so so'i skye bo rnams kyis khong du mi chud pas 'di lta ste/ nga dang sangs rgyas de dag gis sa'i go rims gyi mtshams sbyar ba dang / khams</text></item>
<item><p>292a5</p><section>mdo sde</section><text>gsum gyi spyod pa sna tshogs bstan to/ /gzhan yang blo gros chen po nyan thos dang / rang sangs rgyas rnams ni byang chub sems dpa'i sa brgyad la 'gog pa'i snyoms par 'jug pa'i bde ba'i myos pas myos te/ rang gi sems snang ba</text></item>
<item><p>292a6</p><section>mdo sde</section><text>tsam la mi mkhas pas rang dang spyi'i mtshan nyid du lhung ba/ bag chags kyis bsgribs pa/ gang zag dang chos bdag med par lhung ba chos su 'dzin par lta ba/ rnam par rtog pas mya ngan las 'das par rab tu shes par gyur te/ rab tu</text></item>
<item><p>292a7</p><section>mdo sde</section><text>dben pa la mos pa'i blo ni ma yin no/ /blo gros chen po byang chub sems dpa'i ni sgo'i bde ba mthong yang sngon gyi smon lam dang / snying brtse ba dang / snying rje chen po dang ldan zhing mthar thug pa'i gnas bcu rnam par dbye ba shes pas rnam</text></item>
<item><p>292a8</p><section>mdo sde</section><text>par rtog pas mya ngan las 'das par 'du shes par mi 'gyur te/ de ltar mya ngan las 'das pa'i rnam par rtog pa mi skye ba'i phyir/ gzung ba dang / 'dzin pa'i rnam par rtog pa yongs su spong zhing / chos thams cad rang gi sems snang ba tsam du</text></item>
<item><p>292b1</p><section>mdo sde</section><text>khong du chud pas rnam par rtog pa mi skye ste/ sems dang yid dang / yid kyi rnam par shes pa dang / phyi rol gyi dngos po'i rang gi ngo bo'i mtshan nyid la mngon par zhen pa'i rnam par rtog par yang mi ltung la/ sangs rgyas kyi chos kyi rgyu mi skyed pa yang</text></item>
<item><p>292b2</p><section>mdo sde</section><text>ma yin te/ ye shes kyi rjes su skye bas de bzhin gshegs pa'i rang gis rig pa'i sa 'thob par 'gyur te/ ji ltar skyes bu'i rmi lam na chu bo rgal bar rtsom pa pha rol tu ma phyin par sad la/ sad nas 'di snyam du ci 'di yang dag pa'am/ 'on</text></item>
<item><p>292b3</p><section>mdo sde</section><text>te yang dag pa ma yin pa zhes rtog par byed pa de ni yang dag pa yang ma yin/ log pa yang ma yin gyi/ gzhan du na thog ma med pa'i mthong ba dang / thos pa dang / bye brag phyed pa dang / rnam par rig pa rgyu'i 'du shes sna tshogs kyi bag chags dang /</text></item>
<item><p>292b4</p><section>mdo sde</section><text>dbyibs dang / gnas sna tshogs dang / yod pa dang / med pa'i mtshan nyid du lhung ba dang / sems dang yid dang / yid kyi rnam par shes pa'i rmi lam las snang ngo / /blo gros chen po de bzhin du byang chub sems dpa' sems dpa' chen po rnams kyang</text></item>
<item><p>292b5</p><section>mdo sde</section><text>byang chub sems dpa'i sa brgyad pa la rnam par rtog pa'i mtshan nyid skye bar mthong ba dang / sa dang po nas brtsal bas sa bdun du 'pho ba dang / chos thams cad sgyu ma la sogs pa dang mtshungs par mthong ba'i sbyor bas gzung ba dang /</text></item>
<item><p>292b6</p><section>mdo sde</section><text>'dzin pa'i sems rnam par rtog pa'i spyod pa las bzlas te/ sangs rgyas kyi chos kyi sbyor bas byas nas da dung ma thob pa ni thob par byed do/ /blo gros chen po 'di ni byang chub sems dpa' rnams kyi mya ngan las 'das pa'i sbyor ba rnam</text></item>
<item><p>292b7</p><section>mdo sde</section><text>par mi 'jig pa yin te/ sems dang yid dang / yid kyi rnam par shes pa yongs su spangs nas mi skye ba'i chos la bzod pa 'thob par 'gyur ba'o/ /blo gros chen po don dam pa la ni go rims dang mtshams sbyar ba med de/ snang ba med pa</text></item>
<item><p>292b8</p><section>mdo sde</section><text>rnam par rtog pa las dben pa'i chos bstan pa'o/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /sems tsam dang ni snang med dang / /gnas 'di dang ni sangs rgyas sa/ /</text></item>
<item><p>293a1</p><section>mdo sde</section><text>'das dang ma 'ongs da ltar gyi/ /dus gsum sangs rgyas rnams kyis bshad/ /sems tsam sa ni bdun pa yin/ /snang ba med ni sa brgyad pa/ /sa gnyis dag ni gnas shes bya/ /sangs rgyas sa ni mchog yin no/ /rang rig</text></item>
<item><p>293a2</p><section>mdo sde</section><text>ye shes rnam par dag /de ni nga yi sa yin no/ /dbang phyug dang ni mchog gi gnas/ /rnam par brtag cing rab bkod pa/ /gsal byed 'bar ba'i me lta bur/ /'od zer kun du khyab par snang / /'od zer 'bar bas mig mi nyams/ /srid</text></item>
<item><p>293a3</p><section>mdo sde</section><text>gsum kun du 'dul bar byed/ /sprul pas srid gsum gnas par ston/ /kha cig snga nas sprul pa ste/ /der ni theg pa rnams ston pa/ /thams cad de bzhin gshegs kyi sa/ /sa bcu de ni dang po yin/ /dang po pa ni brgyad pa yin/ /dgu pa</text></item>
<item><p>293a4</p><section>mdo sde</section><text>yang ni bdun pa ste/ /bdun pa de yang brgyad pa yin/ /gnyis pa de ni gsum pa yin/ /bzhi pa yang ni lnga pa yin/ /gsum pa yang ni drug yin te/ /snang ba med la rim ci yod/ /'phags pa lang kar gshegs pa rin po che'i mdo las/</text></item>
<item><p>293a5</p><section>mdo sde</section><text>bam po brgyad pa ste tha ma/ de nas byang chub sems dpa' blo gros chen pos bcom ldan 'das la 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ni rtag pa zhig</text></item>
<item><p>293a6</p><section>mdo sde</section><text>gam/ 'on te mi rtag pa zhig lags/ bcom ldan 'das kyis bka' stsal pa/ blo gros chen po de bzhin gshegs pa dgra bcom pa yang dag par rdzogs pa'i sangs rgyas ni rtag pa yang ma yin/ mi rtag pa yang ma yin te/ 'di ltar</text></item>
<item><p>293a7</p><section>mdo sde</section><text>gnyis ga yang nyes pa yod pa'i phyir ro/ /gal te rtag par gyur na ni byed pa'i bdag po yod pa'i nyes par 'gyur ro/ /mu stegs can dag rtag pa ni byed pa pos byas pa ma yin pa'o zhes zer te/ de bas na de bzhin gshegs</text></item>
<item><p>293a8</p><section>mdo sde</section><text>pa ni rtag kyang rtag pa ma yin te/ byas pa ma yin pa rtag pa'i nyes par 'gyur ba'i phyir ro/ /ci ste de bzhin gshegs pa mi rtag pa yin na ni byas pa yod pa'i mi rtag pa'i nyes par 'gyur te/ phung po'i mtshan nyid dang / mtshan</text></item>
<item><p>293b1</p><section>mdo sde</section><text>nyid kyi gzhi'i dngos po med pas phung po zhig pa ltar chad par 'gyur ba'i rigs na/ de bzhin gshegs pa ni chad par mi 'gyur ro/ /blo gros chen po byas pa thams cad mi rtag na ni bum pa dang snam bu la sogs pa bzhin du thams cad kyang</text></item>
<item><p>293b2</p><section>mdo sde</section><text>mi rtag pa'i nyes par 'gyur bas/ thams cad mkhyen pa'i tshogs dang / sbyor ba rnams don med par 'gyur te/ 'di ltar byas pa'i phyir ro/ /byas pa thams cad kyang de bzhin gshegs pa yin par 'gyur te/ bye brag gi rgyu'i dngos</text></item>
<item><p>293b3</p><section>mdo sde</section><text>po med pa'i phyir ro/ /de lta bas na de bzhin gshegs pa ni rtag pa yang ma yin/ mi rtag pa yang ma yin no/ /gzhan yang blo gros chen po de bzhin gshegs pa ni nam mkha' ltar rtag pa ma yin te/ nam mkha' ltar rtag pa yin na ni</text></item>
<item><p>293b4</p><section>mdo sde</section><text>so so rang gis rig pa 'phags pa'i ye shes kyi tshogs rnams don med pa'i nyes par 'gyur ro/ /blo gros chen po dper na nam mkha' ni rtag pa yang ma yin/ mi rtag pa yang ma yin zhing / rtag pa dang / mi rtag pa dang / gcig</text></item>
<item><p>293b5</p><section>mdo sde</section><text>pa dang / tha dad pa dang / gnyi ga dang / gnyi ga ma yin pa dang / rtag pa dang mi rtag pa'i nyes pa spangs pa'i phyir/ brjod par bya ba ma yin no/ /de'i phyir de bzhin gshegs pa ni rtag pa ma yin no/ /gzhan yang blo gros chen po</text></item>
<item><p>293b6</p><section>mdo sde</section><text>gal te de bzhin gshegs pa skye ba med pa'i rtag pa yin na ni ri bong dang rta la sogs pa'i rwa dang mtshungs shing skye ba med pa'i rtag par 'gyur ba'i phyir/ bsgrubs pa rnams don med par 'gyur te/ skye ba med pa'i rtag pa'i</text></item>
<item><p>293b7</p><section>mdo sde</section><text>nyes par 'gyur bas na/ de bzhin gshegs pa ni rtag pa ma yin no/ /gzhan yang blo gros chen po dngos po gzhan gyis de bzhin gshegs pa rtag pa yin par shes par 'gyur ba yang yod do/ /de ci'i phyir zhe na/ 'di lta ste/ bar</text></item>
<item><p>293b8</p><section>mdo sde</section><text>chad med pas mngon par rtogs pa'i ye shes rtag pa'i phyir de bzhin gshegs pa rtag pa'o/ /blo gros chen po de bzhin gshegs pa 'jig rten du byung yang rung / 'jig rten du ma byung yang rung / chos nyid ni nges par gnas pa</text></item>
<item><p>294a1</p><section>mdo sde</section><text>nyid de/ nyan thos dang / rang sangs rgyas dang / de bzhin gshegs pa rnams kyi bar chad med pa'i gnas pa ni nam mkha' la mi gnas te/ byis pa so so'i skye bo rnams kyis khong du chud par bya ba yang ma yin no/ /blo gros chen po de</text></item>
<item><p>294a2</p><section>mdo sde</section><text>bzhin gshegs pa rnams kyi thugs su chud pa'i ye shes ni shes rab kyis yongs su bsgos pa yin gyi/ blo gros chen po de bzhin gshegs pa ni sems dang / yid dang / yid kyi rnam par shes pa dang / phung po dang / khams dang / skye mched de dag gis</text></item>
<item><p>294a3</p><section>mdo sde</section><text>yongs su bsgos pa ma yin no/ /blo gros chen po srid pa gsum po thams cad ni yang dag pa ma yin pa rnam par rtog pa las byung ba yin gyi/ de bzhin gshegs pa rnams ni yang dag pa ma yin pa rnam par rtog pa las byung ba ma yin no/ /blo gros chen po</text></item>
<item><p>294a4</p><section>mdo sde</section><text>chos gnyis yod par gyur pa'i phyir rtag pa dang mi rtag pa yod par 'gyur gyi gnyis su med pa la ni ma yin no/ /gnyis su med pa ni rab tu dben pa'o/ /chos thams cad ni gnyis su med pa dang / ma skyes pa'i mtshan nyid yin pa'i phyir/ de bas na de bzhin</text></item>
<item><p>294a5</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rnams ni rtag pa yang ma yin/ mi rtag pa yang ma yin no/ /blo gros chen po ji tsam du tshig gi rnam par rtog pa 'jug pa de tsam du rtag pa dang mi rtag pa'i nyes par 'gyur gyi/ rnam par rtog</text></item>
<item><p>294a6</p><section>mdo sde</section><text>pa'i blo zad par gyur na ni byis pa so so'i skye bo rnams kyis rtag pa dang mi rtag par lta ba rab tu ma zhi ba yongs su spong bar 'gyur bas blo dang ldan pa rnams kyis rtag pa dang mi rtag pa dang / rtag pa dang / mi rtag pa yang ma yin pa'i</text></item>
<item><p>294a7</p><section>mdo sde</section><text>yongs su bsgos pa rnams shin du spang bar bya'o/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /tshogs rnams don med gyur na ni/ /rtag dang mi rtag nyes pa skye/ /rnam par</text></item>
<item><p>294a8</p><section>mdo sde</section><text>rtog pa'i blo med na/ /rtag dang mi rtag rab tu spong / /dam ni rab tu 'cha' ba las/ /gud na 'dres pa'i don yod gyur/ /rang sems tsam du mnyam rtog na/ /tshig gi brjod pa dmigs su med/ /de nas byang chub sems dpa' blo gros</text></item>
<item><p>294b1</p><section>mdo sde</section><text>chen pos yang bcom ldan 'das la gsol pa/ bcom ldan 'das kyis yang bdag la phung po dang / khams dang / skye mched rnams kyi skye ba dang 'jig pa bshad du gsol/ de dag la ni bdag ma mchis na su zhig skye zhing su zhig</text></item>
<item><p>294b2</p><section>mdo sde</section><text>ldog par 'gyur te/ byis pa so so'i skye bo rnams ni skye ba dang 'jig pa la gnas pas sdug bsngal zad par 'gyur ba khong du mi chud cing mya ngan las 'das pa rab tu mi rtogs lags so/ /bcom ldan 'das kyis bka' stsal pa/</text></item>
<item><p>294b3</p><section>mdo sde</section><text>legs so/ /de'i phyir legs par nyon cig dang khyod la bshad par bya'o/ /blo gros chen pos bcom ldan 'das la gsol pa/ de bzhin du 'tshal lo zhes bka' mnyan pa dang / bcom ldan 'das kyis blo gros chen po la 'di skad ces bka' stsal</text></item>
<item><p>294b4</p><section>mdo sde</section><text>to/ /de bzhin gshegs pa'i snying po dge ba dang / mi dge ba'i rgyur gyur pa ni 'gro ba'i skye ba thams cad du khyab par byed pas gar mkhan bzhin du 'gro ba rnams rnam par 'gyur ba ston par byed pa/ bdag dang bdag gi spangs pa de khong du ma chud</text></item>
<item><p>294b5</p><section>mdo sde</section><text>pa'i phyir gsum 'dus pa'i rkyen kyi sbyor ba las skye ba dang / mu stegs can rnams kyis khong du ma chud pas byed pa por mngon par zhen to/ /thog ma med pa'i dus nas rnam par spros pa'i gnas ngan len gyi bag chags kyis yongs su</text></item>
<item><p>294b6</p><section>mdo sde</section><text>bsgos pa ni kun gzhi rnam par shes pa zhes bya ste/ ma rig pa gnas pa'i sa rnam par shes pa bdun dang lhan cig bskyed pa/ rgya mtsho'i rlabs bzhin du lus rtag tu skyed cing rgyun mi 'chad pa/ rtag pa dang mi rtag pa'i nyes pa dang bral ba/</text></item>
<item><p>294b7</p><section>mdo sde</section><text>bdag tu smra ba yongs su spongs pa/ rang bzhin gyis dri ma med pa/ mthar yongs su dag pa'o/ /de ma yin pa'i rnam par shes pa rnams skye ba dang / 'jig pa yod pa ste/ yid dang yid kyi rnam par shes pa la sogs pa skad cig bdun dang</text></item>
<item><p>294b8</p><section>mdo sde</section><text>bcas pa yang dag pa ma yin pa yongs su rtog pa'i rgyus yul rnams kyi dbyibs dang gnas sna tshogs len pa/ ming dang rgyu mtshan la mngon par zhen pa/ rang gi sems snang ba'i gzugs kyi mtshan nyid khong du ma chud pa/ sdug bsngal</text></item>
<item><p>295a1</p><section>mdo sde</section><text>dang bde ba ma rtogs pas rnam par grol ba'i gnas su phyin par mi 'gyur ba/ ming dang rgyu mtshan gyi kun nas dkris pa'i 'dod chags skye la 'dod chags skyes nas rgyu dang dmigs par byed de/ tshor ba'i dbang po de dag 'gags</text></item>
<item><p>295a2</p><section>mdo sde</section><text>na rim gyis mi skye'o zhes gzhan du rang gi sems kyi rnam par rtog pas sdug bsngal dang / bde ba ma shes pas tshor ba dang / 'du shes 'gog pa'i snyoms par 'jug pa la snyoms par zhugs nas bsam gtan bzhi pa thob pa/ yang dag pa'i</text></item>
<item><p>295a3</p><section>mdo sde</section><text>bden pa dang / rnam par grol ba la mkhas pa'i rnal 'byor pa rnams rnam par grol ba'i 'du shes su byed de/ rab tu ma spangs shing yongs su ma gyur pa ni de bzhin gshegs pa'i snying po kun gzhi rnam par shes pa zhes bya'o/ /rnam par shes pa bdun</text></item>
<item><p>295a4</p><section>mdo sde</section><text>ni 'khor bar 'jug cing 'gag pa med de/ de ci'i phyir zhe na/ de'i rgyu dang dmigs pa las rnam par shes pa rnams rab tu skye ba'i phyir ro/ /nyan thos dang / rang sangs rgyas kyi rnal 'byor pa rnams kyi spyod yul ma yin pa/ bdag med pa ma rtogs pas</text></item>
<item><p>295a5</p><section>mdo sde</section><text>rang dang spyi'i mtshan nyid kyis bsdus pa'i phung po dang / khams dang / skye mched rnams skyed pa/ de bzhin gshegs pa'i snying po mthong bar gyur pa na/ chos lnga dang / rang bzhin dang / gang zag dang / chos bdag med pa rnams ldog par gyur te/ sa'i</text></item>
<item><p>295a6</p><section>mdo sde</section><text>rim pa'i mtshams sbyor ba khyad par du gyur pas gzhan mu stegs can gyi lta ba rnams kyis bskyod par mi nus pa ni byang chub sems dpa'i sa mi g.yo ba la rab tu gnas pa zhes bya'o/ /ting nge 'dzin gyi bde ba'i sgo'i lam bcu rab tu</text></item>
<item><p>295a7</p><section>mdo sde</section><text>'thob par 'gyur te/ ting nge 'dzin blos yongs su bzung bas sangs rgyas kyi chos bsam gyis mi khyab pa la so sor rab tu rtog pa dang / rang gi smon lam gyis ting nge 'dzin gyi sgo'i bde ba mi len cing yang dag pa'i mtha' la mi gnas</text></item>
<item><p>295a8</p><section>mdo sde</section><text>par 'phags pa'i so so rang gis rig par 'gro ba dang / nyan thos dang / rang sangs rgyas dang / mu stegs can thams cad dang thun mong ma yin pa'i rnal 'byor gyi lam 'phags pa'i rigs kyi lam bcu dang / sku dang / ye shes dang / yid las skyes</text></item>
<item><p>295b1</p><section>mdo sde</section><text>pa dang / ting nge 'dzin mngon par 'du byed pa med pa rab tu 'thob par 'gyur ro/ /de lta bas na blo gros chen po byang chub sems dpa' sems dpa' chen po khyad par 'dod pa rnams kyis de bzhin gshegs pa'i snying po kun gzhi rnam par shes pa zhes</text></item>
<item><p>295b2</p><section>mdo sde</section><text>bya ba yongs su sbyang ba bya'o/ /blo gros chen po gal te kun gzhi rnam par shes pa med pa la de bzhin gshegs pa'i snying po zhes bya ba ni skye ba dang / 'jig pa yang med par 'gyur te/ blo gros chen po 'on kyang byis pa dang 'phags pa rnams la</text></item>
<item><p>295b3</p><section>mdo sde</section><text>skye ba dang 'jig pa yod pas rnal 'byor pa rnams 'phags pa'i so so rang gis rig pa la 'jug cing mthong ba'i chos la bde bar gnas pa'i sbyor ba mi gtong ngo / /blo gros chen po de bzhin gshegs pa'i snying po kun gzhi rnam par shes pa</text></item>
<item><p>295b4</p><section>mdo sde</section><text>'di ni rang bzhin gyis yongs su dag pa yin mod kyi/ nyan thos dang / rang sangs rgyas rtog pa'i lta ba can thams cad blo bur gyi nyon mongs pas bsgribs pa'i phyir yongs su ma dag pa mthong gi/ de bzhin gshegs pa rnams ni ma yin no/ /</text></item>
<item><p>295b5</p><section>mdo sde</section><text>blo gros chen po de bzhin gshegs pa ni mngon sum gyi spyod yul can yin pas/ dper na lag mthil gyi skyu ru ra'i 'bras bu bzhin du gzigs so/ /blo gros chen po ngas don 'di rdzu 'phrul gyi mthu'i rnam par gzhag pas btsun mo</text></item>
<item><p>295b6</p><section>mdo sde</section><text>phreng ldan ma dang / gzhan yang shes rab rno zhing yongs su rdzogs pa'i byang chub sems dpa' rnams kyi ched du de bzhin gshegs pa'i snying po kun gzhi rnam par shes pa zhes bya ba rnam par shes pa bdun dang lhan cig skye bar bstan</text></item>
<item><p>295b7</p><section>mdo sde</section><text>cing bshad de/ nyan thos rnams gang zag la bdag med par mthong ba la mngon par zhen pa'i phyir btsun mo phreng ldan ma sangs rgyas kyi byin gyi brlabs kyi mthus de bzhin gshegs pa'i spyod yul bshad de/ nyan thos dang / rang sangs rgyas</text></item>
<item><p>295b8</p><section>mdo sde</section><text>dang / mu stegs can rnams kyi spyod yul ni ma yin no/ /blo gros chen po de bzhin gshegs pa'i snying po kun gzhi rnam par shes pa ni de bzhin gshegs pa nyag cig dang / gzhan yang shes rab rno zhing don la rton pa'i byang chub</text></item>
<item><p>296a1</p><section>mdo sde</section><text>sems dpa' shes rab can rnams kyi spyod yul yin te/ de lta bas na blo gros chen po khyod dang / byang chub sems dpa' sems dpa' chen po gzhan dag gis de bzhin gshegs pa'i snying po kun gzhi rnam par shes pa 'di la rab tu</text></item>
<item><p>296a2</p><section>mdo sde</section><text>brtson zhing bslab par bya ste/ thos pa dang / shes pa tsam gyis chog pa'i 'du shes su mi bya'o/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /zab mo de bzhin gshegs pa yi/ /snying po</text></item>
<item><p>296a3</p><section>mdo sde</section><text>rnam shes bdun dag dang / /lhan cig 'dzin gnyis rab tu 'jug /mkhas pa dag ni yongs su spong / /me long gzugs bzhin sems snang ste/ /thog ma med nas bag chags bsgos/ /yang dag ji bzhin rab rtogs na/ /dngos po rnams ni</text></item>
<item><p>296a4</p><section>mdo sde</section><text>dngos po med/ /ji ltar byis pa sor mo'i rtser/ /'dzin cing zla ba mi lta ba/ /de bzhin yi ger zhen pa rnams/ /nga yi yang dag mthong mi 'gyur/ /sems ni gar mkhan bzhin du gnas/ /yid ni ram bu thog pa 'dra/ /rnam shes lnga ni grogs lta bu/ /rnam</text></item>
<item><p>296a5</p><section>mdo sde</section><text>rtog gar rnams rab tu lta/ /de nas byang chub sems dpa' blo gros chen pos bcom ldan 'das la 'di skad ces gsol to/ /bcom ldan 'das kyis chos lnga dang / rang bzhin dang / rnam par shes pa dang / bdag ma mchis pa gnyis yongs</text></item>
<item><p>296a6</p><section>mdo sde</section><text>su rtogs par 'gyur ba rnam par dbye ba'i mtshan nyid bshad du gsol/ des bdag dang byang chub sems dpa' gzhan rnams kyang sa thams cad kyi go rims kyi mtshams sbyor zhing chos 'di dag rnam par dbye ba dang / sangs rgyas kyi</text></item>
<item><p>296a7</p><section>mdo sde</section><text>chos thams cad kyi rjes su 'jug par 'gyur te/ sangs rgyas kyi chos thams cad kyi rjes su zhugs pa ni de bzhin gshegs pa'i rang gis rig pa'i sa'i bar du 'jug par 'gyur ro/ /bcom ldan 'das kyis bka' stsal pa/ blo gros</text></item>
<item><p>296a8</p><section>mdo sde</section><text>chen po legs par nyon la yid la zung shig /blo gros chen pos bcom ldan 'das la gsol pa/ de bzhin du 'tshal lo zhes bka' mnyan pa dang / bcom ldan 'das kyis bka' stsal pa/ blo gros chen po chos lnga dang / rang bzhin dang / rnam par</text></item>
<item><p>296b1</p><section>mdo sde</section><text>shes pa dang / bdag med pa gnyis rnam par dbye ba dang rab tu 'jug pa'i mtshan nyid ni 'di lta ste/ ming dang / rgyu mtshan dang / rnam par rtog pa dang / yang dag pa'i ye shes dang / de bzhin nyid de/ rnal 'byor pa rnams kyis bsgoms na/ de bzhin gshegs</text></item>
<item><p>296b2</p><section>mdo sde</section><text>pa'i rang gis rig pa 'phags pa'i tshul la rab tu 'jug cing rtag pa dang / chad pa dang / yod pa dang / med pa la sogs pa'i lta ba spangs nas mthong ba'i chos la bde bar snyoms par 'jug pa la gnas pa mngon sum du 'gyur ro/ /blo gros chen po</text></item>
<item><p>296b3</p><section>mdo sde</section><text>chos lnga dang / rang bzhin dang / rnam par shes pa dang / bdag med pa gnyis dang / rang gi sems snang ba dang / phyi rol gyi dngos po de dag khong du ma chud pa'i phyir so so'i skye bo rnam par rtog par byed kyi 'phags pa rnams ni ma yin no/ /blo gros chen pos bcom ldan</text></item>
<item><p>296b4</p><section>mdo sde</section><text>'das la gsol pa/ bcom ldan 'das ji ltar na byis pa so so'i skye bo rnams rnam par rtog pa skye la 'phags pa rnams kyis ma lags/ bcom ldan 'das kyis bka' stsal pa/ blo gros chen po byis pa so so'i skye bo rnams kun rdzob kyi brda'i ming</text></item>
<item><p>296b5</p><section>mdo sde</section><text>dang rgyu mtshan la mngon par zhen pas sems kyi rjes su 'brang ngo / /rjes su 'brangs nas mtshan ma'i kha dog sna tshogs 'dod pas bdag dang bdag gir lta bar lhung ba'i bsam pa can rnams gzugs bzang po la mngon par zhen par byed de/ mngon par zhen</text></item>
<item><p>296b6</p><section>mdo sde</section><text>nas mi shes pas bsgribs pa'i phyir mngon par chags pa bskyed do/ /mngon par chags par gyur nas ni 'dod chags dang / zhe sdang dang / gti mug las byung ba'i las bsags so/ /mngon par bstsags nas ni rnam par rtog pas rang la 'ching bar</text></item>
<item><p>296b7</p><section>mdo sde</section><text>byed de/ ji ltar dar gyi srin bu skon pa byed pa bzhin du 'khor ba'i rgya mtshor 'gro ba rnams kyi skon par lhung ba ni zo chun gyi 'khrul 'khor bzhin te/ 'di ltar gti mug pa'i phyir sgyu ma dang / smig rgyu dang / chu'i zla ba dang mtshungs par rang</text></item>
<item><p>296b8</p><section>mdo sde</section><text>bzhin gyis bdag dang bdag gi dang bral bar ma shes nas yang dag pa ma yin pa'i rnam par rtog pa thams cad skyed par byed do/ /mtshan nyid dang / mtshan nyid kyi gzhi dang / skye ba dang / 'jig pa dang bral ba rang gi sems kyi rnam par rtog pa</text></item>
<item><p>297a1</p><section>mdo sde</section><text>las skyes pa/ dbang phyug dang / dus dang / rdul phra mo dang / gtso bo las byung ba ma yin par ma shes nas byis pa so so'i skye bo rnams ming dang / rgyu mtshan gyi rjes su 'brang ngo / /de la blo gros chen po rgyu mtshan de yang mig gi rnam par shes</text></item>
<item><p>297a2</p><section>mdo sde</section><text>pas snang bar bya ba ni gzugs shes bya'o/ /de bzhin du rna ba dang / sna dang / lce dang / lus dang / yid kyi rnam par shes pas snang bar bya ba ni sgra dang / dri dang / ro dang / reg bya dang / chos shes bya ste/ 'di ni rgyu mtshan zhes bya'o/ /blo gros chen po rnam par rtog</text></item>
<item><p>297a3</p><section>mdo sde</section><text>pa de ni gang gis ming mang por btags nas mtshan ma rnams gsal bar byed pa ste/ 'di ni de bzhin gyi gzhan du ma yin no zhes glang po che dang / rta dang / shing rta dang / rkang thang dang / skyes pa dang / bud med la sogs pa'i ming gang yin pa de ni rnam</text></item>
<item><p>297a4</p><section>mdo sde</section><text>par rtog pa zhes bya'o/ /blo gros chen po yang dag pa'i ye shes gang gis ming dang / rgyu mtshan de dag mi dmigs shing phan tshun 'gro ba'i 'gron po dang mtshungs te/ rnam par shes pa rnams mi skye bas rtag pa med pa/ chad pa med pas</text></item>
<item><p>297a5</p><section>mdo sde</section><text>mu stegs can dang / nyan thos dang / rang sangs rgyas thams cad kyi sar mi ltung ba'o/ /gzhan yang blo gros chen po byang chub sems dpa' sems dpa' chen po rnams ni yang dag pa'i ye shes des ming dang / rgyu mtshan rnam par 'jog par</text></item>
<item><p>297a6</p><section>mdo sde</section><text>yang mi byed la/ ming dang rgyu mtshan rnam par mi gzhog pa yang ma yin pas lta ba gnyis su sgro 'dogs pa dang / skur pa 'debs pa yongs su spong bar byed do/ /ming dang rgyu mtshan mi skye ba ni de bzhin nyid ces bya'o/ /blo gros chen po byang</text></item>
<item><p>297a7</p><section>mdo sde</section><text>chub sems dpa' sems dpa' chen po de bzhin nyid la gnas pa ni snang ba med pa'i spyod yul thob pa'i phyir byang chub sems dpa'i sa rab tu dga' ba 'thob ste/ byang chub sems dpa'i sa rab tu dga' ba thob nas mu stegs can</text></item>
<item><p>297a8</p><section>mdo sde</section><text>dang ngan song gi 'gro ba thams cad las shin du 'das shing 'jig rten las 'das pa'i tshul la yang dag par gnas pa/ chos kyi mtshan nyid la 'dris pa/ sgyu ma lta bu la sogs pa'i chos thams cad rnam par 'byed pa/ rang gis rig pa'i</text></item>
<item><p>297b1</p><section>mdo sde</section><text>chos kyi tshul gyi mtshan nyid/ rtog ge pa'i lta ba ya mtshan gyi mtshan nyid dang bral bas rim gyis chos kyi sprin gyi bar du 'thob par 'gyur te/ bar de yang ting nge 'dzin dang / stobs dang / dbang dang / mngon par shes pa rgyas shing de bzhin</text></item>
<item><p>297b2</p><section>mdo sde</section><text>gshegs pa'i sa'i bar du 'thob par 'gyur ro/ /de thob nas chu'i zla ba bzhin du sprul pa rnam pa sna tshogs kun du ston cing sems can yongs su smin par byed pa ni mthar thug pa'i gnas bcu yongs su rdzogs nas mos pa</text></item>
<item><p>297b3</p><section>mdo sde</section><text>sna tshogs pa'i sems can rnams la rab tu 'byed cing chos ston kyang chos kyi sku ni yid kyi mngon par 'du byed pa dang bral ba'o/ /'di ni byang chub sems dpa' rnams de bzhin nyid la zhugs nas thob pa zhes bya'o/ /de nas byang chub sems</text></item>
<item><p>297b4</p><section>mdo sde</section><text>dpa' blo gros chen pos bcom ldan 'das la 'di skad ces gsol to/ /bcom ldan 'das ci rang bzhin gsum po rnams chos lnga'i nang du 'dus pa zhig lags sam/ 'on te so so nas rang gi mtshan nyid du grub pa zhig lags/ bcom ldan</text></item>
<item><p>297b5</p><section>mdo sde</section><text>'das kyis bka' stsal pa/ blo gros chen po rang bzhin gsum dang / rnam par shes pa brgyad dang / bdag med pa gnyis kyang chos lnga'i nang du 'dus so/ /blo gros chen po ming dang rgyu mtshan de dag ni kun du brtags pa'i rang bzhin yin no/ /</text></item>
<item><p>297b6</p><section>mdo sde</section><text>blo gros chen po rnam par rtog pa de la brten nas sems dang sems las byung ba'i chos ming dang lhan cig skye ste/ ji ltar nyi ma dang 'od zer lhan cig 'byung ba bzhin du sna tshogs kyi mtshan nyid so sor rnam par brtag cing / 'dzin par byed pa</text></item>
<item><p>297b7</p><section>mdo sde</section><text>de ni gzhan gyi dbang gi rang bzhin zhes bya'o/ /blo gros chen po yang dag pa'i ye shes dang / de bzhin nyid ni mi 'jig pa'i phyir yongs su grub pa'i ngo bo nyid ces bya'o/ /gzhan yang blo gros chen po rang gi sems snang ba'i rnam par rtog pa la</text></item>
<item><p>297b8</p><section>mdo sde</section><text>rnam pa brgyad du dbye ste/ 'di lta ste/ kun gzhi rnam par shes pa dang / yid dang yid kyi rnam par shes pa dang / rnam par shes pa'i tshogs lnga'o/ /de la rgyu mtshan ni yang dag pa ma yin pa'i mtshan nyid la kun du brtags pa'i phyir bdag dang</text></item>
<item><p>298a1</p><section>mdo sde</section><text>bdag gir 'dzin pa gnyis 'gags na bdag med pa gnyis skye'o/ /de lta bas na blo gros chen po chos lnga po 'di'i nang du nyan thos dang / rang sangs rgyas dang / byang chub sems dpa' dang / de bzhin gshegs pa rnams kyi so so rang gis</text></item>
<item><p>298a2</p><section>mdo sde</section><text>rig pa 'phags pa'i ye shes dang / sa rnams kyi mtshams sbyar ba dang / go rims dang / sangs rgyas kyi chos thams cad kyang 'dus so/ /gzhan yang blo gros chen po chos lnga ni rgyu mtshan dang / ming dang / rnam par rtog pa dang / de bzhin nyid dang /</text></item>
<item><p>298a3</p><section>mdo sde</section><text>yang dag pa'i ye shes so/ /blo gros chen po de la rgyu mtshan cad ni gnas pa dang / dbyibs kyi mtshan nyid dang / gzugs la sogs pa'i mtshan nyid du snang ba ni rgyu mtshan zhes bya'o/ /gang rgyu mtshan de nyid la bum pa zhes bya ba la sogs pa'i ming</text></item>
<item><p>298a4</p><section>mdo sde</section><text>yod pas 'di ni de bzhin gyi gzhan du ma yin no zhes bya ba de ni ming zhes bya ba ste/ ming mang po btags nas rgyu mtshan rnams gsal bar byed pa'o/ /bum pa la sogs pa'i sems dang sems las byung ba'i chos de ni rnam par rtog</text></item>
<item><p>298a5</p><section>mdo sde</section><text>pa zhes bya'o/ /ming de dang rgyu mtshan de dag mthar dmigs su med pa dang / thog ma dang / tha mar rig par bya ba med pa dang / chos rnams la phan tshun med pa dang / yang dag pa ma yin pa'i rnam par rtog pa dang bral ba ni de bzhin nyid ces bya'o/ /</text></item>
<item><p>298a6</p><section>mdo sde</section><text>de kho na nyid yang dag par nges pa mthar thug par yang rang bzhin dmigs su med pa de ni de bzhin nyid kyi mtshan nyid du nga dang de bzhin gshegs pa rnams kyang rjes su zhugs shing sems can thams cad la yang dag pa ji lta ba bzhin</text></item>
<item><p>298a7</p><section>mdo sde</section><text>du bshad do/ /btags so/ /gsal bar byas so/ /gang de'i rjes su zhugs nas yang dag par rtogs shing 'chad pa dang rtag pa med pa/ rnam par rtog pa mi 'byung ba so so rang gis rig pa 'phags pa'i ye shes kyi tshul dang rjes su</text></item>
<item><p>298a8</p><section>mdo sde</section><text>'thun pa/ mu stegs can dang / nyan thos dang / rang sangs rgyas thams cad kyis mi dmigs pa'i mtshan nyid de ni yang dag pa'i ye shes shes bya'o/ /blo gros chen po de dag ni chos lnga zhes bya ste/ rang bzhin rnam pa gsum dang / rnam</text></item>
<item><p>298b1</p><section>mdo sde</section><text>par shes pa brgyad dang / bdag med pa gnyis dang / sangs rgyas kyi chos thams cad kyang der 'dus te/ de lta bas na blo gros chen po de la bdag nyid gyis nan tan du bslab par bya zhing gzhan la yang bslab par bya ste/ gzhan gyi rjes su</text></item>
<item><p>298b2</p><section>mdo sde</section><text>'brang bar mi bya'o/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /chos lnga dang ni rang bzhin gsum/ /rnam shes brgyad po nyid dag dang / /bdag med don ni rnam gnyis por/ /theg</text></item>
<item><p>298b3</p><section>mdo sde</section><text>chen thams cad bsdus pa yin/ /ming dang rgyu mtshan rnam par rtog /rang bzhin gnyis kyi mtshan nyid de/ /yang dag ye shes de bzhin nyid/ /yongs su grub pa'i mtshan nyid do/ /de nas byang chub sems dpa' blo gros chen pos yang bcom ldan 'das</text></item>
<item><p>298b4</p><section>mdo sde</section><text>la 'di skad ces gsol to/ /ji ltar bcom ldan 'das kyis gsungs pa ltar na 'das pa'i sangs rgyas rnams ni gang gA'i klung gi bye ma snyed de/ ma 'angs pa dang / da ltar gyi yang de bzhin no zhes bka' stsal na/ bcom ldan 'das 'di la sgra ji</text></item>
<item><p>298b5</p><section>mdo sde</section><text>bzhin du don gzung bar bgyi 'am/ 'on te don gzhan zhig mchis lags/ bcom ldan 'das thugs brtse bar dgongs te bshad du gsol/ bcom ldan 'das kyis bka' stsal pa/ blo gros chen po sgra ji bzhin du don gzung bar mi bya ste/ dus</text></item>
<item><p>298b6</p><section>mdo sde</section><text>gsum gyi de bzhin gshegs pa rnams ni yang dag par gang gA'i klung gi bye ma snyed du ma yin no/ /de ci'i phyir zhe na/ 'jig rten pa'i bsam pa las 'das pas dpe rnams kyis dper bya ba ma yin no/ /'di ltar byis pa so so'i skye bo rtag pa</text></item>
<item><p>298b7</p><section>mdo sde</section><text>la mngon par zhen pa dang / mu stegs can gyi rnam par btags pa'i lta ba ngan pa 'phel nas 'khor ba la thug pa med par 'gyur ba dag 'khor bar 'gro ba'i 'khor lo la yongs su skyo bar bya ba dang / brtson 'grus khyad par can rtsom du</text></item>
<item><p>298b8</p><section>mdo sde</section><text>gzhug pa'i phyir de dag la 'di skad du de bzhin gshegs pa rnams ni mthong bar sla bas u dum ba ra'i me tog lta bu ma yin no zhes bstan te mthong bar dka' zhes brtsom pa gtong bar 'gyur ba'i phyir ro/ /res 'ga' ni 'dul ba'i</text></item>
<item><p>299a1</p><section>mdo sde</section><text>skye ba rnams la gzigs nas 'di skad du de bzhin gshegs pa rnams ni shin du mthong bar dka' bas u dum ba ra'i me tog bzhin no zhes bshad de/ u dum ba ra'i me tog ni sus kyang ma mthong mi mthong mthong bar mi</text></item>
<item><p>299a2</p><section>mdo sde</section><text>'gyur na/ de bzhin gshegs pa ni 'jig rten thams cad kyis mthong ste/ rang gi tshul rnam par gzhag pa'i phyir 'di skad du de bzhin gshegs pa rnams 'byung ba u dum ba ra'i me tog bzhin no zhes bshad pa ni ma yin no/ /blo gros chen</text></item>
<item><p>299a3</p><section>mdo sde</section><text>po rang gi tshul rnam par gzhag pa ni 'jig rten pa'i bsam pa las 'das pas byis pa so so'i skye bo de dag yid ches par mi 'gyur te/ so so rang gis rig pa'i 'phags pa'i ye shes kyi spyod yul la ni dper bya ba med do/ /de kho na nyid kyi</text></item>
<item><p>299a4</p><section>mdo sde</section><text>de bzhin gshegs pa ni sems dang yid dang / yid kyi rnam par shes pa las 'das pas mthong bar bya ba'i mtshan ma rnams kyis dpe byar mi rung ngo / /blo gros chen po 'on kyang ngas de bzhin gshegs pa rnams gang gA'i klung gi bye ma dang</text></item>
<item><p>299a5</p><section>mdo sde</section><text>mnyam mo zhes dpes bstan pa la nyes pa med de/ blo gros chen po dper na gang gA'i klung gi bye ma ni nya dang / rus sbal dang / shi shu ma ra dang / seng ge dang / glang po che dang / rta dang / mi dang / ri dgas rnams kyis gtses shing dkrugs kyang bye ma de 'di snyam du</text></item>
<item><p>299a6</p><section>mdo sde</section><text>'di dag gis bdag la gtses so zhes rnam par rtog par mi byed de/ rang bzhin gyis yongs su dag cing dri ma rnams kyis gos pa med pa'i phyir ro/ /de bzhin du de bzhin gshegs pa dgra bcom pa yang dag par rdzogs pa'i sangs rgyas kyi so so</text></item>
<item><p>299a7</p><section>mdo sde</section><text>rang gis rig pa 'phags pa'i ye shes kyi gang gA'i klung chen po la yod pa'i stobs dang / mngon par shes pa dang / dbang po la sogs pa'i bye ma rnams la yang mu stegs can thams cad dang / mi rnams dang / ri dgas la sogs pa</text></item>
<item><p>299a8</p><section>mdo sde</section><text>thams cad kyis gtses shing dkrugs kyang de bzhin gshegs pa la dgongs pa mi mnga' bas rnam par rtog pa mi skye ste/ de bzhin gshegs pa rab tu dben zhing dgongs pa'i 'du shes med pa dang / de bzhin gshegs pa'i sngon gyi smon lam</text></item>
<item><p>299b1</p><section>mdo sde</section><text>gyi dbang gis ting nge 'dzin gyi bde ba la sems can rnams dgod pa'i phyir rnam par gtses so snyam du mi dgongs pas gang gA'i klung gi bye ma dang / mtshungs shing bye brag med do/ /gzhan yang 'dod chags dang / khong khro ba dang / gti mug yongs su</text></item>
<item><p>299b2</p><section>mdo sde</section><text>spangs pa'i phyir ro/ /dper na gang gA'i klung gi bye ma rnams ni sa'i mtshan nyid kyi rang bzhin yin pas bskal pas tshig pa nas thams cad bsregs kyang sa'i 'byung ba chen po ni rang bzhin mi 'dor te/ 'di ltar me'i khams dang lhan cig skye ba'i</text></item>
<item><p>299b3</p><section>mdo sde</section><text>phyir ro/ /gzhan du na byis pa so so'i skye bo rnams tshig par rtog mod kyis de ni mi tshig ste/ 'di ltar me'i khams kyi rgyu'i phyir ro/ /de bzhin du blo gros chen po de bzhin gshegs pa'i chos kyi sku yang gang gA'i klung gi bye ma ltar mi 'jig go/ /</text></item>
<item><p>299b4</p><section>mdo sde</section><text>blo gros chen po dper na gang gA'i klung gi bye ma rnams la ni tshad med do/ /de bzhin gshegs pa rnams kyi 'od zer rnams kyang de bzhin du tshad med de/ sems can yongs su smin par bya ba'i phyir sangs rgyas thams cad kyis 'khor gyi dkyil 'khor</text></item>
<item><p>299b5</p><section>mdo sde</section><text>thams cad kun du snang bar byed do/ /blo gros chen po dper na gang gA'i klung gi bye ma rnams la ni bye ma tha dad pa gzhan btsal na nam yang mi rnyed do/ /de bzhin du blo gros chen po de bzhin gshegs pa dgra bcom pa yang dag par rdzogs pa'i</text></item>
<item><p>299b6</p><section>mdo sde</section><text>sangs rgyas la yang 'khor ba yang med/ skye ba dang 'gag pa med de/ srid pa'i rgyu dang rkyen chad pa'i phyir ro/ /blo gros chen po dper na gang gA'i klung gi bye ma rnams ni 'phel ba dang / 'grib pa shes par mi nus so/ /de bzhin du blo gros</text></item>
<item><p>299b7</p><section>mdo sde</section><text>chen po de bzhin gshegs pa'i ye shes kyang sems can yongs su smin par bya ba mi 'phel mi 'grib ste/ lus kyi chos can ma yin pa'i phyir ro/ /lus kyi chos can la ni 'jig pa yod kyi de bzhin gshegs pa'i chos kyi sku ni lus kyi</text></item>
<item><p>299b8</p><section>mdo sde</section><text>chos can ma yin no/ /dper na gang gA'i klung gi bye ma rab tu btsir kyang mar mi dmigs so/ /de bzhin du sems can gyi rab tu gnod pa'i sdug bsngal thams cad kyis de bzhin gshegs pa la gnod pa byas kyang / ji srid du sems can rnams</text></item>
<item><p>300a1</p><section>mdo sde</section><text>yongs su mya ngan las ma bzlas kyi bar du chos kyi dbyings mi 'dor te/ rang gi ting nge 'dzin dang / smon lam gyi bde ba dang / thugs rje chen po'i phyir ro/ /blo gros chen po dper na gang gA'i klung gi bye ma rnams ni chu'i rgyun gyi rjes su</text></item>
<item><p>300a2</p><section>mdo sde</section><text>'bab ste/ chu med par ni ma yin no/ /de bzhin du blo gros chen po de bzhin gshegs pa rnams kyis bstan pa'i chos thams cad kyang mya ngan las 'das pa'i rgyun gyi rjes su 'bab pas de'i phyir 'di skad du gang gA'i klung gi bye ma dang mnyam pa</text></item>
<item><p>300a3</p><section>mdo sde</section><text>zhes bshad do/ /de bzhin gshegs pa ni 'gro ba rnams kyi rjes su mi 'jug ste/ rjes su 'bab cing 'gro ba ni 'jig pa'i don yin pa'i phyir ro/ /blo gros chen po 'khor ba'i thog ma'i mtha' shes par mi nus pa'i phyir/ shes pa med na</text></item>
<item><p>300a4</p><section>mdo sde</section><text>ji ltar 'gro ba zhes bshad/ blo gros chen po 'gro ba zhes bya ba ni chad pa'i don yin na byis pa so so'i skye bo rnams kyis mi shes so/ /blo gros chen pos bcom ldan 'das la gsol pa/ bcom ldan 'das gal te sems can rnams</text></item>
<item><p>300a5</p><section>mdo sde</section><text>'khor ba'i thog ma'i mtha' 'tshal ba ma mchis na ji ltar rnam par thar pa khong du chud par 'gyur/ bcom ldan 'das kyis bka' stsal pa/ blo gros chen po thog ma med pa'i dus kyi rnam par spros pa'i gnas ngan len rnam par rtog</text></item>
<item><p>300a6</p><section>mdo sde</section><text>pa'i bag chags kyi rgyu 'gag cing rang gi sems snang ba tsam du mthong ba'i tshe shes so/ /phyi rol gyi don dang / rnam par rtog pa'i lus gnas gyur pa la thar pa zhes bya'i/ 'jig pa ni ma yin no/ /de bas na mtha' med pa zhes bya ba ni</text></item>
<item><p>300a7</p><section>mdo sde</section><text>ci yang med pa ma yin te/ de dag rnam par rtog pa'i phyir mtha' med pa zhes bya ba la sogs pa'i ming gi rnam grangs byas pa yin no/ /phyi dang nang gnyis ka rab tu brtags na rnam par rtog pa las logs shig na gzhan tha dad pa'i</text></item>
<item><p>300a8</p><section>mdo sde</section><text>sems can gang yang med pas shes pa dang / shes bya dang / chos thams cad ni rab tu dben pa yin te/ rang gi sems snang ba'i rnam par rtog pa yongs su ma shes pa'i phyir rnam par rtog pa skye'i/ gal te yongs su shes par gyur na</text></item>
<item><p>300b1</p><section>mdo sde</section><text>ni ldog par 'gyur ro/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /'dren pa rnams ni rab brtags na/ /gang gA'i klung gi bye ma bzhin/ /'jig pa med cing 'gro ba med/ /</text></item>
<item><p>300b2</p><section>mdo sde</section><text>mthar thug min pa'ang ma yin te/ /de ni mnyam pa nyid dag gis/ /de bzhin gshegs rnams brtags pa yin/ /gang gA'i bye ma la sogs ltar/ /nyes pa thams cad rab spangs te/ /rgyun phyogs 'jug cing rang bzhin rtag /de ni</text></item>
<item><p>300b3</p><section>mdo sde</section><text>sangs rgyas sangs rgyas nyid/ /de nas byang chub sems dpa' blo gros chen pos yang bcom ldan 'das la 'di skad ces gsol to/ /bcom ldan 'das chos thams cad skad cig mar 'jig pa'i mtshan nyid bshad du gsol/ bcom ldan 'das ji</text></item>
<item><p>300b4</p><section>mdo sde</section><text>ltar na chos thams cad skad cig ma lags/ bcom ldan 'das kyis bka' stsal pa/ blo gros chen po de'i phyir legs par nyon la yid la zung shig dang / khyod la bshad par bya'o/ /blo gros chen pos bcom ldan 'das la gsol pa/ bcom</text></item>
<item><p>300b5</p><section>mdo sde</section><text>ldan 'das de bzhin du 'tshal zhes bka' mnyan pa dang / bcom ldan 'das kyis bka' stsal pa/ blo gros chen po de la chos thams cad ces bya ba ni 'di lta ste/ dge ba dang / mi dge ba dang / lung du bstan pa dang / lung du ma</text></item>
<item><p>300b6</p><section>mdo sde</section><text>bstan pa dang / 'dus byas dang / 'dus ma byas pa dang / 'jig rten pa dang / 'jig rten las 'das pa dang / kha na ma tho ba dang bcas pa dang / kha na ma tho ba med pa dang / zag pa dang bcas pa dang /</text></item>
<item><p>300b7</p><section>mdo sde</section><text>zag pa med pa dang / zin pa dang / ma zin pa rnams yin te/ blo gros chen po mdor na sems dang / yid dang / yid kyi rnam par shes pa dang / bag chags rnams ni nye bar len pa'i phung po lnga'i rgyu dang /</text></item>
<item><p>300b8</p><section>mdo sde</section><text>sems dang / yid dang / yid kyi rnam par shes pa'i bag chags rgyas par byed pa yin te/ byis pa so so'i skye bo rnams kyis dge ba dang / mi dge bar yongs su brtags so/ /</text></item>
<item><p>301a1</p><section>mdo sde</section><text>blo gros chen po ting nge 'dzin gyi bde ba dang / snyoms par 'jug pas mthong ba'i chos la bde bar gnas pa ni 'phags pa rnams kyi dge ba zag pa med pa zhes bya'o/ /blo gros chen po de la dge ba dang mi dge ba zhes bya ba ni 'di lta ste/ rnam par</text></item>
<item><p>301a2</p><section>mdo sde</section><text>shes pa brgyad rnams so/ /brgyad gang zhe na/ 'di lta ste/ de bzhin gshegs pa'i snying po kun gzhi rnam par shes pa zhes bsgrags pa dang / sems dang / yid dang / yid kyi rnam par shes pa dang / rnam par shes pa lnga'i tshogs</text></item>
<item><p>301a3</p><section>mdo sde</section><text>rnams te/ mu stegs can gyis brjod par bya ba ma yin no/ /blo gros chen po rnam par shes pa'i tshogs lnga ni sems dang / yid dang / yid kyi rnam par shes pa dang lhan cig pa/ dge ba dang / mi dge ba'i mtshan nyid phan tshun du</text></item>
<item><p>301a4</p><section>mdo sde</section><text>rnam par 'byung zh-ing 'jig pa/ rgyud kyi rgyun gyis 'jug pas rnam par mi 'jig pa/ lus byung nas skye zhing 'jig par yang 'gyur ba'o/ /rang gi sems snang ba tsam du ma rtogs pa'i phyir 'gags ma thag tu rnam par shes pa</text></item>
<item><p>301a5</p><section>mdo sde</section><text>gzhan 'byung ste/ dbyings kyi bye brag 'dzin pa'i yid kyi rnam par shes pa rnam par shes pa'i tshogs lnga dang ldan par 'byung zhing skad c-ig gi dus su yang mi gnas pa de ni skad cig ma zhes bya'o/ /blo gros chen po de la skad cig ma</text></item>
<item><p>301a6</p><section>mdo sde</section><text>zhes bya ba ni kun gzhi rnam par shes pa zhes bsgrags pa de bzhin gshegs pa'i snying po yid dang lhan cig skyes pa'i rnam par shes pa'i bag chags kyis skad cig pa yin gyi/ zag pa med pa'i bag chags kyis skad cig pa ni</text></item>
<item><p>301a7</p><section>mdo sde</section><text>ma yin no/ /byis pa so so'i skye bo rnams kyis rtogs par mi 'gyur te/ 'di ltar skad cig mar smra ba la mngon par zhen pa'i phyir chos thams cad skad cig pa dang / skad cig pa ma yin pa 'di mi rtogs so/ /de chad par lta ba'i phyir 'dus ma byas</text></item>
<item><p>301a8</p><section>mdo sde</section><text>pa'i chos rnams kyang 'jig par byed do/ /blo gros chen po rnam par shes pa bdun po rnams ni 'khor bar 'jug pa ma yin te/ sdug bsngal dang bde ba yang mi myong la/ mya ngan las 'da' ba'i rgyu yang ma yin no/ /blo gros chen po de bzhin gshegs</text></item>
<item><p>301b1</p><section>mdo sde</section><text>pa'i snying po ni sdug bsngal dang bde ba yang myong ste/ rgyu dang lhan cig tu 'jug cing ldog go/ /gnas pa'i sa gzhi dang / ma rig pa'i gnas kyis rab tu myos pas byis pa so so'i skye bo dag skad cig mar lta ba mi rtogs shing / rnam par rtog pas</text></item>
<item><p>301b2</p><section>mdo sde</section><text>sems yongs su bsgos par gyur to/ /gzhan yang blo gros chen po dper na gser dang / rdo rje dang / de bzhin gshegs pa'i ring bsrel dang / khyad par thob pa'i ngo bo nyid ni nam yang 'jig par mi 'gyur te/ blo gros chen po gal te</text></item>
<item><p>301b3</p><section>mdo sde</section><text>mngon par rtogs pa thob pa skad cig pa yin na ni 'phags pa rnams 'phags pa ma yin par 'gyur ba zhig na/ 'phags pa rnams ni 'phags pa ma yin par mi 'gyur ro/ /dper na gser dang / rdo rje ni bskal pa srid du mi 'bri na</text></item>
<item><p>301b4</p><section>mdo sde</section><text>ci'i phyir byis pa so so'i skye bo nga'i ldem por dgongs te bshad pa la mi mkhas pa dag gis phyi nang gi chos thams cad la skad cig pa'i don du rtog /byang chub sems dpa' blo gros chen pos yang bcom ldan 'das la gsol pa/</text></item>
<item><p>301b5</p><section>mdo sde</section><text>bcom ldan 'das kyis ji skad du pha rol tu phyin pa drug yongs su rdzogs par spyad na bla na med pa yang dag par rdzogs pa'i byang chub mngon par 'tshang rgya bar 'gyur ro zhes bka' stsal na/ drug po gang lags/ bcom ldan 'das kyis</text></item>
<item><p>301b6</p><section>mdo sde</section><text>bka' stsal pa/ blo gros chen po pha rol tu phyin pa'-i bye brag ni rnam pa gsum yod de/ 'di lta ste/ 'jig rten pa dang / 'jig rten las 'das pa dang / 'jig rten las 'das pa'i mchog go/ /blo gros chen po de la 'jig rten pa'i</text></item>
<item><p>301b7</p><section>mdo sde</section><text>pha rol tu phyin pa ni bdag dang bdag gir 'dzin pa la mngon par zhen cing mtha' gnyis su 'dzin pa/ skye ba'i gnas sna tshogs blang ba dang / gzugs dang / sgra dang / dri dang / ro dang / reg bya la rab tu mos pa'i phyir sbyin pa'i pha rol tu</text></item>
<item><p>301b8</p><section>mdo sde</section><text>phyin pa yongs su rdzogs par byed do/ /tshul khrims dang / bzod pa dang / brtson 'grus dang / bsam gtan dang / shes rab kyang de bzhin te byis pa so so'i skye bo'i mngon par shes pa yongs su 'grub pa dang / tshangs pa'i 'jig rten</text></item>
<item><p>302a1</p><section>mdo sde</section><text>du skye bar 'gyur ro/ /blo gros chen po 'jig rten las 'das pa'i pha rol tu phyin pa ni nyan thos dang / rang sangs rgyas rnams mya ngan las 'das pa'i 'dzin par lhung ba'i phyir pha rol tu phyin pa drug spyod cing rang gi mya ngan las 'das pa'i bde</text></item>
<item><p>302a2</p><section>mdo sde</section><text>ba la mos pa'o/ /'jig rten las 'das pa'i mchog pha rol tu phyin pa ni rang gi sems snang ba rnams rtog pa tsam du rtogs pa dang / rang gi sems gnyis su 'dzin pa'i phyir rnam par rtog pa mi skye ba dang / 'gro ba rnams len pa dang /</text></item>
<item><p>302a3</p><section>mdo sde</section><text>skal ba mtshungs pa ma yin pa dang / rang gi sems dang / gzugs kyi mtshan nyid la mngon par ma chags pas sems can thams cad la phan pa dang / bde ba'i phyir sbyin pa'i pha rol tu phyin pa bskyed par byed do/ /sbyor ba mchog bskyed</text></item>
<item><p>302a4</p><section>mdo sde</section><text>nas dmigs pa de nyid la rnam par rtog pa mi 'jug pa ni tshul khrims te/ de ni tshul khrims kyi pha rol tu phyin pa'o/ /de nyid rnam par rtog pa mi skye bar bzod cing gzung ba dang / 'dzin pa yongs su shes pa de ni bzod pa'i pha rol tu phyin</text></item>
<item><p>302a5</p><section>mdo sde</section><text>pa/ gang gis nam gyi cha stod dang / cha smad la sbyor ba la brtson par byed cing rnal 'byor dang 'thun par rnam par rtog pa mi 'jug pa de ni brtson 'grus kyi pha rol tu phyin pa'o/ /rnam par rtog pa rab tu ldog cing nyan thos kyi mya ngan las</text></item>
<item><p>302a6</p><section>mdo sde</section><text>'das pa'i 'dzin par mi ltung ba de ni bsam gtan gyi pha rol tu phyin pa'o/ /de la rang gi sems kyi rnam par rtog pa dngos po med par shes rab kyis so sor brtags nas mtha' gnyis su ltung ba dang / sngon gyi lus gnas rab tu</text></item>
<item><p>302a7</p><section>mdo sde</section><text>gyur pas rnam par mi 'jig pa dang / so so rang gis rig pa 'phags pa'i tshul thob pa de ni shes rab kyi pha rol tu phyin pa'o/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs</text></item>
<item><p>302a8</p><section>mdo sde</section><text>so/ /stong pa mi rtag skad cig mar/ /byis pa rnams ni rnam par rtog /'bab chu mar me sa bon ltar/ /skad cig pa yi don du rtog /skad cig nyon mongs 'khrug pa zhi/ /rab tu dben pa byed pa spangs/ /chos rnams skye ba med pa ni/ /</text></item>
<item><p>302b1</p><section>mdo sde</section><text>skad cig don du ngas bshad de/ /dngos po skyes nas 'jig par ni/ /byis pa rnams la mi 'chad do/ /bar chad med par rgyun chags dngos/ /rnam par rtog pas yongs su bsgos/ /ma rig pa ni rgyu byed de/ /sems ni de las rab tu 'byung / /</text></item>
<item><p>302b2</p><section>mdo sde</section><text>ji srid gzugs dag ma skyes pa/ /de yi bar du phyogs ci yod/ /zhig par gyur ma thag tu ni/ /sems gzhan de'i rjes su skye/ /gzugs ni dus su mi gnas na/ /ci la dmigs te 'byung bar 'gyur/ /de dag las ni rab 'byung phyir/ /</text></item>
<item><p>302b3</p><section>mdo sde</section><text>yang dag ma yin rgyu las skyes/ /ji ltar grub pa med pa des/ /skad cig 'jig par rab tu shes/ /rnal 'byor can gyi snyoms 'jug dang / /rdo rje sangs rgyas ring bsrel dang / /'od gsal gnas kyi gzhal med khang / /</text></item>
<item><p>302b4</p><section>mdo sde</section><text>'jig rten mi 'jig dngos po'o/ /yang dag chos thob gnas pa dang / /de bzhin gshegs mkhyen phun sum tshogs/ /dge slong mnyam pa nyid thob rnams/ /skad cig mar ni ji ltar mthong / /dri za sgyu ma la sogs pa'i/ /</text></item>
<item><p>302b5</p><section>mdo sde</section><text>gzugs rnams skad cig yod ma yin/ /yang dag ma yin gzugs sogs la/ /yang dag nyid du lta bar byed/ /de nas byang chub sems dpa' blo gros chen pos yang bcom ldan 'das la 'di skad ces gsol to/ /</text></item>
<item><p>302b6</p><section>mdo sde</section><text>bcom ldan 'das kyis ji skad du dgra bcom pa rnams kyang bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes lung bstan pas byang chub sems dpa' rnams dang mtshungs shing bye brag</text></item>
<item><p>302b7</p><section>mdo sde</section><text>ma mchis par 'gyur ro/ /gal te sems can rnams mya ngan las 'da' ba'i chos can lags na su zhig mngon par rdzogs par byang chub par 'gyur/ /gzhan yang ji srid du de bzhin gshegs pa gang gi nub mo bla na med pa yang</text></item>
<item><p>302b8</p><section>mdo sde</section><text>dag par rdzogs pa'i byang chub mngon par rdzogs par sangs rgyas pa nas gang gi nub mo yongs su mya ngan las 'das pa de'i bar du yi ge gcig kyang ma gsungs/ lan btab pa yang med ces bka' stsal/ gzhan yang de bzhin</text></item>
<item><p>303a1</p><section>mdo sde</section><text>gshegs pa rnams ni rtag tu mnyam par bzhag pa'i phyir rtog pa yang med/ dpyod pa pa yang med do/ /sprul pa'i de bzhin gshegs pas sangs rgyas kyi mdzad pa dag sprul to/ /gzhan yang ci'i slad du rnam par shes pa rnams</text></item>
<item><p>303a2</p><section>mdo sde</section><text>ni skad cig ma gcig nas gcig tu rnam par 'jig pa'i mtshan nyid do zhes gsungs/ gzhan yang lag na rdo rje mthu bo che ni rtag tu 'brang zhing srung bar byed do/ /thog ma'i mthar mi 'dogs so zhes gsungs/ gzhan yang bdud dang /</text></item>
<item><p>303a3</p><section>mdo sde</section><text>bdud kyi las dang / kha na ma tho ba rnams kyi rnam par smin pa dang / bram ze'i bu mo tsan tsa dang / mdzes ma kun tu rgyu dang / lhung bzed stong par slar gshegs pa la sogs pa las kyi sgrib pa dag gda' na/ ci'i slad du bcom ldan 'das</text></item>
<item><p>303a4</p><section>mdo sde</section><text>kyis rnam pa thams cad mkhyen pa'i ye shes brnyes kyang nongs pa rnams ma bral/ bcom ldan 'das kyis bka' stsal pa/ blo gros chen po de'i phyir legs par nyon la yid la zung shig dang ngas khyod la bshad do/ /blo gros chen pos</text></item>
<item><p>303a5</p><section>mdo sde</section><text>bcom ldan 'das la gsol pa/ bcom ldan 'das de bzhin 'tshal lo zhes bka' mnyan pa dang / bcom ldan 'das kyis bka' stsal pa/ blo gros chen po lhag ma med pa'i mya ngan las 'das par bya ba'i phyir bshad de/</text></item>
<item><p>303a6</p><section>mdo sde</section><text>byang chub sems dpa'i spyad pa spyod pa rnams rab tu spro bar bya ba'i phyir dang / 'jig rten 'di dang gzhan dag na byang chub sems dpa'i spyad pa spyod pa gang dag nyan thos kyi theg pas yongs su mya ngan las 'da' bar mos pa de dag</text></item>
<item><p>303a7</p><section>mdo sde</section><text>nyan thos kyi theg pa las bzlog nas theg pa chen po la rab tu brtson par bya ba'i phyir sprul pa'i sangs rgyas kyis nyan thos rnams la lung bstan pa yin gyi/ chos nyid kyi sangs rgyas kyis ni ma yin no/ /blo gros chen po</text></item>
<item><p>303a8</p><section>mdo sde</section><text>rgyu des na nyan thos rnams byang chub sems dpa' dag dang tha mi dad par lung bstan to/ /blo gros chen po de la tha mi dad pa zhes bya ba ni nyan thos dang / rang sangs rgyas dang / sangs rgyas bcom ldan 'das rnams nyon mongs pa'i</text></item>
<item><p>303b1</p><section>mdo sde</section><text>sgrib pa dang / rnam par grol ba ro gcig pa'i phyir yin gyi/ ye shes kyi sgrib pa spangs pa ni ma yin no/ /blo gros chen po ye shes kyi sgrib pa ni chos bdag med par mthong ba'i khyad par gyis rnam par dag par 'gyur la/ nyon</text></item>
<item><p>303b2</p><section>mdo sde</section><text>mongs pa'i sgrib pa ni sngar gang zag la bdag med par mthong ba la goms pas spong bar 'gyur ro/ /de la rnam par shes pa bdun 'gags pa dang / chos kyi sgrib pa las rnam par grol ba dang / kun gzhi rnam par shes pa'i</text></item>
<item><p>303b3</p><section>mdo sde</section><text>bag chags 'gags pas ni mthar thug pa'i rnam par dag par 'gyur ro/ /sngon gyi chos gnas pa nyid la dgongs pa'i phyir snga ma dang phyi ma dngos po med do/ /mthar thug pa'i smon lam gyi phyir de bzhin gshegs pa rtog pa</text></item>
<item><p>303b4</p><section>mdo sde</section><text>yang med/ dpyod pa yang med par chos 'chad de/ yang dag pa'i ye shes ky-is sprul pa'i phyir dang / dran pa nyams pa med pa'i phyir rtog pa yang med/ dpyod pa yang med do/ /gnas pa'i sa gzhi dang / ma rig pa'i gnas kyi sa'i</text></item>
<item><p>303b5</p><section>mdo sde</section><text>bag chags spangs pa'i phyir nyon mongs pa gnyis spangs pa dang / 'chi 'pho gnyis dang bral ba dang / gang zag dang chos bdag med par khong du chud pa dang / sgrib pa gnyis spangs pa'o/ /blo gros chen po yid dang / yid kyi rnam</text></item>
<item><p>303b6</p><section>mdo sde</section><text>par shes pa dang / mig gi rnam par shes pa la sogs pa bdun po rnams ni skad cig ma/ bag chags kyi rgyu dge ba zag pa med pa'i phyogs dang bral ba/ yang 'khor bar mi 'gyur ba dang bral ba yin no/ /blo gros chen po de bzhin</text></item>
<item><p>303b7</p><section>mdo sde</section><text>gshegs pa'i snying po ni 'khor zhing mya ngan las 'das pa dang / bde ba dang / sdug bsngal ba'i rgyu yin te/ stong pa nyid kyis g.yeng ba'i blo can dang / byis pa so so'i skye bo dag gis khong du mi chud do/ /blo gros chen po lag na rdo rje mthu bo che rjes</text></item>
<item><p>303b8</p><section>mdo sde</section><text>su 'brang zhing srung bar byed pa ni sprul pa'i sangs rgyas yin gyi/ yang dag pa'i de bzhin gshegs pa ni ma yin no/ /blo gros chen po yang dag pa'i de bzhin gshegs pa ni dbang po dang / tshad ma thams cad dang bral bas by-is pa so</text></item>
<item><p>304a1</p><section>mdo sde</section><text>so'i skye bo dang / nyan thos dang / rang sangs rgyas dang / mu stegs can thams cad kyi dbang po dang / tshad ma rnams las rnam par log pa yin te/ mthong ba'i chos la bde bar gnas pa bar chad med pa'i chos shes pa'i bzod</text></item>
<item><p>304a2</p><section>mdo sde</section><text>pa thob pa'i phyir lag na rdo rjes bsrung bar bya ba ma yin no/ /sprul pa'i sangs rgyas thams cad ni las las skyes pa ma yin no/ /'phrul pas sprul pa'i sangs rgyas ni sangs rgyas kyang ma yin/ sangs rgyas las gzhan pa yang ma</text></item>
<item><p>304a3</p><section>mdo sde</section><text>yin te/ /dper na rdza mkhan gyi 'khor lo la sogs pa'i rgyu lta bur sems can gyi bya ba byed cing mtshan rnams dang ldan pas chos ston kyang rang gi tshul gyi gnas so so rang gis rig pa'i spyod yul bshad pa ni ma yin no/ /gzhan yang blo gros</text></item>
<item><p>304a4</p><section>mdo sde</section><text>chen po byis pa so so'-i skye bo rnams rnam par shes pa'i tshogs bdun 'gags pa'i phyir ni chad par lta ba bskyed do/ /kun gzhi rnam par shes pa ma rtogs pa'i phyir ni rtag par lta ba bskyed do/ /bdag nyid rnam par rtog pa'i phyir ni thog ma'i</text></item>
<item><p>304a5</p><section>mdo sde</section><text>mtha' mi shes so/ /rang gi rnam par rtog pa'i blo 'gags pa'i phyir ni rnam par grol bar 'gyur ro/ /gnas pa'i sa gzhi dang ma rig pa gnas kyi sa'i bag chags spangs pa'i phyir nyes pa thams cad spangs pa yin no/ /de nas bcom ldan 'das kyis don de nyid</text></item>
<item><p>304a6</p><section>mdo sde</section><text>yang dag par bstan pa'i phyir tshigs su bcad pa 'di dag gsungs so/ /theg pa gsum ni theg ma yin/ /de bzhin gshegs pa zad mi 'gyur/ /thams cad sangs rgyas lung bstan cing / /nyes pa rnams dang bral bar bshad/ /mngon rtogs ye shes thob</text></item>
<item><p>304a7</p><section>mdo sde</section><text>bya dang / /lhag med mya ngan 'da' ba dang / /zhum pa rnams kyang spro bya'i phyir/ /de phyir dgongs te bshad pa yin/ /sangs rgyas bskyed pa'i ye shes dag /de nyid rnam 'byed lam du bshad/ /theg pa rnams ni theg ma yin/ /de ni mya ngan 'da' ba min/ /'dod</text></item>
<item><p>304a8</p><section>mdo sde</section><text>gzugs srid dang lta ba rnams/ /gnas bzhi'i sar ni bshad pa yin/ /yid kyi rnam par shes las 'byung / /rnam shes khyim du yid ni gnas/ /yid dang mig sogs rnam par shes/ /'gag pa la ni mi rtag bshad/ /yang na mya ngan 'das par lta/ /rtag par</text></item>
<item><p>304b1</p><section>mdo sde</section><text>gnas pa nyid du 'dod/ /de nas byang chub sems dpa' blo gros chen pos tshigs su bcad pas zhu ba zhus pa/ byang chub sems dpa' la sogs pa/ /bla med byang chub tshol ba dag /sha dang chang dang sgog btsong rnams/ /'tshal zhing btung bar bgyi mi bgyi/ /bla na</text></item>
<item><p>304b2</p><section>mdo sde</section><text>ma mchis gtso mchog gis/ /thugs rjes bdag la bshad du gsol/ /byis pa de la brkam par bgyid/ /dri nga grags pa ma mchis 'gyur/ /shi na gcan gzan rnams kyi zas/ /ji ltar de ni 'tshal bar rung / /'tshal nas nongs dmigs ci mchis dang / /</text></item>
<item><p>304b3</p><section>mdo sde</section><text>ma 'tshal yon tan gang lags pa/ /'tshal dang ma 'tshal dge sdig rnams/ /thugs rjes bdag la bshad du gsol/ /byang chub sems dpa' blo gros chen pos tshigs su bcad pa rnams kyis zhu ba zhus nas/ yang bcom ldan 'das la 'di skad</text></item>
<item><p>304b4</p><section>mdo sde</section><text>ces gsol to/ /bcom ldan 'das kyis bdag la sogs pa'i slad du sha 'tshal ba dang mi 'tshal ba'i nongs pa dang yon tan rnams bshad du gsol/ bdag dang byang chub sems dpa' gzhan rnams kyis da ltar dang ma 'ongs pa na sha'i zas la chags</text></item>
<item><p>304b5</p><section>mdo sde</section><text>shing re ba'i sems can sna tshogs la rnam par phye ste chos bshad pas sems can de dag byams pa'i sems kyis phan tshun gcig la gcig lta ba dang / byams pa'i sems thob nas kyang so so'i sa la gnas shing rnam par dag pa gsal bar rtog</text></item>
<item><p>304b6</p><section>mdo sde</section><text>ste myur du mthar thug pa'i bla na med pa yang dag par rdzogs pa'i byang chub mngon par 'tshang rgya ba dang / nyan thos dang / rang sangs rgyas dag rang gi sa la bsti zhing / bstis nas kyang bla na med pa'i byang chub 'thob par 'gyur ro/ /chos ngan pa log par smra ba'i</text></item>
<item><p>304b7</p><section>mdo sde</section><text>mu stegs can gang dag log par lta ba dang / rtag pa dang chad pa la mngon par zhen pa rnams kyis kyang sha 'tshal ba bkag ste sha 'tshal du mi gnang ba lags na/ de bzhin gshegs pa 'jig rten gyi mgon po yang dag pa'i chos yongs su grub pas sha mi</text></item>
<item><p>304b8</p><section>mdo sde</section><text>gsol ba lta ci smos/ bcom ldan 'das kyis bka' stsal pa/ blo gros chen po legs so legs so/ /de'i phyir shin tu legs par nyon la yid la zung shig dang ngas khyod la bshad do/ /blo gros chen pos bcom ldan 'das la gsol pa/ de bzhin du 'tshal</text></item>
<item><p>305a1</p><section>mdo sde</section><text>lo zhes bka' mnyan pa dang / bcom ldan 'das kyis bka' stsal pa/ blo gros chen po rgyu dang rkyen tshad med pa'i phyir sha rnams bza' bar mi bya ste/ 'on kyang 'dir khyod la mdo tsam zhig bshad par bya'o/ /'di lta ste/ srog chags rnams ni yun</text></item>
<item><p>305a2</p><section>mdo sde</section><text>ring po nas phan tshun gyi rgyu rkyen kyis rtag par gnyen du gyur te/ 'di ltar gnyen du gyur pa'i 'du shes kyi phyir sha rnams bza' bar mi bya'o/ /bong bu dang / dre'u dang / rnga mo dang / wa dang / khyi dang / glang dang / rta dang / mi dang / gcan gzan gyi sha la sogs pa ni shan pa dag 'dres</text></item>
<item><p>305a3</p><section>mdo sde</section><text>par 'tshong bar byed pas de'i phyir sha bza' bar mi bya'o/ /sha ni khu chu dang khrag las byung ba'i phyir sha bza' bar mi bya'o/ /sems can gyis de'i dri tshor na yang thams cad 'jigs shing skrag par 'gyur te/ shen pa dang / gdol pa la sogs pa bzhin du khyi rnams</text></item>
<item><p>305a4</p><section>mdo sde</section><text>kyis mthong na yang de la sngang zhing 'jigs pas khyis zugs pa'i phyir sha bza' bar mi bya'o/ /gzhan yang rnal 'byor pa rnams kyi byams pa'i sems skye bar mi byed pa'i phyir sha bza' bar mi r-igs so/ /'phags pa ma yin pa'i skye bo dag brkam zhing dri</text></item>
<item><p>305a5</p><section>mdo sde</section><text>mi zhim par 'gyur la snyan pa'i grags pa med pa'i phyir sha bza' bar mi bya'o/ /rig sngags rnams sgrub pa 'grub par mi 'gyur ba'i phyir sha bza' bar mi bya'o/ /'di ltar srog gcod pa ni gzugs mthong ma thag tu mngon par chags pa'i sems</text></item>
<item><p>305a6</p><section>mdo sde</section><text>bskyed par byed pa'i phyir sha mi za'o/ /gang sha za ba de dag la ni lha rnams kyis spong bar byed pa'i phyir sha bza' bar mi bya'o/ /kha'i dri mi zhim par 'gyur ba'i phyir yang sha bza' bar mi bya'o/ /rmi lam ngan pa mang ba'i phyir sha bza' bar mi bya'o/ /dgon pa'i gnas</text></item>
<item><p>305a7</p><section>mdo sde</section><text>nags tshal dag na gnas pa'i tshe stag dang spyang ki la sogs pas dri tshor bar 'gyur ba'i phyir sha bza' bar mi bya'o/ /zas kyi tshod mi zin par byed pa'i phyir sha bza' bar mi bya'o/ /rnal 'byor pa rnams yongs su skyo ba'i sems skye bar mi 'gyur ba'i phyir sha</text></item>
<item><p>305a8</p><section>mdo sde</section><text>bza' bar mi bya'o/ /ngas rtag tu ji tsam du bza' ba dang btung ba rnams la bu'i sha'i 'du shes dang / sman gyi 'du shes bya'o zhes bshad pa'i phyir sha bza' bar mi bya ste/ ngas sha bza' bar gnang ngo zhes zer na de ni gnas med do/ /gzhan yang blo gros chen po sngon</text></item>
<item><p>305b1</p><section>mdo sde</section><text>'das pa'i dus na rgyal po seng ge 'bangs bzang zhes bya ba zhig byung ste/ sha sna tshogs la za zhing mi sha yang zos par gyur pas blon po dang / gnyen dang / gnyen mdab kyi skye bo'i tshogs rnams log nas sngon gyi dbang thang rnams kyang bcad pas nyon mongs par</text></item>
<item><p>305b2</p><section>mdo sde</section><text>gyur to/ /de lta bas na sha za ba la nyes dmigs 'di lta bu yod pa'i phyir sha bza' bar mi bya'o/ /gzhan yang blo gros chen po de la srog gcod pa dag ni khe 'dod pa'i phyir srog bcad nas 'tshong bar byed do/ /gang blun po sha za ba de dag ni rin gyis sha rnams nyo</text></item>
<item><p>305b3</p><section>mdo sde</section><text>bar byed do/ /srog gcod par byed pa de dag khe 'dod pa'i phyir lcags kyu dang rgya rnams kyis srog chags nam mkha' la rgyu ba dang / chu la gnas pa dang / sa la 'gro ba dag rnam pa du mas gsod cing khe tshol bar byed do/ /blo gros chen po byed du ma bcug pa</text></item>
<item><p>305b4</p><section>mdo sde</section><text>dang / ma btsal ba dang / 'du shes med pa zhes bya ba'i sha gang yang med pas de'i phyir sha bza' bar mi bya'o/ /blo gros chen po ngas sngar sha rnam pa lnga dang bcu bkag la mdo sde 'dir ni rnam pa thams cad dang dus thams cad du thabs kyis gnang ba thams</text></item>
<item><p>305b5</p><section>mdo sde</section><text>cad kyang bkag go/ /blo gros chen po de bzhin gshegs pa dgra bcom pa yang dag par rdzogs pa'i sangs rgyas la ni bza' bar bya ba yang med na nya'i sha za ba lta ci smos te/ gzhan yang byed du mi 'jug go/ /thugs rje chen po sngon du 'gro ba'i phyir sems</text></item>
<item><p>305b6</p><section>mdo sde</section><text>can thams cad bu gcig pa dang 'dra bar gzigs te/ de'i phyir bu'i sha bza' bar mi gnang ba yin no/ /de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/ /sngon chad gnyen bshes byas phyir dang / /</text></item>
<item><p>305b7</p><section>mdo sde</section><text>ngan pa mi gtsang 'dres pa dang / /khu chu khrag las byung ba dang / /dri tshor thams cad 'jigs skrag pas/ /sha rnams dang ni tsong dag dang / /ki'u dang byis sku la sogs dang / /bag med sna tshogs 'gyur ba'i chang / /rnal 'byor pas ni rtag tu spang / /'bru mar dag kyang</text></item>
<item><p>305b8</p><section>mdo sde</section><text>spang bya ste/ /bug phug pa'i khri yang spang / /srog chags dag ni phra mo rnams/ /de na rab tu 'jigs phyir ro/ /zas las bag med skye bar 'gyur/ /bag med pa las rtog pa skye/ /rtog pa las ni 'dod chags skye/ /de yi phyir na bza' mi bya/ /zas kyi dbang gis 'dod chags skye/ /</text></item>
<item><p>306a1</p><section>mdo sde</section><text>'dod chags kyis ni sems rmongs byed/ /rmongs pas srid pa'i 'dod pa skyed/ /'khor ba las ni grol mi 'gyur/ /khe yi phyir ni sems can gsod/ /sha yi phyir ni nor sbyin byed/ /gnyi ga sdig pa'i las can pas/ /shi nas 'o dod 'bod par ltung / /bcol tshol 'du shes de med na/ /</text></item>
<item><p>306a2</p><section>mdo sde</section><text>rnam gsum dag pa'i sha yang med/ /rgyu med las ni yod min pas/ /de yi phyir na bza' mi bya/ /rnal 'byor pa ni de dag gis/ /des na thams cad spang byar bya/ /phyogs bcu sangs rgyas bcom ldan 'das/ /thams cad rab tu smod par 'gyur/ /gcig la gcig ni za bar byed/ /shi nas gcan zan</text></item>
<item><p>306a3</p><section>mdo sde</section><text>rigs su ltung / /dri mi zhim pa smad pa dang / /glen pa dag tu skye bar 'gyur/ /phal cher gdol pa'i rigs su skye/ /rngon pa sme sha can rigs dang / /yang na 'phra men rigs su skye/ /sha za'i rigs su skye bar 'gyur/ /srin po byi la la sogs pa'i/ /mngal kun tu ni skye bar 'gyur/ /glang po 'ching</text></item>
<item><p>306a4</p><section>mdo sde</section><text>dang sprin chen dang / /sor mo'i phreng ba'i mdo dag dang / /lang kar gshegs pa'i mdo 'di las/ /ngas ni sha rnams rab tu bkag /sangs rgyas byang chub sems dpa' dang / /nyan thos rnams kyis smad pa dang / /ngo mi tsha bar za ba ni/ /rtag tu glen par skye bar 'gyur/ /sngar yang mthong</text></item>
<item><p>306a5</p><section>mdo sde</section><text>thos dogs pa yi/ /sha rnams thams cad spang bar bshad/ /rtog ge rnams kyis ma rtogs pas/ /de phyir sha zan gnas su skyes/ /ji ltar 'dod chags nyes pa yis/ /'phags pa'i rnam grol sgrib 'gyur zhing / /sha chang sgog btsong la sogs pa'ang / /'phags pa'i lam</text></item>
<item><p>306a6</p><section>mdo sde</section><text>gyi bar chad byed/ /ma 'ongs dus kyi skye bo dag /sha za gti mug smra ba rnams/ /sha ni sdig med rung bas na/ /sangs rgyas nged la gnang zhes zer/ /zas la sman sten 'du shes dang / /de bzhin bu sha lta bur yang / /chos shes skyo ba bskyed nas ni/ /rnal 'byor can gyis bsod</text></item>
<item><p>306a7</p><section>mdo sde</section><text>snyoms spyad/ /snying rje sems la gang gnas pa/ /yongs su skyo bar nga yis bshad/ /stag dang spyang ki gcan gzan rnams/ /rtag tu lhan cig 'grogs shing gnas/ /gal te sha rnams za byed na/ /sems can dag ni skrag 'gyur bas/ /de phyir rnal 'byor pa dag gis/ /snying rje'i sems kyis sha mi bza'/ /sha za</text></item>
<item><p>306a8</p><section>mdo sde</section><text>snying rje shes rab med/ /rnam par grol la rgyab kyis phyogs/ /'phags pa'i rgyal mtshan dag dang 'gal/ /de yi phyir na bza' mi rigs/ /bram ze'i rigs su skye bar 'gyur/ /gzhan yang rnal 'byor pa'i gnas/ /shes rab phyug po'i khyim du skye/ /'di ni sha spangs dbang gis so/ /'phags pa lang kar</text></item>
<item><p>306b1</p><section>mdo sde</section><text>gshegs pa rin po che'i mdo las sangs rgyas thams cad kyi gsung gi snying po'i le'u zhes bya ba rdzogs so// // dpal lha btsan po'i bka' lung gis rgya'i slob dpon wen hwi yis mdzad pa'i 'grel pa dang sbyar nas/ lo ts+tsha ba dge slong 'gos chos grub kyis bsgyur cing zhus/ / @#/ /rgya gar skad du/ Ar+ya ga yA shIR+Sha na ma ma hA yA</text></item>
<item><p>306b2</p><section>mdo sde</section><text>na sU tra/ bod skad du/ 'phags pa ga yA mgo'i ri zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa'i dus gcig na/ bcom ldan 'das mngon par rdzogs par sangs rgyas nas yun ring po ma lon par bcom ldan 'das ri ga yA na ga</text></item>
<item><p>306b3</p><section>mdo sde</section><text>ya mgo'i mchod rten na/ dge slong stong du tshang ba'i dge slong gi dge 'dun chen po thams cad kyang sngon ral pa can du gyur pa/ bya ba byas pa/ byed pa byas pa/ khur bor ba/ bdag gi don rjes su thob pa/ srid pa kun du sbyor ba yongs su zad pa/ yang dag pa'i shes pas sems shin du</text></item>
<item><p>306b4</p><section>mdo sde</section><text>rnam par grol ba/ sems kyi dbang thams cad kyi dam pa'i pha rol du son pa/ dgra bcom pa sha stag dang / byang chub sems dpa' sems dpa' chen po rab tu mang po dang thabs cig tu bzhugs te/ de nas bcom ldan 'das gcig pu dben par gshegs pa nang du yang dag bzhag</text></item>
<item><p>306b5</p><section>mdo sde</section><text>nas chos kyi dbyings nyid la brtags te/ bdag gis byang chub ni thob/ bdag gis ye shes ni khong du chud/ bya ba ni byas/ bdag gis khur ni bor/ bdag gis 'khor ba'i 'brog dgon pa las ni rgal/ bdag gis ma rig pa ni bsal/ bdag gis rig pa ni sgrub/ bdag gis</text></item>
<item><p>306b6</p><section>mdo sde</section><text>zug rngu ni phyung / bdag gi sred pa ni zad/ bdag gis chos kyi gru ni sbyar/ bdag gis chos kyi rnga ni brdungs/ bdag gis chos kyi dung ni bus/ bdag gis chos kyi rgyal mtshan ni bsgreng / bdag gis 'khor ba'i lugs ni bzlog /bdag gis chos kyi lugs ni bsnyad/ bdag gis</text></item>
<item><p>306b7</p><section>mdo sde</section><text>lam ngan pa ni bcad/ bdag gis lam ni yang dag par bstan/ bdag gis zhing ngan pa dag ni rnam par bzlog /bdag gis bsod nams kyi zhing dag ni yang dag par bstan na/ 'di ltar bdag gis byang chub de ji ltar khong du chud pa dang / gang gis khong du chud pa dang / sus khong du chud par 'gyur</text></item>
<item><p>306b8</p><section>mdo sde</section><text>ba'i chos de la nges par brtag par bya ste/ ci lus kyis khong du chud dam/ 'on te sems kyis khong du chud/ gal te lus kyis khong du chud du ni lus ni bems po/ g.yo ba med pa/ rtswa dang / shing dang / rtsig pa dang / bong ba dang / mig yor lta bu ste/ sems med pa/ 'byung ba chen po bzhi</text></item>
<item><p>307a1</p><section>mdo sde</section><text>las gyur pa/ pha ma'i mi gtsang ba las byung ba dang / mi rtag pa dang / rtag tu bsku ba dang / bkru ba dang / mnye dgos pa dang / 'jig pa dang / rnam par 'gyes pa dang / rnam par 'jig pa'i chos can no/ /sems ni sgyu ma dang mtshungs pa/ rten cing 'brel par 'byung ba/</text></item>
<item><p>307a2</p><section>mdo sde</section><text>gnas med pa/ mtshan nyid med pa/ dngos po med pa/ bla gab med pa'o/ /byang chub ni ming tsam tha snyad tsam ste/ sgra skad med pa/ dpyad du med pa/ grub pa med pa/ rgyu ba med pa/ 'jug pa med pa/ rnam par rig pa med pa/ gdags par bya ba ma yin pa/ 'ong ba dang 'gro ba las yang dag</text></item>
<item><p>307a3</p><section>mdo sde</section><text>par 'das pa/ gdags pa las yang dag par 'das pa/ khams gsum pa las yang dag par 'das pa/ ma mthong ba/ ma thos pa/ bye brag ma phyed pa/ gzhi med pa/ dmigs pa med pa/ rgyu ba med pa/ spros pa med pa/ 'jug pa med pa/ brtag tu med pa/ dpag tu med pa/</text></item>
<item><p>307a4</p><section>mdo sde</section><text>bstan du med pa/ sgra med pa/ yi ge med pa/ tshig gi lam med pa'o/ /de ltar na su mngon par rdzogs par 'tshang rgya/ gang gis mngon par rdzogs par 'tshang rgya/ mngon par rdzogs par 'tshang rgya bar bya ba ni gang yin/ chos</text></item>
<item><p>307a5</p><section>mdo sde</section><text>'di dag thams cad ni ming tsam/ btags pa tsam/ brda tsam/ tha snyad tsam ste/ brtags pa/ yongs su brtags pa/ ma byung ba med pa/ rdzas ma yin pa/ rdzas med pa/ len pa med pa/ bstan du med pa/ mngon</text></item>
<item><p>307a6</p><section>mdo sde</section><text>par chags pa med pa yin te/ de la ni mngon par rdzogs par 'tshang rgya ba su yang med/ cis mngon par rdzogs par 'tshang rgya ba yang med/ mngon par rdzogs par 'tshang rgya bar bya ba ci yang med/ rnam pa</text></item>
<item><p>307a7</p><section>mdo sde</section><text>pa gang gis mngon par rdzogs par 'tshang rgya bar bya ba yang med de/ 'di la gang de ltar mngon par rdzogs par byang chub pa de'i phyir byang chub mngon par rdzogs par 'tshang rgya ba zhes bya ste/ de la byang chub ni 'gyur ba med pa/ mi</text></item>
<item><p>307a8</p><section>mdo sde</section><text>'gyur ba/ mtshan nyid med pa'o snyam mo/ /de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das gal te byang chub kyi mtshan nyid de lta bu lags na/ bcom ldan 'das rigs</text></item>
<item><p>307b1</p><section>mdo sde</section><text>kyi bu'am/ rigs kyi bu mos ji ltar byang chub kyi slad du 'jug par bgyi/ bcom ldan 'das kyis bka' stsal pa/ 'jam dpal byang chub de ji lta ba de bzhin du byang chub sems dpas byang chub kyi phyir 'jug par bya'o/ /'jam dpal gyis gsol pa/</text></item>
<item><p>307b2</p><section>mdo sde</section><text>bcom ldan 'das byang chub ji ltar rab tu 'tshal bar 'gyur/ bcom ldan 'das kyis bka' stsal pa/ 'jam dpal byang chub ni khams gsum pa las yang dag par 'das pa/ tha snyad las yang dag par 'das pa/ yi ge'i sgra skad las yang dag par 'das</text></item>
<item><p>307b3</p><section>mdo sde</section><text>pa/ sgra las yang dag par 'das pa/ 'jug pa med pa/ gzod ma nyid nas 'jug pa med pa'o/ /'jam dpal de lta bas na/ byang chub sems dpa' 'jug pa la yang dag par 'das pa rnams kyis byang chub kyi phyir 'jug par bya'o/ /'jam dpal</text></item>
<item><p>307b4</p><section>mdo sde</section><text>'jug pa med pa'i 'jug pa ni byang chub la 'jug pa'o/ /'jam dpal dngos po med pa la 'jug pa ni byang chub la 'jug pa'o/ /'jam dpal bla gab med pa la 'jug pa ni byang chub la 'jug pa'o/ /'jam dpal chos kyi dbyings kyi</text></item>
<item><p>307b5</p><section>mdo sde</section><text>rang bzhin la 'jug pa ni byang chub la 'jug pa'o/ /'jam dpal chos thams cad la mngon par zhen pa med pa la 'jug pa ni byang chub la 'jug pa'o/ /'jam dpal yang dag pa'i mtha' dbyer med pa la 'jug pa ni byang chub la 'jug</text></item>
<item><p>307b6</p><section>mdo sde</section><text>pa'o/ /'jam dpal dor ba med pa dang / gzhag pa med pa la 'jug pa ni byang chub la 'jug pa'o/ /'jam dpal tha dad pa ma yin pa dang / tha dad pa med pa la 'jug pa ni byang chub la 'jug pa'o/ /'jam dpal so so yang</text></item>
<item><p>307b7</p><section>mdo sde</section><text>dag par rig pa'i mig yor dang / brag ca dang / nam mkha' dang / chu zla dang / smig rgyu la 'jug pa ni byang chub la 'jug pa'o/ /de nas lha'i bu zla ba dri ma med pa'i gzi brjid 'od zer gyi 'od kyis 'jam dpal gzhon</text></item>
<item><p>307b8</p><section>mdo sde</section><text>nur gyur pa la 'di skad ces smras so/ /'jam dpal byang chub sems dpa' rnams kyi spyod pa rtsom pa ni ci/ gnas ni gang / 'jam dpal gyis smras pa/ lha'i bu byang chub sems dpa' rnams kyi spyod pa'i rtsom pa ni</text></item>
<item><p>308a1</p><section>mdo sde</section><text>snying rje chen po'o/ /gnas ni sems can no/ /smras pa/ 'jam dpal byang chub sems dpa' rnams kyi snying rje chen po cis bsdus/ 'jam dpal gyis smras pa/ lha'i bu byang chub sems dpa' rnams kyi snying</text></item>
<item><p>308a2</p><section>mdo sde</section><text>rje chen po ni g.yo med pas bsdus so/ /smras pa/ 'jam dpal g.yo med pa cis bsdus/ 'jam dpal gyis smras pa/ lha'i bu byang chub sems dpa' rnams kyi g.yo med pa ni sems can thams cad la snyoms pa'i sems</text></item>
<item><p>308a3</p><section>mdo sde</section><text>kyis bsdus pa'o/ /smras pa/ 'jam dpal sems can thams cad la snyoms pa'i sems cis bsdus/ 'jam dpal gyis smras pa/ lha'i bu byang chub sems dpa' rnams kyi sems can thams cad la snyoms pa'i sems ni</text></item>
<item><p>308a4</p><section>mdo sde</section><text>tha dad pa ma yin pa dang / tha dad pa med pa'i spyod pas bsdus so/ /smras pa/ 'jam dpal tha dad pa ma yin pa dang / tha dad pa med pa'i spyod pa cis bsdus/ 'jam dpal gyis smras pa/ lha'i bu byang chub sems dpa' rnams kyi tha</text></item>
<item><p>308a5</p><section>mdo sde</section><text>dad pa ma yin pa dang / tha dad pa med pa'i spyod pa ni bsam pa dang / lhag pa'i bsam pas bsdus pa'o/ /smras pa/ 'jam dpal bsam pa dang / lhag pa'i bsam pa ci'i phyir byung / smras pa/ lha'i bu byang chub sems dpa' rnams</text></item>
<item><p>308a6</p><section>mdo sde</section><text>kyi bsam pa dang lhag pa'i bsam pa ni byang chub kyi sems kyi phyir byung ngo / /smras pa/ 'jam dpal byang chub kyi sems ci'i phyir byung / smras pa/ lha'i bu byang chub sems dpa' rnams kyi byang chub kyi sems ni pha</text></item>
<item><p>308a7</p><section>mdo sde</section><text>rol tu phyin pa drug gi phyir byung ngo / /smras pa/ 'jam dpal pha rol tu phyin pa drug ci'i phyir byung / smras pa/ lha'i bu byang chub sems dpa' rnams kyi pha rol tu phyin pa drug po dag ni thabs dang shes rab gnyis kyi phyir</text></item>
<item><p>308a8</p><section>mdo sde</section><text>byung ngo / /smras pa/ 'jam dpal thabs dang shes rab ci'i phyir byung / smras pa/ lha'i bu byang chub sems dpa' rnams kyi thabs dang shes rab ni bag yod pa'i phyir byung ngo / /smras pa/ 'jam dpal bag yod pa ci'i phyir</text></item>
<item><p>308b1</p><section>mdo sde</section><text>byung / smras pa/ lha'i bu byang chub sems dpa' rnams kyi bag yod pa ni legs par spyod pa rnam pa gsum gyi phyir byung ngo / /smras pa/ 'jam dpal legs par spyod pa rnam pa gsum ci'i phyir byung / smras pa/ lha'i bu byang chub</text></item>
<item><p>308b2</p><section>mdo sde</section><text>sems dpa' rnams kyi legs par spyod pa rnam pa gsum ni dge ba bcu'i las kyi lam gyi phyir byung ngo / /smras pa/ 'jam dpal dge ba bcu'i las kyi lam dag ci'i phyir byung / smras pa/ lha'i bu byang chub sems dpa' rnams</text></item>
<item><p>308b3</p><section>mdo sde</section><text>kyi dge ba bcu'i las kyi lam dag ni sdom pa'i phyir byung ngo / /smras pa/ 'jam dpal sdom pa ci'i phyir byung / smras pa/ lha'i bu byang chub sems dpa' rnams kyi sdom pa ni tshul bzhin yid la bya ba'i phyir byung ngo / /smras pa/ 'jam</text></item>
<item><p>308b4</p><section>mdo sde</section><text>dpal tshul bzhin yid la bya ba ci'i phyir byung / smras pa/ lha'i bu byang chub sems dpa' rnams kyi tshul bzhin yid la bya ba ni so sor rtog pa'i phyir byung ngo / /smras pa/ 'jam dpal so sor rtog pa ci'i phyir byung / smras pa/ lha'i bu</text></item>
<item><p>308b5</p><section>mdo sde</section><text>byang chub sems dpa' rnams kyi so sor rtog pa ni dran pa'i phyir byung ngo / /smras pa/ 'jam dpal byang chub sems dpa' rnams kyi sems bskyed pa dag rgyur bsdu ba dang / 'bras bur bsdu bar 'gyur ba du/ 'jam dpal gyis smras pa/</text></item>
<item><p>308b6</p><section>mdo sde</section><text>lha'i bu byang chub sems dpa' rnams kyi sems bskyed pa dag rgyur bsdu ba dang / 'bras bur bsdu bar 'gyur ba ni bzhi po 'di dag ste/ bzhi gang zhe na/ dang po sems bskyed pa dang / spyod pa dang 'brel pa dang / phyir mi ldog pa dang / skye ba</text></item>
<item><p>308b7</p><section>mdo sde</section><text>gcig gis thogs pa'o/ /de la dang po sems bskyed pa ni spyod pa dang 'brel pa'i rgyur blta'o/ /spyod pa dang 'brel pa ni phyir mi ldog pa'i rgyur blta'o/ /phyir mi ldog pa ni skye ba gcig gis thogs pa'i rgyur blta'o/ /skye ba gcig gis thogs</text></item>
<item><p>308b8</p><section>mdo sde</section><text>pa ni 'bras bu dang 'brel pa'i rgyur blta'o/ /lha'i bu gzhan yang dper na sa bon btab pa de lta bur ni dang po sems bskyed pa blta'o/ /dper na sa bon las myu gu mngon par 'grub pa de lta bur ni spyod pa dang 'brel pa'i sems bskyed pa</text></item>
<item><p>309a1</p><section>mdo sde</section><text>blta'o/ /dper na sdong bu dang / 'dab ma dang / me tog dang / 'bras bu 'byung ba de lta bur phyir mi ldog pa'i sems bskyed pa blta'o/ /dper na 'bras bu yongs su smin pa de lta bur ni skye ba gcig gis thogs pa'i sems bskyed pa blta'o/ /lha'i</text></item>
<item><p>309a2</p><section>mdo sde</section><text>bu gzhan yang dper na shing rta mkhan shing bsdu ba shes pa de lta bur ni dang po sems bskyed pa blta'o/ /dper na shing rta'i yan lag yongs su sbyang ba shes pa de lta bur ni spyod pa dang 'brel pa'i sems bskyed pa blta'o/ /dper na shing rta</text></item>
<item><p>309a3</p><section>mdo sde</section><text>yan lag sbyor ba shes pa de lta bur ni phyir mi ldog pa'i sems bskyed pa blta'o/ /dper na khal dgal ba shes pa de lta bur ni skye ba gcig gis thogs pa'i sems bskyed pa blta'o/ /lha'i bu gzhan yang zla ba tshes pa'i dkyil 'khor mngon</text></item>
<item><p>309a4</p><section>mdo sde</section><text>par 'grub pa de lta bur ni dang po sems bskyed pa blta'o/ /dper na tshes lnga dang / drug dang / bdun gyi nub mo zla ba'i dkyil 'khor shar ba de lta bur ni spyod pa dang 'brel pa'i sems bskyed pa blta'o/ /dper na tshes bcu'i nub mo zla ba'i dkyil</text></item>
<item><p>309a5</p><section>mdo sde</section><text>'khor shar ba de lta bur ni phyir mi ldog pa'i sems bskyed pa blta'o/ /dper na tshes bcu bzhi'i nub mo zla ba'i dkyil 'khor shar ba de lta bur ni skye ba gcig gis thogs pa'i sems bskyed pa blta'o/ /dper na tshes bcwa lnga'i nub mo zla ba'i dkyil</text></item>
<item><p>309a6</p><section>mdo sde</section><text>'khor shar ba de lta bur ni de bzhin gshegs pa'i ye shes blta'o/ /lha'i bu gzhan yang sems bskyed pa dang po ni nyan thos kyi sa las yang dag par 'da'o/ /sems bskyed pa gnyis pa ni rang sangs rgyas kyi sa las yang dag par 'da'o/ /sems bskyed</text></item>
<item><p>309a7</p><section>mdo sde</section><text>pa gsum pa ni ma nges pa'i sa las yang dag par 'da'o/ /sems bskyed pa bzhi pa ni nges pa'i phung po la gnas so/ /lha'i bu gzhan yang dang po sems bskyed pa ni yi ge'i phyi mo 'dzin pa'i tshul du blta'o/ /dper na rnam par dbye ba rab tu rnam</text></item>
<item><p>309a8</p><section>mdo sde</section><text>par 'byed pa shes pa de lta bur ni spyod pa dang 'brel pa'i sems bskyed pa blta'o/ /dper na grangs dang / rtsis dang / shod dgod pa de lta bur ni phyir mi ldog pa'i sems bskyed pa blta'o/ /dper na bstan bcos rnams khong du chud pa de lta bur ni skye ba</text></item>
<item><p>309b1</p><section>mdo sde</section><text>gcig gis thogs pa'i sems bskyed pa blta'o/ /lha'i bu gzhan yang sems bskyed pa dang po ni rgyur 'brel pa'o/ /sems bskyed pa gnyis pa ni ye shes dang 'brel pa'o/ /sems bskyed pa gsum pa ni spong ba dang 'brel pa'o/ /sems bskyed pa bzhi pa ni</text></item>
<item><p>309b2</p><section>mdo sde</section><text>'bras bu dang 'brel pa'o/ /lha'i bu gzhan yang sems bskyed pa dang po ni rgyus bsdus pa'o/ /sems bskyed pa gnyis pa ni ye shes kyis bsdus pa'o/ /sems bskyed pa gsum pa ni spong bas bsdus pa'o/ /sems bskyed pa bzhi pa ni 'bras bus bsdus pa'o/ /</text></item>
<item><p>309b3</p><section>mdo sde</section><text>lha'i bu gzhan yang sems bskyed pa dang po ni rgyu las yang dag par byung ba'o/ /sems bskyed pa gnyis pa ni ye shes las yang dag par byung ba'o/ /sems bskyed pa gsum pa ni spong ba las yang dag par byung ba'o/ /sems bskyed pa bzhi pa ni</text></item>
<item><p>309b4</p><section>mdo sde</section><text>'bras bu las yang dag par byung ba'o/ /lha'i bu gzhan yang sems bskyed pa dang po ni rgyu rab tu dbye ba'i yan lag go/ /sems bskyed pa gnyis pa ni ye shes rab tu dbye ba'i yan lag go/ /sems bskyed pa gsum pa ni spong ba rab tu dbye ba'i yan</text></item>
<item><p>309b5</p><section>mdo sde</section><text>lag go/ /sems bskyed pa bzhi pa ni 'bras bu rab tu dbye ba'i yan lag go/ /lha'i bu gzhan yang sems bskyed pa dang po ni sman bsdu ba'i tshul du blta'o/ /sems bskyed pa gnyis pa ni sman rab tu dbye ba la mkhas pa'i tshul du blta'o/ /sems bskyed</text></item>
<item><p>309b6</p><section>mdo sde</section><text>pa gsum pa ni sman sbyor ba la mkhas pa'i tshul du blta'o/ /sems bskyed pa bzhi pa ni nad pa gso ba la mkhas pa'i tshul du blta'o/ /lha'i bu gzhan yang sems bskyed pa dang po ni chos kyi rgyal po'i rigs kyi rgyud du 'byung ba'i tshul du blta'o/ /</text></item>
<item><p>309b7</p><section>mdo sde</section><text>sems bskyed pa gnyis pa ni chos kyi rgyal po'i rigs kyi rgyud kyi bslab pa yang dag par 'dzin pa'i tshul du blta'o/ /sems bskyed pa gsum pa ni chos kyi rgyal po'i rigs kyi rgyud kyi bslab pa tshar phyin pa'i tshul du blta'o/ /sems</text></item>
<item><p>309b8</p><section>mdo sde</section><text>bskyed pa bzhi pa ni chos kyi rgyal po'i rigs kyi rgyud kyi bslab pa la dbang sgyur ba'i tshul du blta'o/ /de nas lha'i bu 'od rnam par nges pa'i 'od zer gyi 'od kyis 'jam dpal gzhon nur gyur pa la 'di skad ces smras so/ /'jam dpal</text></item>
<item><p>310a1</p><section>mdo sde</section><text>byang chub sems dpa' rnams lam gang dang ldan na myur du bla na med pa yang dag par rdzogs pa'i byang chub mngon par rdzogs par 'tshang rgya ba'i byang chub sems dpa' rnams kyi lam mdor bsdus pa gang / 'jam dpal gyis smras pa/</text></item>
<item><p>310a2</p><section>mdo sde</section><text>lha'i bu byang chub sems dpa' rnams kyi lam ni mdor bsdus na 'di gnyis te/ byang chub sems dpa' dag lam 'di gnyis dang ldan na myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /gnyis gang zhe</text></item>
<item><p>310a3</p><section>mdo sde</section><text>na 'di lta ste/ thabs dang / shes rab bo/ /de la thabs ni bsdu ba shes pa'o/ /shes rab ni yongs su gcod pa shes pa'o/ /thabs ni sems can la blta ba'o/ /shes rab ni chos thams cad la mi lta ba'o/ /thabs ni chos la sbyor ba shes pa'o/ /</text></item>
<item><p>310a4</p><section>mdo sde</section><text>shes rab ni bral ba shes pa'o/ /thabs ni rgyu la dmigs pa shes pa'o/ /shes rab ni rgyu zad par 'gro ba'o/ /thabs ni chos tha dad pa shes pa'o/ /shes rab ni chos kyi dbyings dbyer med pa shes pa'o/ /thabs ni sangs rgyas kyi zhing gi rgyan shes pa'o/ /</text></item>
<item><p>310a5</p><section>mdo sde</section><text>shes rab ni sangs rgyas kyi zhing mnyam pa nyid dbyer med par shes pa'o/ /thabs ni sems can gyi dbang po dang spyod pa la 'jug pa shes pa'o/ /shes rab ni sems can dmigs su med par shes pa'o/ /thabs ni byang chub kyi rgyan thob par</text></item>
<item><p>310a6</p><section>mdo sde</section><text>byed pa shes pa'o/ /shes rab ni sangs rgyas kyi chos thams cad mngon par rdzogs par byang chub pa shes pa'o/ /lha'i bu gzhan yang mdor bsdus pa'i lam gnyis te/ gnyis gang zhe na/ tshogs kyi lam dang / yongs su gcod pa'i lam mo/ /</text></item>
<item><p>310a7</p><section>mdo sde</section><text>de la tshogs kyi lam ni pha rol tu phyin pa lnga po dag go/ /yongs su gcod pa'i lam ni shes rab kyi pha rol tu phyin pa'o/ /gzhan yang mdor bsdus pa'i lam gnyis te/ gnyis gang zhe na/ chags pa dang bcas pa'i lam dang / chags pa med</text></item>
<item><p>310a8</p><section>mdo sde</section><text>pa'i lam mo/ /de la chags pa dang bcas pa'i lam ni pha rol tu phyin pa lnga po dag go/ /chags pa med pa'i lam ni shes rab kyi pha rol tu phyin pa'o/ /gzhan yang mdor bsdus pa'i lam gnyis te/ gnyis gang zhe na/ zag pa dang bcas</text></item>
<item><p>310b1</p><section>mdo sde</section><text>pa'i lam dang / zag pa med pa'i lam mo/ /de la zag pa dang bcas pa'i lam ni pha rol tu phyin pa lnga po dag go/ /zag pa med pa'i lam ni shes rab kyi pha rol tu phyin pa'o/ /gzhan yang mdor bsdus pa'i lam gnyis te/ gnyis gang zhe na/ tshad yod par</text></item>
<item><p>310b2</p><section>mdo sde</section><text>byas pa'i lam dang / tshad med par byas pa'i lam mo/ /de la tshad yod par byas pa'i lam ni mtshan ma'i gnas so/ /tshad med par byas pa'i lam ni mtshan ma med pa'i gnas so/ /gzhan yang mdor bsdus pa'i lam gnyis te/ gnyis gang zhe na/</text></item>
<item><p>310b3</p><section>mdo sde</section><text>shes pa'i lam dang / spong ba'i lam mo/ /de la shes pa'i lam ni sa dang po nas bzung ste sa bdun pa'i bar du'o/ /spong ba'i lam ni sa brgyad pa nas bzung ste sa bcu pa'i bar du'o/ /de nas byang chub sems dpa' sems dpa' chen po ye</text></item>
<item><p>310b4</p><section>mdo sde</section><text>shes sgrub pa dpa' bos 'jam dpal gzhon nur gyur pa la 'di skad ces smras so/ /'jam dpal byang chub sems dpa' sems dpa' chen po ji ltar na don gyis rab tu phye ba yin/ ji ltar na ye shes kyis rab tu phye ba yin/ 'jam</text></item>
<item><p>310b5</p><section>mdo sde</section><text>dpal gyis smras pa/ rigs kyi bu don ni ldan pa med pa'o/ /ye shes ni ldan pa'o/ /smras pa/ 'jam dpal ci'i phyir don ni ldan pa med la ye shes ni ldan pa yin/ 'jam dpal gyis smras pa/ rigs kyi bu don ni 'dus ma byas pa ste/ chos</text></item>
<item><p>310b6</p><section>mdo sde</section><text>gang dang yang ldan pa'am mi ldan pa ma yin par khong du chud par bya'o/ /de ci'i phyir zhe na/ don ni 'gyur ba med pa'i mtshan nyid yin te/ de ni chos gang dang yang ldan pa'am/ mi ldan pa ma yin par khong du chud par bya'o/ /don ni gzod</text></item>
<item><p>310b7</p><section>mdo sde</section><text>ma nas yongs su grub pa med pa'i phyir chos gang dang yang ldan pa'am mi ldan pa ma yin par khong du chud par bya'o/ /don ni dor ba med pa dang gzhag pa med pa'i phyir chos gang dang yang ldan pa'am mi ldan pa ma yin par khong du</text></item>
<item><p>310b8</p><section>mdo sde</section><text>chud par bya'o/ /ye shes zhes bya ba ni lam ste/ lam ni sems dang yang dag par ldan pa yin gyi mi ldan pa ma yin te/ rigs kyi bu de'i phyir ye shes ni ldan pa zhes bya ste/ mi ldan pa ma yin no/ /ye shes ni spong ba dang yang dag</text></item>
<item><p>311a1</p><section>mdo sde</section><text>par ldan pa yin gyi mi ldan pa ma yin te/ rigs kyi bu de'i phyir ye shes ni ldan pa zhes bya ste/ mi ldan pa ma yin no/ /ye shes zhes bya ba ni phung po la mkhas pa dang / khams la mkhas pa dang / skye mched la mkhas pa dang / rten cing</text></item>
<item><p>311a2</p><section>mdo sde</section><text>'brel par 'byung ba la mkhas pa dang / gnas dang gnas ma yin pa rnam par dpyad pa la mkhas pa ste/ rigs kyi bu de'i phyir ye shes ni ldan pa zhes bya ste/ /mi ldan pa ma yin no/ /rigs kyi bu gzhan yang byang chub sems dpa' sems dpa' chen</text></item>
<item><p>311a3</p><section>mdo sde</section><text>po rnams kyi shes pa rnam pa bcu ste/ rnam pa bcu gang zhe na/ 'di lta ste/ rgyu shes pa dang / 'bras bu shes pa dang / don shes pa dang / thabs shes pa dang / shes rab shes pa dang / bsdu ba shes pa dang / pha rol tu phyin pa shes pa dang / snying rje chen po</text></item>
<item><p>311a4</p><section>mdo sde</section><text>shes pa dang / sems can yongs su smin par bya ba shes pa dang / chos thams cad la mngon par zhen pa med par shes pa ste/ rigs kyi bu rnam pa de bcu ni byang chub sems dpa' sems dpa' chen po rnams kyi shes pa'o/ /rigs</text></item>
<item><p>311a5</p><section>mdo sde</section><text>kyi bu gzhan yang byang chub sems dpa' sems dpa' chen po rnams kyi rtsom pa rnam pa bcu ste/ rnam pa bcu gang zhe na/ 'di lta ste/ sems can thams cad kyi lus kyi las yongs su sbyang ba'i phyir lus kyi rtsom pa dang /</text></item>
<item><p>311a6</p><section>mdo sde</section><text>sems can thams cad kyi ngag gi las yongs su sbyang ba'i phyir ngag gi rtsom pa dang / sems can thams cad kyi yid kyi las yongs su sbyang ba'i phyir sems kyi rtsom pa dang / sems can thams cad la mngon par zhen pa med</text></item>
<item><p>311a7</p><section>mdo sde</section><text>par bya ba'i phyir nang gi rtsom pa dang / sems can thams cad la mtshungs par sbyar bar bya ba'i phyir phyi'i rtsom pa dang / sangs rgyas kyi ye shes yongs su rdzogs par bya ba'i phyir ye shes kyi rtsom pa dang / sangs rgyas kyi zhing</text></item>
<item><p>311a8</p><section>mdo sde</section><text>thams cad kyi yon tan bkod pa kun du bstan pa'i phyir zhing gi rtsom pa dang / nyon mongs pa'i nad kyi sman yongs su shes par bya ba'i phyir sems can yongs su smyin par bya ba'i rtsom pa dang / nges pa'i phung po yongs su</text></item>
<item><p>311b1</p><section>mdo sde</section><text>rdzogs par bya ba'i phyir de kho na'i rtsom pa dang / khams gsum pa thams cad la sems mngon par zhen pa med par bya ba'i phyir 'dus ma byas kyi ye shes yongs su rdzogs par bya ba'i rtsom pa ste/ rigs kyi bu rnam pa 'di bcu ni byang</text></item>
<item><p>311b2</p><section>mdo sde</section><text>chub sems dpa' sems dpa' chen po rnams kyi rtsom pa'o/ /rigs kyi bu gzhan yang byang chub sems dpa' sems dpa' chen po rnams kyi sbyor ba bcu ste/ bcu gang zhe na/ 'di lta ste/ pha rol tu phyin pa'i sbyor ba dang / bsdu ba'i dngos</text></item>
<item><p>311b3</p><section>mdo sde</section><text>po'i sbyor ba dang / shes rab kyi sbyor ba dang / thabs kyi sbyor ba dang / snying rje chen po'i sbyor ba dang / bsod nams kyi tshogs yongs su tshol ba'i sbyor ba dang / ye shes kyi tshogs yongs su tshol ba'i sbyor ba dang / bsam pa rnam par sbyong</text></item>
<item><p>311b4</p><section>mdo sde</section><text>ba'i sbyor ba dang / bden pa rnam par dpyad pa'i sbyor ba dang / sdug pa dang mi sdug pa thams cad la mngon par zhen pa med pa'i sbyor ba ste/ /rigs kyi bu bcu po de dag ni byang chub sems dpa' sems dpa' chen po rnams kyi sbyor ba'o/ /</text></item>
<item><p>311b5</p><section>mdo sde</section><text>rigs kyi bu gzhan yang byang chub sems dpa' sems dpa' chen po rnams kyi mi zad pa la rtog pa bcu ste/ bcu gang zhe na/ 'di lta ste/ lus mi zad pa la rtog pa dang / dngos po mi zad pa la rtog pa dang / chos mi zad pa</text></item>
<item><p>311b6</p><section>mdo sde</section><text>la rtog pa dang / sred pa mi zad pa la rtog pa dang / lta ba mi zad pa la rtog pa dang / tshogs mi zad pa la rtog pa dang / nye bar len pa mi zad pa la rtog pa dang / mngon par zhen pa med pa mi zad pa la rtog pa dang / 'du ba mi zad pa la</text></item>
<item><p>311b7</p><section>mdo sde</section><text>rtog pa dang / byang chub kyi snying po shes pa mi zad pa la rtog pa ste/ rigs kyi bu bcu po de dag ni byang chub sems dpa' sems dpa' chen po rnams kyi mi zad pa la rtog pa'o/ /rigs kyi bu gzhan yang bcu po 'di dag ni</text></item>
<item><p>311b8</p><section>mdo sde</section><text>byang chub sems dpa' sems dpa' chen po rnams kyi 'dul ba'i dngos po ste/ bcu gang zhe na/ 'di lta ste/ gtong ba'i char rab tu 'bebs pas ser sna'i sems 'dul ba nyid dang / las rnam gsum yongs su sbyong bas 'chal</text></item>
<item><p>312a1</p><section>mdo sde</section><text>pa'i tshul khrims kyi sems 'dul ba nyid dang / byams pa sgom pas khong khro ba'i sems 'dul ba nyid dang / sangs rgyas kyi chos yongs su btsal ba la mi skyo bas le lo'i sems 'dul ba nyid dang / bsam gtan dang</text></item>
<item><p>312a2</p><section>mdo sde</section><text>rnam par thar par rnam par 'phrul pas mi dge ba'i sems 'dul ba nyid dang / shes rab kyi pha rol tu phyin pas gtan la 'bebs pa la mkhas pa'i tshogs stsogs pas mi shes pa'i sems 'dul ba nyid dang / lam gyi tshogs</text></item>
<item><p>312a3</p><section>mdo sde</section><text>bskyed pas nyon mongs pa 'dul ba nyid dang / phyin ci ma log pa'i lam bskyed pas bden pa'i tshogs stsogs pas 'dul ba nyid dang / dus dang dus ma yin par dbang sgyur bas sems 'dul ba nyid dang / bdag med pa'i chos la</text></item>
<item><p>312a4</p><section>mdo sde</section><text>rtogs pas bdag 'dul ba nyid de/ rigs kyi bu bcu po de dag ni byang chub sems dpa' sems dpa' chen po rnams kyi 'dul ba'i dngos po'o/ /rigs kyi bu gzhan yang bcu po 'di dag ni byang chub sems dpa' sems dpa'</text></item>
<item><p>312a5</p><section>mdo sde</section><text>chen po rnams kyi dul ba'i sa te/ bcu gang zhe na/ 'di lta ste/ lus kyi las mi dge ba rnam pa gsum yongs su spong bas lus dul ba nyid dang / ngag gi las rnam pa bzhi yongs su spong bas ngag dul ba nyid dang / yid kyi nyes</text></item>
<item><p>312a6</p><section>mdo sde</section><text>par spyod pa rnam pa gsum yongs su spong bas sems dul ba nyid dang / rang gi lus la mngon par zhen pa med pa'i tshul gyis nang dul ba nyid dang / chos thams cad la mngon par zhen pa med pa'i tshul gyis phyi rol gyi</text></item>
<item><p>312a7</p><section>mdo sde</section><text>yul dul ba nyid dang / lam la mngon par zhen pa med pa'i tshul gyis ye shes kyi tshogs la mngon par zhen pa med pa dul ba nyid dang / 'phags pa'i sa'i ngo bo nyid la rtog pa'i tshul gyis bdag la stod pa dul ba nyid dang /</text></item>
<item><p>312a8</p><section>mdo sde</section><text>shes rab kyi pha rol tu phyin pa la gnas pa'i tshul gyis phyi ma'i mtha' rnam par dag pa yongs su sbyong ba dul ba nyid dang / sems can thams cad la mi slu ba'i tshul gyis tha snyad shin du yongs su dul ba nyid dang / sems</text></item>
<item><p>312b1</p><section>mdo sde</section><text>can thams cad yongs su smin par byed pa'i snying rje chen po'i tshul gyis lus dang sems la mi lta ba dul ba nyid de/ rigs kyi bu bcu po de dag ni byang chub sems dpa' sems dpa' chen po rnams kyi dul ba'i sa'o/ /</text></item>
<item><p>312b2</p><section>mdo sde</section><text>rigs kyi bu gzhan yang byang chub ni sgrub pa snying por byed pa'i byang chub sems dpa' sems dpa' chen po rnams kyi yin te/ log par sgrub pa snying por byed pa rnams kyi ni ma yin no/ /de la sgrub pa snying por byed pa ni ji</text></item>
<item><p>312b3</p><section>mdo sde</section><text>skad smras pa de bzhin du byed pa yin no/ /log par sgrub pa snying por byed pa ni tshig gi dngos po kho na'o/ /de ni sgrub pa snying por byed pa mang ba yin gyi/ log par sgrub pa snying por byed pa mang ba ni ma yin no/ /rigs kyi bu</text></item>
<item><p>312b4</p><section>mdo sde</section><text>gzhan yang gnyis po 'di dag ni byang chub sems dpa' sems dpa' chen po rnams kyi sgrub pa ste/ gnyis gang zhe na/ 'di lta ste/ lam sgrub pa dang / spong ba sgrub pa ste/ /rigs kyi bu gnyis po de dag ni byang chub sems</text></item>
<item><p>312b5</p><section>mdo sde</section><text>dpa' sems dpa' chen po rnams kyi sgrub pa'o/ /rigs kyi bu gzhan yang byang chub sems dpa' sems dpa' chen po rnams kyi sgrub pa gnyis te/ gnyis gang zhe na/ 'di lta ste/ bdag 'dul ba'i sgrub pa dang /</text></item>
<item><p>312b6</p><section>mdo sde</section><text>sems can yongs su smin par bya ba'i sgrub pa ste/ rigs kyi bu gnyis po de dag ni byang chub sems dpa' sems dpa' chen po rnams kyi sgrub pa'o/ /rigs kyi bu gzhan yang byang chub sems dpa' sems dpa'</text></item>
<item><p>312b7</p><section>mdo sde</section><text>chen po rnams kyi sgrub pa gnyis te/ gnyis gang zhe na/ 'di lta ste/ rtsol ba dang bcas pa'i shes pas sgrub pa dang / lhun gyis grub pa'i ye shes kyis sgrub pa ste/ rigs kyi bu gnyis po de dag ni byang chub sems</text></item>
<item><p>312b8</p><section>mdo sde</section><text>dpa' sems dpa' chen po rnams kyi sgrub pa'o/ /rigs kyi bu gzhan yang byang chub sems dpa' sems dpa' chen po rnams kyi sgrub pa gnyis te/ gnyis gang zhe na/ 'di lta ste/ sa rnam par gzhag pa</text></item>
<item><p>313a1</p><section>mdo sde</section><text>la mkhas par sgrub pa dang / sa dbyer med pa la mkhas par sgrub pa ste/ rigs kyi bu gnyis po de dag ni byang chub sems dpa' sems dpa' chen po rnams kyi sgrub pa'o/ /rigs kyi bu gzhan yang byang</text></item>
<item><p>313a2</p><section>mdo sde</section><text>chub sems dpa' sems dpa' chen po rnams kyi sgrub pa gnyis te/ gnyis gang zhe na/ 'di lta ste/ sa'i nyes pa rnam par spong ba'i sgrub pa dang / sa nas sar 'phar ba la mkhas pa yongs su rdzogs par bya ba'i sgrub pa ste/</text></item>
<item><p>313a3</p><section>mdo sde</section><text>rigs kyi bu gnyis po de dag ni byang chub sems dpa' sems dpa' chen po rnams kyi sgrub pa'o/ /rigs kyi bu gzhan yang byang chub sems dpa' sems dpa' chen po rnams kyi sgrub pa gnyis te/ gnyis gang zhe na/ 'di lta ste/ nyan thos dang /</text></item>
<item><p>313a4</p><section>mdo sde</section><text>rang sangs rgyas kyi sa bstan pa'i sgrub pa dang / sangs rgyas kyi byang chub las phyir mi ldog pa la mkhas pa'i sgrub pa ste/ rigs kyi bu gnyis po de dag ni byang chub sems dpa' sems dpa' chen po rnams kyi sgrub pa'o/ /rigs kyi bu byang</text></item>
<item><p>313a5</p><section>mdo sde</section><text>chub sems dpa' sems dpa' chen po rnams kyi sgrub pa ni 'di lta bu 'di dag ste/ de la byang chub sems dpa' sems dpa' chen po rnams kyis 'bad par bya'o/ /rigs kyi bu byang chub sems dpa' sems dpa' chen po de ltar sgrub pa</text></item>
<item><p>313a6</p><section>mdo sde</section><text>rnams la bla na med pa yang dag par rdzogs pa'i byang chub rnyed dka' ba ma yin no/ /de nas bcom ldan 'das kyis 'jam dpal gzhon nur gyur pa la bka' stsal pa/ 'jam dpal khyod kyis tshig 'di legs par bshad pa</text></item>
<item><p>313a7</p><section>mdo sde</section><text>legs so legs so/ /bcom ldan 'das kyis de skad ces bka' stsal nas/ 'jam dpal gzhon nur gyur pa dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs</text></item>
<item><p>313a8</p><section>mdo sde</section><text>pa la mngon par bstod do/ /'phags pa ga yA mgo'i ri zhes bya ba theg pa chen po'i mdo rdzogs so// // rgya gar gyi mkhan po su ren dra bo d+hI dang / zhu chen gyi lo ts+tsha ba ban de ye shes sdes bsgyur cing zhus te gtan la phab pa//</text></item>
</list>