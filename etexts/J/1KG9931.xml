<list>
<item><p>1a1</p><section>mdo sde</section><text>(ra) @#/ ! /mdo sde sna tshogs kyi skor bzhugs so/ /</text></item>
<item><p>1a2</p><section>mdo sde</section><text>(黃) 經藏第二十五部</text></item>
<item><p>1b1</p><section>mdo sde</section><text>'phags pa dam pa'i chos dran pa nye bar gzhag pa/ bam po nyer gcig pa/ de nas yang</text></item>
<item><p>1b2</p><section>mdo sde</section><text>dge slong las kyi 'bras bu rnam par smin pa shes pa des dud 'gro'i 'jig rten la rtog par byed de/ sems can</text></item>
<item><p>1b3</p><section>mdo sde</section><text>dmyal ba dang / yi dgas dang / dud 'gro dang / lha dang mi dang / chu dang skam sa dang / bar snang la rgyu ba'i bya rnams dang / ri</text></item>
<item><p>1b4</p><section>mdo sde</section><text>dgas la sogs pa 'byung bar 'gyur la/ ci'i phyir na sems can dmyal ba'i sar sdug bsngal myong bar 'gyur snyam</text></item>
<item><p>1b5</p><section>mdo sde</section><text>nas/ des thos pa las byung ba'i shes pas brtags na/ sems can dmyal ba'i sa na dud 'gro'i sems can du</text></item>
<item><p>1b6</p><section>mdo sde</section><text>bgrang ba dang / sems can du bgrang ba ma yin pa sna tshogs dag mthong ngo / /der sems can dmyal ba pa de dag skye ba na mes</text></item>
<item><p>1b7</p><section>mdo sde</section><text>sreg cing bya lus phyin ci log tu 'dug pa gzhan de dag bde bar mthong ste/ de dag 'dir skye bar 'gyur ro snyam du bsams pa dang /</text></item>
<item><p>1b8</p><section>mdo sde</section><text>sems bskyed ma thag nyid du med de de rnams kyi nang du skye bar 'gyur te/ ji ltar sems can dmyal ba pa rnams kyi 'bras bu rnam par</text></item>
<item><p>2a1</p><section>mdo sde</section><text>smin pa sngar bstan pa de bzhin du bya de rnams la yang 'gyur ro/ /sems can bgrang ba ma yin pa rnams ni las byas shing bsags pa mi 'dra la sems can dmyal bar gang dang gang dag 'byung ba de dag thams cad</text></item>
<item><p>2a2</p><section>mdo sde</section><text>'jigs pa chen por mthong ste/ seng ge dang / stag dang / 'ug pa dang / srog chags mar ko ta ka dang / sbrul dang sbrul chen po 'jigs 'jigs ltar 'dug pa chen po dag 'byung bar 'gyur ro/ /sems can dmyal ba pa sems</text></item>
<item><p>2a3</p><section>mdo sde</section><text>can du bgrang ba la sems can du bgrang ba ma yin pa rnams kyis gnod par byed de/ der sems can du bgrang ba la las kyis bskyed pa'i dud 'gro sems can du bgrang ba ma yin pa gzhan dag gis gnod par byas kyang / de dag bdag nyid ni</text></item>
<item><p>2a4</p><section>mdo sde</section><text>sdug bsngal myong bar mi 'gyur ro/ /de nas yang dge slong las kyi 'bras bu rnam par smin pa shes pa des/ yi dgas kyi 'jig rten la rtog par byed de/ yi dgas lus bkres pa dang skom pas gdungs pa de dag gi 'jig rten na dud 'gro dag</text></item>
<item><p>2a5</p><section>mdo sde</section><text>las gang gis skye bar 'gyur snyam nas/ des thos pa las byung ba'i shes pas brtags na rnam pa sum bcu rtsa drug gang yin pa rnams su skye bar 'gyur ro/ /byar gyur pa de dag ni mi yul du byar gyur la de dag gis bya gzhan 'di lta ste/ byan lag</text></item>
<item><p>2a6</p><section>mdo sde</section><text>dang / ne'u le dang / bya rog dang / bya rgod la sogs pa de dag gis bsad nas za'o/ /de 'chi ba'i dus byas nas srog bcad pa'i rnam par smin pas yi dgas kyi 'jig rten du byar skye bar 'gyur te/ lus bkres pa dang skom pas gdungs pa'i byar</text></item>
<item><p>2a7</p><section>mdo sde</section><text>'gyur ro/ /de dag gi kha zas ni yi dgas rnams kyi mig phyung nas za la glad pa yang 'thung ngo / /gang gi tshe de dag za ba na/ de'i tshe nyes par byas pa'i las kyis rkang dang glad pa dag shin du tsha ste/ ba tshwa dang zangs bzhus pa lta bur 'gyur ro/ /de ltar</text></item>
<item><p>2a8</p><section>mdo sde</section><text>dge slong de yi dgas kyi 'jig rten na bya 'dug pa dag la brtags nas/ 'di ltar rjes su bstan pa tshigs su bcad de smras pa/ las ngan mi dge tsha bas 'dir/ /rnam par smin pa tsha ba ste/ /gnod pa chen po byed pa yin/ /de lta bas na</text></item>
<item><p>2b1</p><section>mdo sde</section><text>sdig pa spongs/ /ser snas nye bar shin du nyams/ /nyes byas las ni mi bya'o/ /ser snas nyams pa'i skye bo dag /yi dgas dud 'gro rnams su 'gro/ /dud 'gro'i skye gnas bsgrubs nas su/ /gcig la gcig ni khro ba dang / /'ching zhing</text></item>
<item><p>2b2</p><section>mdo sde</section><text>gsod la za bar byed/ /de lta bas na gti mug spongs/ /gti mug gis ni nyams pa'i sems/ /tshul khrims sbyin pa rnam spong ba/ /byis pa sred pas bslus pa dag /dud 'gro'i skye gnas dag tu skye/ /rung dang mi rung mi shes la/ /bza'</text></item>
<item><p>2b3</p><section>mdo sde</section><text>dang mi bza' de bzhin te/ /don dang don min pha rol gang / /chos dang chos min 'gal bar byed/ /dbang po lnga ni blun zhing rmongs/ /mi rnams dud 'gro'i skye gnas 'gro/ /de ltar dge slong de dud 'gro'i 'jig rten la chung zad rtog par byed de/</text></item>
<item><p>2b4</p><section>mdo sde</section><text>de ltar las kyi lu gu rgyud kyis tshe 'bum phrag du mar nye bar sbrel ba dag /de ltar sdug bsngal 'bum phrag du ma dpag tu med pa'i sdug bsngal gyi klung gis sbrel cing dud 'gror mngon pa'i las du ma dang / rgyu dang rkyen du ma dag gis bsam pa</text></item>
<item><p>2b5</p><section>mdo sde</section><text>phan tshun 'brel pa dag ni gang rgya mtsho dpag tshad bcu yod par 'khod de/ /nya dang chu srin ma ka ra dang / nya mid dang / chu srin na kra dang / dung gnas pa dag gis de dag phan tshun 'jigs par byed do/ /de dag rmongs pa'i sems kyis 'dod chags</text></item>
<item><p>2b6</p><section>mdo sde</section><text>spyod par byed de/ rgyu des rung ba dang mi rung ba mngon par mi shes pas/ de'i phyir rgya mtsho'i gnas zab mor skye bar 'gyur la/ ba tshwa'i chu yis bskol ba/ rtag tu skom pas mngon par gdungs pa dag phan tshun gsod pa'i rnam pas 'jigs par</text></item>
<item><p>2b7</p><section>mdo sde</section><text>'gyur ro/ /rgya mtsho bar ma na gnas pa gang yin pa de dag ni zhe sdang spyod pa dag yin te/ de dag lhag par zhe sdang gi rgyus rgya mtsho'i bar dpag tshad stong yod pa der klu rnams su skye zhing rtag tu gnas so/ /klu de dag phan tshun khro ba dag skyed cing</text></item>
<item><p>2b8</p><section>mdo sde</section><text>sems khros pas 'khrugs nas phan tshun dug gtong bar byed la/ rtag tu gnod par sems pa yin no/ /de dag gi gnas ni longs spyod ldan zhes bya ste/ de la dpag tshad sum stong yod la/ gnas de klu'i rgyal po rnams kyis shin du</text></item>
<item><p>3a1</p><section>mdo sde</section><text>gang ngo / /gnas de rnams na klu'i rgyal po rnam pa gnyis gnas te/ chos dang ldan pa dang / chos dang mi ldan pa'o/ /de dag mi'i 'jig rten thams cad la bde bar byed pa dang / gnod par byed pa yin no/ /gnas de'i klu'i rgyal po</text></item>
<item><p>3a2</p><section>mdo sde</section><text>chos dang ldan pa rnams gang du gnas pa der klu'i rdul dag mi 'bab bo/ /gang du chos dang mi ldan pa dag gnas pa der klu'i rdul dag 'bab par 'gyur te/ de yang bye ma rab tu 'bar ba 'dra la mgo la 'bab bo/ /des klu'i rgyal po de dag kun</text></item>
<item><p>3a3</p><section>mdo sde</section><text>gyi gnas rab tu sreg par byed la/ des klu'i bu smad du gtogs pa thams cad kyang sreg par byed de/ de nas yang 'byung bar byed pa mthong ngo / /de nas yang dge slong las kyi 'bras bu rnam par smin pa shes pa des klu rnams kyi klu'i</text></item>
<item><p>3a4</p><section>mdo sde</section><text>rdul gyi rgyur gyur pa dang / las la rjes su sems par byed de/ las gang gis klu de dag gi rdul du 'gyur snyam nas/ des thos pa las byung ba'i shes pas brtags na/ khro bas zil gyis non cing bus pa'i blo can nam/ rmongs pa'i blo</text></item>
<item><p>3a5</p><section>mdo sde</section><text>can gang gis dge 'dun gyi gtsug lag khang ngam/ grong ngam grong khyer ram/ grong rdal mes bsregs na/ de lus dang bral nas sems can dmyal ba'i nang du skye bar 'gyur ro/ /de nas thar nas dud 'gro klu rnams kyi nang du skye bar 'gyur te/ de sngon</text></item>
<item><p>3a6</p><section>mdo sde</section><text>mes bsregs pa'i nyes pa'i rgyu des/ de la 'bab pa'i klu'i rdul 'bab par mthong ngo / /de nas yang dge slong de klu'i 'jig rten la rtog par byed de/ las gang gis klu rnams la klu'i bye ma 'bab cing las gang gis der skye bar 'gyur snyam nas/</text></item>
<item><p>3a7</p><section>mdo sde</section><text>des thos pa las byung ba'i shes pas brtags na/ gang mu stegs su gyur cing 'jig rten pa'i kun nas nyon mongs pa'i tshul can yin la/ de sbyin pa tsher ma dang bcas pa yang byin na/ snga ma bzhin tsher ma bdun gyi nang du skyes la/ khros</text></item>
<item><p>3a8</p><section>mdo sde</section><text>pas kyang bsgribs nas 'di ltar klu rnams kyi nang du skye bar gyur cig ces klu rnams kyi nang du smon lam btab na/ de lus dang bral nas ngan 'gro log par ltung ba longs spyod ldan gyi klu rnams kyi nang du skye bar 'gyur ro/ /der skyes nas kyang ha cang khro</text></item>
<item><p>3b1</p><section>mdo sde</section><text>ba'i rang bzhin can du mi 'gyur la/ chos dang ldan zhing chos kyi rjes su 'jug par 'gyur te/ de la klu'i rdul de mi 'bab cing mgo la yang mi 'bab bo/ /de nas yang dge slong las kyi 'bras bu rnam par smin pa shes pa de klu'i 'jig</text></item>
<item><p>3b2</p><section>mdo sde</section><text>rten la rtog par byed de/ las gang gis klu rnams kyi gnas longs spyod ldan na/ chos dang ldan pa'i klu de dag rnam pa du yod/ chos dang mi ldan pa de dag rnam pa du yod snyam nas/ des thos pa las byung ba'i shes pas brtags na/ gang du</text></item>
<item><p>3b3</p><section>mdo sde</section><text>chos dang ldan pa dag gnas pa der ni rin po che'i ra bas bskor cing rin po che sna bdun 'byung la/ kun nas 'od 'byung ste/ lteng ka dang / 'bab chu dang / ud pa la phun sum tshogs pa ni skye/ bdud rtsi'i kha zas la ni za/ rtag tu bde</text></item>
<item><p>3b4</p><section>mdo sde</section><text>ba la ni gnas/ lus me tog dang / phye ma dang / byug pas ni brgyan/ mgo sbrul du 'dug pa kho nar zad la/ gzhan du na 'dod pa'i gzugs can du 'gyur te/ gang du rab tu 'gro bar 'dod pa dang / gang du rnam par rgyu bar 'dod pa</text></item>
<item><p>3b5</p><section>mdo sde</section><text>der so sor gnas par byed do/ /de la klu'i rgyal po 'di rnams ni chos dang ldan pa yin te/ 'di lta ste/ mgo bdun pa dang / glang po'i gdong dang / klu'i rgyal po nor rgyas kyi bu dang / de bzhin du klu'i rgyal po 'jog po dang / klu'i rgyal po</text></item>
<item><p>3b6</p><section>mdo sde</section><text>bzang ldan dang / klu'i rgyal po skyed pa dang / klu'i rgyal po mi 'joms pa dang / klu'i rgyal po sprin phreng can dang / klu'i rgyal po 'khyil pa dang / klu'i rgyal po kun 'gro dang / klu'i rgyal po rab spro ste/ klu'i rgyal po 'di rnams ni chos dang</text></item>
<item><p>3b7</p><section>mdo sde</section><text>ldan zhing chos kyi rjes su 'jug pa yin no/ /de rnams ni lo legs par bya ba'i phyir dus su 'bab pa'i char mi nyung bar bde bar 'bebs par byed la/ dus ma yin par 'byung ba'i ser ba dang / sprin dang / rlung dag gtong bar mi byed do/ /</text></item>
<item><p>3b8</p><section>mdo sde</section><text>sangs rgyas dang / chos dang / dge 'dun la dad cing dad pas rjes su 'jug pa yin/ sangs rgyas kyi sku gdung srung sa la/ klu'i rdul dang bral bas shin du bde ba yin no/ /de yang mi'i gnas bzhi la 'di lta ste/ 'dzam bu'i gling dang /</text></item>
<item><p>4a1</p><section>mdo sde</section><text>nub kyi ba lang spyod dang / shar gyi lus 'phags dang / byang gi sgra mi snyan rnams su char 'bebs par byed de/ gang gi tshe dge sbyong dang / bram ze dag chos dang ldan zhing chos kyi rjes su 'jug pa'i mi 'byung ba de'i tshe/</text></item>
<item><p>4a2</p><section>mdo sde</section><text>chos kyi bye brag gis klu'i rgyal po chos dang ldan pa dag stobs rab tu che bar 'gyur te/ de'i tshe char legs par 'bebs par byed cing de'i tshe lo legs par 'gyur la/ dri dang ro kha dog phun sum tshogs par 'gyur/ 'gro ba dang / dug dang /</text></item>
<item><p>4a3</p><section>mdo sde</section><text>rlung gzhan gyis gnod par byed par mi 'gyur zhing / 'bras bu bzang po 'byung bar 'gyur la/ nyi ma dang zla ba'i 'od dag gis gnod par mi 'gyur/ klu'i rgyal po chos dang ldan pa rnams ni klu'i gdug pa dang rlung dag gtong bar mi byed do/ /</text></item>
<item><p>4a4</p><section>mdo sde</section><text>'dzam bu'i gling gi sems can rnams kyi srog gi bar chad ni rgyu bzhis byed de/ 'di lta ste/ lo nyes dang / mtshon gyis 'khrugs pa dang / dug dang rlung gis reg pa dang / chu'i nyes pa'o/ /de la gal te chos dang ldan zhing chos kyi rjes</text></item>
<item><p>4a5</p><section>mdo sde</section><text>su 'jug pa'i skye dgu dag 'byung na/ chos dang ldan pa'i klu de dag stobs dang ldan par 'gyur te/ de dag sprin ngan pa dag sprul par mi byed cing / de dag sprin ngan pa dang 'du bar mi byed la/ rlung ngan pa dag gtong bar mi byed do/ /de chu bo dag la gnod</text></item>
<item><p>4a6</p><section>mdo sde</section><text>par mi byed cing chu bzang pos 'bru rnams legs par skyed de/ me tog dang 'bras bu dag ro bro ba dang / mdog bzang ba dang / dri dang ro phun sum tshogs par 'byung ngo / /des sems can rnams dga' bar byed la/ nad dag dang bral zhing khams rnams</text></item>
<item><p>4a7</p><section>mdo sde</section><text>stobs dang ldan par 'gyur/ de dag yang las legs pa dag byed la/ de dag sems can rnams kyi dbang gi 'bras bu yang 'bru rnams phun sum tshogs par byed de/ de ltar rim gyis 'dzam bu'i gling gi mi rnams la/ klu dag gces spras byed</text></item>
<item><p>4a8</p><section>mdo sde</section><text>par 'gyur ba mthong ngo / /de nas yang dge slong las kyi 'bras bu rnam par smin pa shes pa des 'dzam bu'i gling so sor shes par byas nas/ nub kyi ba lang spyod kyi gling la rjes su sems par byed de/ chos dang ldan zhing chos kyi rjes su 'jug pa dag ji ltar</text></item>
<item><p>4b1</p><section>mdo sde</section><text>kun du srung bar byed cig gu snyam mo/ /gling der mi yid shin du 'jam pa dag 'byung bar 'gyur la/ de dag la bar chad gcig 'byung ba ni 'di lta ste chu rnyog pa can yin te/ des nub kyi ba lang spyod kyi mi rnams dus nye bar 'dums par byed do/ /klu'i rgyal po</text></item>
<item><p>4b2</p><section>mdo sde</section><text>chos dang ldan zhing chos kyi rjes su 'jug pa de dag sprin ldang bar mi byed cing ngam grog dang / g.yang sa dang ri bo mi bzad pa rnams la/ de dag chu rnyog pa can mi 'bebs la/ klu rnams kyi mthus chu rnyog pa med par byas pas/ nub kyi ba lang spyod kyi mi rnams</text></item>
<item><p>4b3</p><section>mdo sde</section><text>bde bar gnas pa mthong ngo / /de nas yang dge slong las kyi 'bras bu rnam par smin pa shes pa de shar gyi lus 'phags gling la rtog par byed de/ kye ma chos dang ldan zhing chos kyi rjes su 'jug pa'i klu dag shar gyi lus 'phags gling bde bar bya ba</text></item>
<item><p>4b4</p><section>mdo sde</section><text>la ji ltar 'bad snyam nas/ des thos pa las byung ba'i shes pas brtags na/ shar gyi lus 'phags kyi mi rnams la glog gi 'jigs pa dang / sgra'i 'jigs pas bar chad 'byung bar 'gyur te/ de dag gang gi tshe glog mthong ba dang / sgra thos</text></item>
<item><p>4b5</p><section>mdo sde</section><text>pa de'i tshe sems shin du 'jam pa dag la nad 'byung bar 'gyur ro/ /gang gi tshe der chos dang ldan zhing chos kyi rjes su 'jug pa'i klu'i bdag po dag sgra yang mi 'byin/ glog kyang mi gtong ste/ de'i tshe klu'i bdag po rnams kyis shar gyi lus 'phags kyi</text></item>
<item><p>4b6</p><section>mdo sde</section><text>mi rnams la nad 'byung bar mi byed pa mthong ngo / /de nas yang dge slong las kyi 'bras bu rnam par smin pa shes pa de byang gi sgra mi snyan gyi mi rnams kyi gnod pa la rjes su sems par byed de/ kye ma byang gi sgra mi snyan gyi mi rnams la gnod pa ji ltar 'byung</text></item>
<item><p>4b7</p><section>mdo sde</section><text>bar 'gyur snyam nas/ des thos pa las byung ba'i shes pas brtags na/ byang gi sgra mi snyan pa rnams la rlung grang mos gnod par byed de/ sprin nag pos gnod pa dang / rlung grang mos me tog de dag zhum par 'gyur la/ dri mi zhim par 'gyur/</text></item>
<item><p>4b8</p><section>mdo sde</section><text>de nas de dag yid mi dga' ba skye ste/ sprin nag po'i rkyen gyis bya dag skad mi snyan pa 'byin la/ pi bang dang / rdza rnga'i sgra yang mi snyan par 'gyur ro/ /ri kun du snang byed la sogs pa la gnas pa rnams la/ de ltar klus byas pa dag gis</text></item>
<item><p>5a1</p><section>mdo sde</section><text>gnod par byed do/ /gang gi tshe chos dang ldan zhing chos kyi rjes su 'jug pa'i rgyal po 'byung ba de'i tshe rlung grang mo dag 'byung bar mi 'gyur la/ sprin nag po yang 'byung bar mi 'gyur ro/ /de ltar mi'i gnas bzhi dag la klu'i rgyal po chos</text></item>
<item><p>5a2</p><section>mdo sde</section><text>dang ldan zhing chos kyi rjes su 'jug pa rnams bde ba sgrub par byed/ phan pa sgrub par byed do/ /de nas yang dge slong las kyi 'bras bu rnam par smin pa shes pa de/ klu'i 'jig rten la rtog par byed de/ las gang gis chos dang ldan zhing chos</text></item>
<item><p>5a3</p><section>mdo sde</section><text>kyi rjes su 'jug par mi 'gyur snyam nas/ des thos pa las byung ba'i shes pas brtags na/ ji ltar klu'i gnas longs spyod ldan na/ klu rnams kyi rgyal po chos dang mi ldan pa 'di lta ste/ klu'i rgyal po rab 'joms dang / klu'i rgyal po bsgyings</text></item>
<item><p>5a4</p><section>mdo sde</section><text>pa dang / klu'i rgyal po nag po dang / klu'i rgyal po hu lu hu lu ste/ de dag rgya mtsho bar ma longs spyod ldan na gnas so/ /chos dang mi ldan zhing chos kyi rjes su 'jug par mi byed pa de dag gi mthu ji lta bu yin snyam nas/ des thos pa las byung</text></item>
<item><p>5a5</p><section>mdo sde</section><text>ba'i shes pas brtags na/ gang gi tshe dge sbyong du mi 'dzin pa dang / bram zer mi 'dzin pa'i skye dgu dag 'byung ba de'i tshe/ klu de dag gi dbang du 'gyur ro/ /de'i tshe de dag 'dzam bu'i gling du sems gdug cing lus las dug mang po 'byung bar byed de/</text></item>
<item><p>5a6</p><section>mdo sde</section><text>de dag sprin ngan pa'i nang na rgyu zhing dug gi shing ljon pa 'byung bar byed de/ de dag gis rlung ma rung bar byed/ rlung des chu ma rung bar byed/ chu ma rung bar byas pa des/ 'bru'i tshogs shin du ma rung bar byed de/ kha zas de zos pa las nad dag rab tu</text></item>
<item><p>5a7</p><section>mdo sde</section><text>'khrug par byed do/ /'bru ma rung bar byas pa des tshe dag thung bar 'gyur te/ de ltar rgyal po nyes pa che zhing sdang bas kyang phan tshun gsod pa dag byed do/ /de nas nyes pa des 'dzam bu'i gling gi mi dag rab tu nyung bar 'gyur te/ rkyen 'dis klu ma</text></item>
<item><p>5a8</p><section>mdo sde</section><text>rungs pa rnams bar chad byed par 'gyur ba mthong ngo / /de nas yang dge slong las kyi 'bras bu rnam par smin pa shes pa de/ klu'i rgyal po la so sor rtog par byed de/ chos dang mi ldan pa'i rgyal po dag nub kyi ba lang spyod kyi mi rnams kyi bar chad ji ltar</text></item>
<item><p>5b1</p><section>mdo sde</section><text>byed cig gu snyam nas/ des thos pa las byung ba'i shes pas brtags na/ gang gi tshe mi rnams kyi rgyal po chos dang mi ldan pa de dag 'byung ba de'i tshe/ klu'i rgyal po chos dang mi ldan zhing chos kyi rjes su mi 'jug pa dag nub kyi ba lang spyod kyi ngam</text></item>
<item><p>5b2</p><section>mdo sde</section><text>grog dang / g.yang sa dang / ri bo'i rtse mi bzad pa rnams la char dbyug pa lta bu 'bebs par byed de/ char pa'i chu des chu rnyog pa can du byed do/ /nub kyi ba lang spyod kyi mi rnams de la 'thung bar byed de/ bar chad byed pa'i rgyu ni 'di yin no/ /dge</text></item>
<item><p>5b3</p><section>mdo sde</section><text>slong de nub kyi ba lang spyod kyi gling la yang dag pa ji lta ba bzhin so sor brtags nas/ nang gi so sor rig par byed do/ /de nas yang dge slong las kyi 'bras bu rnam par smin pa shes pa de/ shar gyi lus 'phags gling la rtog par byed de/ des thos</text></item>
<item><p>5b4</p><section>mdo sde</section><text>pa las byung ba'i shes pas brtags na/ gang gi tshe chos dang mi ldan zhing chos kyi rjes su mi 'jug pa'i skye dgu dag 'byung ba de'i tshe klu'i bdag po ma rungs pa dag gi stobs rab tu che bar 'gyur ro/ /de dag shar gyi lus 'phags gling du sgra</text></item>
<item><p>5b5</p><section>mdo sde</section><text>rab tu chen por 'byin te/ 'di lta ste/ ri chen po snyil ba na sgra 'byung ba de lta bu de dag thos nas/ shar gyi lus 'phags gling gi mi rnams kyi snying shin du 'jam par mi 'gyur te/ de dag kha cig nad kyis 'debs so/ /de bzhin du glog</text></item>
<item><p>5b6</p><section>mdo sde</section><text>kyang 'byin te/ 'di ltar phyogs bcu thams cad 'bar ba'i phreng bas 'khrugs par 'gyur zhing sprin gyi nang du zhugs pa'i klu de dag gzugs 'jigs 'jigs ltar bsgyur ba/ mig ni shing rta'i 'khor lo tsam/ gzugs ni ri nag</text></item>
<item><p>5b7</p><section>mdo sde</section><text>po 'dra la mgo gsum po las me thams cad gtong zhing khyi'i gzugs dang / sbrul gyi gzugs te/ gzugs du ma/ gzugs mi bzad pa dag mthong ngo / /de dag mthong nas shar gyi lus 'phags gling gi mi rnams kyi bar chad du</text></item>
<item><p>5b8</p><section>mdo sde</section><text>'gyur ba mthong ngo / /de nas yang dge slong las kyi 'bras bu rnam par smin pa shes pa de/ mtho ris las gzhan pa mtho ris kyi 'jig rten gnyis pa lta bu/ byang gi sgra mi snyan gyi gling la rtog par byed de/ klu'i bdag po ma rungs pa</text></item>
<item><p>6a1</p><section>mdo sde</section><text>dag byang gi sgra mi snyan gyi mi rnams la ji ltar gnod pa skyed par byed snyam nas/ des thos pa las byung ba'i shes pas brtags na/ ji ltar byang gi sgra mi snyan gyi mi rnams la snga ma bzhin du pad ma dang / rtag tu me tog</text></item>
<item><p>6a2</p><section>mdo sde</section><text>rgyas pa dang / rtag tu dri zhim pa dang / mchog tu nyams dga' ba dag yin te/ de dag mthong nas byang gi sgra mi snyan gyi mi rnams 'drangs pa dang / dga' bar 'gyur ro/ /gang gi tshe dge sbyong du mi 'dzin pa dang / bram zer mi 'dzin</text></item>
<item><p>6a3</p><section>mdo sde</section><text>pa'i skye dgu dag 'byung ba de'i tshe/ klu ma rungs pa dag gis byang gi sgra mi snyan du sprin stug po ri lta bu dag 'byin par byed de/ de dag byung ma thag tu nyi ma sgrib par byed do/ /des bsgribs pa'i skyon gyis pad ma dag zhum par 'gyur zhing dri</text></item>
<item><p>6a4</p><section>mdo sde</section><text>mi zhim par 'gyur la nyi ma bzhin du gsal bar mi 'gyur ro/ /de dag zhum pa tsam gyis byang gi sgra mi snyan gyi mi rnams yid dman par 'gyur ro/ /sprin dang rlung yang gtong bar byed la des pi bang dang / rdza rnga rnams kyi sgra mi snyan par 'gyur te/</text></item>
<item><p>6a5</p><section>mdo sde</section><text>de ltar mi'i gnas bzhi la klu rnams bar chad byed pa mthong ngo / /de nas yang dge slong las kyi 'bras bu rnam par smin pa shes pa de/ gling bzhi'i nang na bzang ba dang / bzang ba ma yin pa dag la rtog par byed de/ des thos pa las byung ba'i</text></item>
<item><p>6a6</p><section>mdo sde</section><text>shes pas brtags na/ gang byang gi sgra mi snyan gyi ni bde ba mngon du che ba yin la/ mi'i gnas gsum dag ni ma yin no/ /'dzam bu'i gling du ji lta ji ltar chos dang ldan pa dang / chos dang mi ldan pa'i skye dgu 'byung ba de lta de ltar 'phel</text></item>
<item><p>6a7</p><section>mdo sde</section><text>ba dang / 'grib pa dang / bde ba dang / sdug bsngal ba dag yod de/ gling gsum gyi nang na 'di ni las kyis yin no/ /'dir ni dge ba bcu'i las kyi lam dag sems pa yin zhing / 'dir ni sangs rgyas 'byung ba yin la/ 'dir ni</text></item>
<item><p>6a8</p><section>mdo sde</section><text>mi'i gnas bzhi dag gi rag las pa yin te/ 'dir ni dge ba bcu'i las kyi lam dag nges par sems shing rnam par dpyod pa yin/ 'dir ni tshangs par spyod pa'i gnas yin/ 'dir ni 'chi ba dang skye ba sems pa yin/ 'dir ni rdo rje las</text></item>
<item><p>6b1</p><section>mdo sde</section><text>byas pa'i rdo rje'i gdan yod de/ gang 'dzam bu'i gling du dpag tshad brgyad khri bzhi stong 'bigs pa 'khor ba thams cad med la rdo rje'i gdan zil gyis gnon pa yang med de/ sangs rgyas bcom ldan 'das gang la gnas nas byang chub kyi thugs</text></item>
<item><p>6b2</p><section>mdo sde</section><text>bskyed pa'i rgyu 'dis na 'dzam bu'i gling 'dir 'khrungs te/ rgyu gang dang byang chub thob par byed pa dge ba'i rtsa ba'i grangs kyi rgyun gang yin pa de ni ri'i rgyal po ri rab kyis kyang yang dag par gzung mi nus na sa phyogs gzhan lta smos kyang ci dgos/</text></item>
<item><p>6b3</p><section>mdo sde</section><text>gang gis 'dzam bu'i gling 'dir sangs rgyas 'byung ba'i rgyu ni 'di yin te/ 'dir de gnya' shing gi bu gar ru sbal 'jug pa lta bur 'khrung gi/ gling gzhan du ni ma yin te/ de'i rgyu ni de yin rkyen ni de yin no/ /gang mi'i gnas bzhi la kun gyi gtso</text></item>
<item><p>6b4</p><section>mdo sde</section><text>bo ni 'dzam bu'i gling 'di yin te/ gling gzhan dag ni ma yin no/ /de nas yang dge slong las kyi 'bras bu rnam par smin pa shes pa de/ klu'i 'jig rten la rtog par byed de/ las gang gis klu'i rgyal po chos dang mi ldan zhing chos dang 'thun par</text></item>
<item><p>6b5</p><section>mdo sde</section><text>mi byed pa rnams sbal pa za ba dang / bye ma za ba dang / rlung za bar 'gyur snyam nas/ des thos pa las byung ba'i shes pas brtags na/ sngon myir gyur pa'i tshe gang gis bu dang chung ma rnams bkol te/ btsan snogs byed la/ bu smad ni 'gram</text></item>
<item><p>6b6</p><section>mdo sde</section><text>chu langs te/ re bzhin du lta ba dang / de bdag gcig pu zas mang po za la/ bu smad la ni kha zas ngan pa sbyin par byed pa las/ de lus dang bral ba'i 'og tu klu'i skye gnas su skye la zas su sbal pa za ba dang / bye ma za ba dang / rlung za ba</text></item>
<item><p>6b7</p><section>mdo sde</section><text>mthong ste/ las dang 'dra bar 'bras bu smin pa'i phyir ro/ /de nas yang dge slong las kyi 'bras bu rnam par smin pa shes pa des klu'i 'jig rten la rtog par byed de/ las gang gis klu de rnams char 'bebs par byed/ las gang gis ser ba</text></item>
<item><p>6b8</p><section>mdo sde</section><text>'bebs par byed cig gu snyam nas/ des thos pa las byung ba'i shes pas brtags na/ gal te chos dang mi ldan pa'i klu'i rgyal po rnams 'khrugs na gcig la gcig bsnyogs te/ khros pas char sprin bsgrubs nas/ char 'bebs par</text></item>
<item><p>7a1</p><section>mdo sde</section><text>byed cing gnod pa'i sprin dang rlung dang ser ba dang ldan pa'i char drag po dag 'bebs par byed la/ des na zhing la nas dang 'bras dang 'bru thams cad ma rung bar byed de/ de ltar gnod pa'i char 'bebs par byed pa mthong ngo / /</text></item>
<item><p>7a2</p><section>mdo sde</section><text>de nas yang dge slong las kyi 'bras bu rnam par smin pa shes pa des klu'i 'jig rten la rtog par byed de/ klu rnams 'dzam bu'i gling du rnyed pa dang ldan par bya ba'i phyir bu ram shing gi tshal dang / zhing la nas dang gro dang / 'bru rnams</text></item>
<item><p>7a3</p><section>mdo sde</section><text>'phel bar bya ba'i don du bde bar byed pa'i char ji ltar 'bebs par byed snyam nas/ des thos pa las byung ba'i shes pas brtags na/ sems can rnams kyi dbang gi 'bras bus skye bo thams cad la phan pa dang bde ba'i phyir klu'i rgyal</text></item>
<item><p>7a4</p><section>mdo sde</section><text>po chos dang ldan zhing chos dang 'thun par byed pa rnams 'byung bar 'gyur te/ de dag gis 'bru mod par bya ba'i phyir char 'bebs pa mthong ngo / /de nas yang dge slong las kyi 'bras bu rnam par smin pa shes pa des/ klu'i 'jig rten la</text></item>
<item><p>7a5</p><section>mdo sde</section><text>rtog par byed de/ rgya mtsho dang rgya mtsho'i lag dag na/ klu ji snyed cig gnas snyam nas/ des thos pa las byung ba'i shes pas brtags na/ gal te 'dzam bu'i gling pa'i mi rnams phal cher chos dang mi ldan par gyur na/ de'i tshe chos</text></item>
<item><p>7a6</p><section>mdo sde</section><text>dang mi ldan pa rnams rgya mtsho'i chu lag dag tu klu grangs med par skye bar 'gyur ro/ /gal te phal cher chos dang ldan na ni klu bye ba phrag lnga bcu rtsa bdun 'byung bar 'gyur te/ de dag rgya mtsho'i chu lag bzhi po dag tu rgyu bar 'gyur ro/ /de nas</text></item>
<item><p>7a7</p><section>mdo sde</section><text>yang dge slong las kyi 'bras bu rnam par smin pa shes pa de/ klu'i 'jig rten la rtog par byed de/ des rgya mtsho'i chu lag dang bcas pa'i rgya mtsho'i nang gi klu'i grong khyer longs spyod ldan zhes bya ba la brtags nas/ rgya mtsho'i gting</text></item>
<item><p>7a8</p><section>mdo sde</section><text>gi sa gzhi la rtog par byed de/ rgya mtsho'i gting gi sa gzhi la su dag gnas snyam nas/ des thos pa las byung ba'i shes pas brtags na/ lha dang 'gran pa'i lha ma yin zhes bya ba dag gnas so/ /de dag mdor bsdu na rnam pa gnyis te/</text></item>
<item><p>7b1</p><section>mdo sde</section><text>yi dgas kyi 'gro bar gtogs pa rnams dang / dud 'gro'i 'gro bar gtogs pa rnams so/ /de la yi dgas kyi 'gro bar gtogs pa rnams ni bdud kyi ris kyi yi dgas rnams dang / yi dgas rdzu 'phrul chen po rnams so/ /dud 'gro</text></item>
<item><p>7b2</p><section>mdo sde</section><text>'i 'gro bar gtogs pa gang yin pa de dag ni rgya mtsho'i gting gis gzhi la gnas te/ ri rab kyi rten dpag tshad brgyad khri bzhi stong yod pa'i sa'i 'og na gnas so/ /de dag kyang mdor bsdu na/ sa gzhi bzhi yod do/ /de la sa gzhi dang po la</text></item>
<item><p>7b3</p><section>mdo sde</section><text>ni dpag tshad nyi khri gcig stong yod de/ sa gzhi de na ni lha ma yin rnams kyi rgyal po sgra gcan zhes bya ba gnas so/ /des ni 'dod pa'i khams su thams cad pas lhag pa'i gzugs sprul nus la mi rnams kyi dge ba dang mi dge ba'i dbang</text></item>
<item><p>7b4</p><section>mdo sde</section><text>gis de 'di snyam du sems te/ bdag cag lha ma yin rnams kyi 'gran zla ni lha rnams yin gyis/ bdag gis dgra de dag gi tshal dang / nags tshal dang / lha'i bu mo gang dag la lha rnams rab tu chags shing dga' bar 'dzin pa</text></item>
<item><p>7b5</p><section>mdo sde</section><text>de dag blta'o snyam nas/ des de ltar bsams nas bdag nyid kyi lus brgyan te nor bu'i rgyal po mthon ka chen po'am nor bu'i rgyal po pad ma rA ga 'am/ gser gyi rgyal po lam mer 'dug pa 'am/ dmar lnga'i rgyal po gser ram/</text></item>
<item><p>7b6</p><section>mdo sde</section><text>gos kyi rgyal po ma btags pa kha dog sna tshogs sngon po dang / dmar po dang / ser po dang / nag po rnams kyis mdzes par byed cing / nor bu'i rgyal po gang rgyan du thogs pa de'i kha dog gis sgra gcan de'i lus kyi tshad ri tsam yod pa de</text></item>
<item><p>7b7</p><section>mdo sde</section><text>thams cad nor bu'i 'od de kho na dang 'dra bar snang bar 'gyur te/ gal te mthon ka chen po rgyan du thogs na ni de'i lus thams cad mchog tu sngon por snang bar 'gyur ro/ /dmar po yang de dang 'dra'o/ /ser po yang de dang 'dra'o/ /gal te spug</text></item>
<item><p>7b8</p><section>mdo sde</section><text>rgyan du thogs na ni de'i lus thams cad nor bu de'i kha dog bzhin du snang bar 'gyur ro/ /nor bu gzhan dag rgyan du thogs na yang / de dang de bzhin du de'i kha dog 'dra bar snang bar 'gyur ro/ /de lha rnams kyi 'gran zla yin la/ lha ma yin</text></item>
<item><p>8a1</p><section>mdo sde</section><text>gyi bu mo rnams dang / lha'i bu mo rnams ni rang bzhin gyis chags su rung ba yin te/ de dag la chags par gyur nas/ sgra gcan de phan tshun 'gro ba'i chas su zhugs nas sa gzhi de nas 'byung ngo / /sgra gcan gyi sa gzhi de na</text></item>
<item><p>8a2</p><section>mdo sde</section><text>de'i grong khyer 'od can zhes bya ba dpag tshad brgya stong yod pa rin po che sna du ma'i tshal dang / nags tshal dang / shing ljon pa dang / khang khyim dang / lteng ka dang / 'bab chu dang / rdzing dang / chu ka bde ba rnams kyis mdzes par byas</text></item>
<item><p>8a3</p><section>mdo sde</section><text>pa de'i nang nas lha ma yin gyi dbang po de lus me tog gi phreng ba dang / phye ma dang / spos kyi byug pa rnams kyis brgyan te byung nas/ de lha rnams kyi tshal dang / nags tshal rnams la lta bar byed do/ /de lta zhing 'dug pa na gal te 'dzam bu</text></item>
<item><p>8a4</p><section>mdo sde</section><text>'i gling gi mi rnams chos ma yin pa la zhugs te/ phar mi 'dzin pa dang / mar mi 'dzin pa dang / dge sbyong du mi 'dzin pa dang / bram zer mi 'dzin pa dang / rang gi pha tshan gyi nang na rgan rabs kyi rim pa med pa dang / chos la mi rten pa</text></item>
<item><p>8a5</p><section>mdo sde</section><text>dang / dkon mchog gsum la mchod pa mi byed pa dang / dge ba dang mi dge ba'i las la mi lta bar gyur na ni/ de'i tshe sa tha ma la gnas pa rgyal chen bzhi'i ris kyi lha rnams mthu chung bar 'gyur te/ gcig gis gcig bsogs</text></item>
<item><p>8a6</p><section>mdo sde</section><text>nas kye lha rnams seng ge mo'i bu sgra gcan ni bdag cag bsad pa'i phyir brtul te byung ngo zhes 'dzer to/ /gang gi tshe 'dzam bu'i gling gi mi rnams chos dang ldan par gyur te/ phar 'dzin pa dang / mar 'dzin pa dang / dge sbyong du 'dzin pa</text></item>
<item><p>8a7</p><section>mdo sde</section><text>dang / bram zer 'dzin pa dang / rang gi pha tshan gyi nang na rgan rabs kyi rim pa yod pa dang / chos la rten pa dang / dkon mchog gsum la mchod pa byed pa dang / dge ba dang / mi dge ba'i las la lta bar gyur na ni/ de'i tshe sa tha ma la</text></item>
<item><p>8a8</p><section>mdo sde</section><text>gnas pa rgyal chen bzhi'i ris kyi lha rnams kyis rin po che sna tshogs blangs nas/ lus brgyan/ cha lugs sna tshogs su cha zhing / lus me tog gi phreng ba dang / phye ma dang / spos kyi byug pa rnams kyis brgyan te/ mtshon cha sna</text></item>
<item><p>8b1</p><section>mdo sde</section><text>tshogs kyi char 'bebs la/ ha ha zhes bya ba'i sgra sgrogs shing ri rab kyi khong na tshal dang / nags tshal gang na seng ge mo'i bu sgra gcan 'dug pa de dag tu rgyug go/ /mi rgal na ni ri rab kyi ngos la tshal dang nags tshal 'dug pa dag la</text></item>
<item><p>8b2</p><section>mdo sde</section><text>nyi ma'i zer gyis phog pa'i 'od zer 'bum phrag mang po de'i gdong du bab ste/ mig la gnod par gyur pa mthong ngo / /des nyi ma'i zer de mthong nas/ nyi ma'i zer gyis mig 'khrugs te/ nyi ma'i lan gyis lha'i bu mo rnams kyang blta bar</text></item>
<item><p>8b3</p><section>mdo sde</section><text>ma nus/ lha'i tshal dang / nags tshal rnams dang / rdzing rnams dang / lha'i 'byor pa rnams kyang blta bar ma nus snyam nas/ des bsams pa/ kye ma nyi ma'i lan gyis lha'i bu mo rnams bdag gis blta bar ma nus so snyam ste/</text></item>
<item><p>8b4</p><section>mdo sde</section><text>khros pas mig rtsa dmar por gyur cing / lag pas nyi ma'i dkyil 'khor sgrib par byed do/ /des nyi ma'i dkyil 'khor lag pas bsgribs nas/ de bdag gis lha mo rnams dang / mtho ris blta'o snyam ste/ mdog sdug cing yid</text></item>
<item><p>8b5</p><section>mdo sde</section><text>du 'ong ba blta ba la rtse tshugs su 'dud do/ /de nas rgya mtshos ni de'i rked par phyin la/ snga ma bzhin du nor bu'i rgyan ji lta bu thogs pa de lta bu'i kha dog gis rked pa yan chad khyab par 'dug ste/ nor bu'i 'od kyis lag pa sngon po 'am/</text></item>
<item><p>8b6</p><section>mdo sde</section><text>dmar po'am/ ser po'am/ nag por gyur te/ lag pas nyi ma'i zer gyi gnod pa bsgribs pa de bram ze rtog ge pa log pa'i thos pas bslus pa rnams kyis mthong nas/ nyi ma gza' sdig can gyis zin to/ /nyi ma gza' dmar</text></item>
<item><p>8b7</p><section>mdo sde</section><text>pos zin to/ /nyi ma gza' ser pos zin to/ /nyi ma gza' nag pos zin to zhes zer zhing las dang 'bras bu rgyab tu bor nas de lta bus 'tsho ba tshol ba'i phyir/ 'di ltar lo legs par 'gyur ro/ /lo nyes par 'gyur ro/ /</text></item>
<item><p>8b8</p><section>mdo sde</section><text>rgyal po la rung bar 'gyur ro/ /rgyal po la mi rung bar 'gyur ro/ /bltas bzang ngo / /ltas ngan par 'gyur ro zhes rtog ge'i rig pas ston par byed do/ /yang dag par na ni des nyi ma lag pas bsgribs nas lha'i 'jig rten tshal/</text></item>
<item><p>9a1</p><section>mdo sde</section><text>nags tshal dang / lteng ka dang / rin po ches mdzes par byas pa dang bcas pa bde blag tu lta bar byed pa yin no/ /de nas lha'i dbang po brgya byin gyis de mthong nas lha rnams la nga'i shing rta sngon du thong la/ sgra gcan 'di zlog shig</text></item>
<item><p>9a2</p><section>mdo sde</section><text>ces bsgo'o/ /de nas lha'i dbang po brgya byin gyis bsgo ba bzhin du lha rnams lus rin po che sna tshogs kyis brgyan te/ seng ge mo'i bu sgra gcan ga la ba der 'thab mo bya ba'i phyir rgyug go/ /de nas des lha de rnams mthong nas phyir rang gi</text></item>
<item><p>9a3</p><section>mdo sde</section><text>gnas su 'gro bar 'gyur ro/ /de nas yang dge slong las kyi 'bras bu rnam par smin pa shes pa de zla ba la gza' 'jug pa la rtog par byed de/ zla ba la sgra gcan ji ltar 'dzin snyam nas/ des thos pa las byung ba'i shes pas brtags na/</text></item>
<item><p>9a4</p><section>mdo sde</section><text>sgra gcan gyi g.yog 'khor gang yin pa de dag rtag tu rgya mtsho'i chu'i steng du rgyu ba de dag gis zla ba shar phyogs kyi ri'i rtse mo nas 'dzam bu'i gling du 'ong ba na bai DUr+ya'i 'od kyi dkyil na brgya 'gyur bas kyang mdzes par mthong nas/ sgra gcan gyi g.yog 'khor rnams</text></item>
<item><p>9a5</p><section>mdo sde</section><text>kyis sgra gcan la bsnyad de/ rgyal po chen po zla ba nya ba de lha'i bu mo'i bzhin kho na ltar 'dug pa 'ong ngo zhes zer ro/ /de nas de dag las thos nas sgra gcan lha'i bu mo la chags pas zla ba la lta 'dod par gyur nas/ sgra gcan rang gis gzhi</text></item>
<item><p>9a6</p><section>mdo sde</section><text>nas byung ste/ lha'i bu mo'i bzhin la reg par 'dod pa'i phyir/ thag ring po nas zla ba'i dkyil 'khor la sgrib par byed pa'i tshe/ rin po che du mas snga ma bzhin du lus brgyan pa de/ 'dzam bu'i gling pa'i rtog ge pa rnams kyis mthong nas yul</text></item>
<item><p>9a7</p><section>mdo sde</section><text>gyi mi rnams la bsnyad de/ gza' nag po zhig go/ gza' dmar po zhig go/ /gza' ser po zhig go/ lo legs par 'gyur ro/ /lo nyes par 'gyur ro/ /rgyal po la rung bar 'gyur ro/ /rgyal po la mi rung bar 'gyur ro/ /mtshon</text></item>
<item><p>9a8</p><section>mdo sde</section><text>gyis 'gyed par 'gyur ro/ /bde bar 'gyur ro zhes zer ro/ /nub kyi ba lang spyod dang / shar gyi lus 'phags dang / byang gi sgra mi snyan logs na gza' 'dug ste/ nyi ma dang zla ba la sgrib na ni gling de dag na rtog ge pa dag kyang med/ log</text></item>
<item><p>9b1</p><section>mdo sde</section><text>par smra ba dag kyang med de/ de ltar na rgyu de lta bus gzas zla ba dang nyi ma'i dkyil 'khor la sgrib par byed do/ /rtog ge pa rnams ni gnam grum pa yang ston par byed de/ sgra gcan sa'i 'og na 'dug pa la lha ma yin rnams kyis smras pa/ kye ma</text></item>
<item><p>9b2</p><section>mdo sde</section><text>ji ltar lha'i dbang po kau shi ka ri rab kyi steng na/ grong khyer blta na sdug dang / lha'i 'dun sa chos bzang na lha'i 'dod pa'i yon tan lnga 'byor cing ldan par 'dug la bde ba rnams nyams su myong ste/ de ltar lha rnams kyi rgyal po ni kau shi ka</text></item>
<item><p>9b3</p><section>mdo sde</section><text>lags/ bdag cag gi rgyal po ni khyod lags te/ de bas ches mthu che zhing ches rdzu 'phrul che ba lags kyis bdag cag dong la/ dbang po dang bcas pa'i lha rnams dang g.yul 'gyed par bgyi'o/ /de'i grong khyer yang gzhom par bgyi'o/ /</text></item>
<item><p>9b4</p><section>mdo sde</section><text>zhes zer ro/ /de ltar lha ma yin gyi dbang po sgra gcan/ lha ma yin rnams kyis sbad nas khros te skad 'byin cing grong khyer 'od can de nas rings par byung ste/ gang gi tshe des skad phyung ba de'i tshe/ rtog ge pa rnams na re/ gnam grum</text></item>
<item><p>9b5</p><section>mdo sde</section><text>pa 'di ni lha'i ltas yin te/ lo legs par 'gyur ro/ /lo nyes par 'gyur ro/ /rgyal po la rung bar 'gyur ro/ /rgyal po la mi rung bar 'gyur ro/ /mtshon gyis 'gyed par 'gyur ro/ /mtshon gyis 'gyed par mi 'gyur ro zhes zer te/</text></item>
<item><p>9b6</p><section>mdo sde</section><text>de dag sbyin bsreg byed cing zhi ba dang / bde legs su bya ba dag byed do/ /de nas lha ma yin gyi dbang po sgra gcan 'di snyam du sems te/ ji tsam du grong khyer 'od can na/ nor bu rnams 'od gsal bar 'dug pa tsam du bdag gi pho brang 'od</text></item>
<item><p>9b7</p><section>mdo sde</section><text>can 'od gsal bar 'gyur la/ 'od mi gsal na ni de 'od kyang zhan par 'gyur ba de bzhin du/ lha rnams kyi 'od byed pa yang nor bu dang 'dra bar zla ba nya ba dang nyi ma yin gyis/ bdag gis dkyil 'khor de gnyis re re nas bsgrib par bya'o/ /</text></item>
<item><p>9b8</p><section>mdo sde</section><text>de ltar byas pa dang lha rnams kyi 'od med par 'gyur ro snyam ste/ de blo de lta bus gal te nyin par byung na ni des snga ma bzhin du lag pa ya gcig gis ni nyi ma'i dkyil 'khor sgrib par byed do/ /lag pa ya gcig gis ni ri rab kyi zom la nom</text></item>
<item><p>10a1</p><section>mdo sde</section><text>par byed do/ /de nas lha rnams kyis de'i lag pa mthong nas/ 'thab pa'i phyir cha bar byed do/ /de nas de dud 'gror gtogs pa yin pas snying stobs chung la lha rnams kyi lus rin po che sna tshogs kyis brgyan pa gzi</text></item>
<item><p>10a2</p><section>mdo sde</section><text>brjid kyi lus can dag mthong nas de bag tsha ba skyes te/ phyir sa'i 'og tu grong khyer 'od can du 'gro bar 'gyur ba 'di na nyi ma dang / zla ba la gza' 'jug pa dang / gnam grum pa'i rgyu gnyis pa yin no/ /de nas yang dge slong las kyi</text></item>
<item><p>10a3</p><section>mdo sde</section><text>'bras bu rnam par smin pa shes pa de/ lha ma yin chen po sgra gcan gyi bde ba la rtog par byed de/ des thos pa las byung ba'i shes pas brtags na/ 'di ltar de'i grong khyer ni dpag tshad brgya stong yod la/ ri rab la rten te/ rin</text></item>
<item><p>10a4</p><section>mdo sde</section><text>po che sna tshogs kyis mdzes par byas pa/ chu klung dang / lteng ka dang / bskyed mos tshal dang ldan pa/ sa gzhi gser btso mas brgyan pa/ gser gyi khang khyim byi ru'i shing ljon pas mdzes par byas pa dang ldan pa/ dril</text></item>
<item><p>10a5</p><section>mdo sde</section><text>bu g.yer ka can gyi shing ljon pas sgra sgrags pa/ sil snyan dang rol mo'i sgra dang / glu dbyangs kyis rab tu dga' bar byas pa/ mtshe'u gser gyi pad ma dag gis mdzes par byas pa dang ldan pa/ gser gyi ngang mo dang / zal mo</text></item>
<item><p>10a6</p><section>mdo sde</section><text>dang / ngur pa rnams kyis mdzes par byas pa de ni 'di lta ste/ lha yul gyi bya lta bu rma bya blta na sdug pa dag dang / nor bu'i mchu can lta bu dag dang / dus thams cad du rab tu dga' bzhin du 'dug pa dag dang / 'gros sdug pa</text></item>
<item><p>10a7</p><section>mdo sde</section><text>dag dang / rin po che sna bdun gyi lus can dag dang / bai DUr+ya sngon po'i mdog can dag dang / mthon ka chen po'i mdog can dag dang / rab tu dga' zhing khang bzangs kyi rtse mo mdzes par byed pa dag dang / mig mi 'dzums shing</text></item>
<item><p>10a8</p><section>mdo sde</section><text>char sprin gyi 'brug sgra lta bu'i sgra skad 'byin pa dag dang / ltad mo che ba dag dang / bya'o cog dang 'dra bar ston pa dag dang / mthong na yid dang 'thad pa dag dang / mig 'gram ring ba sha stag dang / bya ag ni tsu Da zhes bya ba/ mig zur</text></item>
<item><p>10b1</p><section>mdo sde</section><text>med pa mgo gnyis pa la chung ma gnyis dang lhan cig 'grogs pa dag dang / me tog gi khu bas myos shing / ba ku le'i me tog bzhin du lhan cig gtams pa dag dang / skad kyi gdangs brag ca can gser gyi rwa can dag dang /</text></item>
<item><p>10b2</p><section>mdo sde</section><text>bai DUr+ya'i rwa can chu la rtse ba dag dang / dus tshigs su rgyags pa dang / rgyags shing rab tu dga' ba dag dang / mig gi mdog snum pa sha stag dang / bya ka ra da zhes bya ba me'i mdog can rnga sgra lta bu gdangs dang ldan pa sha stag dang / bya</text></item>
<item><p>10b3</p><section>mdo sde</section><text>spu spad ma zhes bya ba mdog 'jam zhing glog gi kha dog can dag dang / spu sdug spel ma can nags khrod du rgyu ba dag dang / sal sul dang / gshang gshong dag na rgyu ba dag dang / rtag tu rgyags pa sha stag dang / bya b+h+ring ga ra dza</text></item>
<item><p>10b4</p><section>mdo sde</section><text>dang / hu lu kun da dang / mu lu kun da dang / sprig ka gan d+ha zhes bya ba khang khyim la gnas pa/ mdog 'ja' tshon ltar 'dug pa dag dang / me tog gi chun po mchog lta bu dag dang / mgrin pa mdzes pa dag dang / mgrin pa dmar ba dag dang /</text></item>
<item><p>10b5</p><section>mdo sde</section><text>pad ma lta bu dag dang / 'dab ma 'jam pa dag dang / 'dab ma drag tu bskyod pa dang / 'dab ma kha dog dang dbyibs du ma dang ldan pa dag dang / mchu ring zhing nor bu dang / gser las grub pa sha stag dang / khu byug dang / bya bang lus mkhregs</text></item>
<item><p>10b6</p><section>mdo sde</section><text>shing mgrin pa mtho la dri ma med cing 'dab ma'i mdog sdug la gnyis shing kha la lding ba dang / gnyis shing chu 'thung ba dang / gnyis shing thang la 'grogs pa dang / gar byed bzhin du skad 'byin pa dang / rgyags shing skad 'byin pa sha</text></item>
<item><p>10b7</p><section>mdo sde</section><text>stag dang / shing ljon pa ba ku la la gnas pa'i bya'i rigs rnams skyed mos tshal dang / nags tshal du bcas pa'i grong khyer de kho ra khor yug na gnas shing skad 'byin pa dang / grong khyer de na mtsho yod pa rnams pad ma'i</text></item>
<item><p>10b8</p><section>mdo sde</section><text>tshal rnam pa sna tshogs kyis gang la/ nags kyis 'khor cing mdzes par byas so/ /grong khyer de na gser gyi shing ljon pa'i nags tshal bzhi yod de/ grong khyer de'i nags tshal de dag thams cad kyi tshad ni dpag tshad brgya</text></item>
<item><p>11a1</p><section>mdo sde</section><text>yod do/ /de na nags tshal gcig gi ming ni rtsed mo can zhes bya'o/ /gcig gi ming ni rgyags pa'i kun dga' ra ba zhes bya'o/ /gcig gi ming ni ngang pa'i gnas zhes bya'o/ /gcig gi ming ni khu byug gi kun dga' ra ba zhes bya ste/</text></item>
<item><p>11a2</p><section>mdo sde</section><text>nags tshal bzhi po de rnams kyis grong khyer de'i kho ra khor yug nas sba bar byas so/ /nags tshal de na shing ljon pa'i rigs sum stong yod de/ shing ljon pa de dag gi nang na gtso bo ni 'di lta ste/ sprin ltar sgrib pa dang / yal ga mtho la</text></item>
<item><p>11a3</p><section>mdo sde</section><text>'jam pa dang / bya gnas dang / rtag tu me tog rgyas dang / dpag tshad gcig tu ngad ldang ba dang / bung bas gang ba dang / sbrang rtsi 'dzag dang / gser mdog can dang / chang 'dzag dang / tsan dan sa mchog dang / sprin nag po'i mdog can dang /</text></item>
<item><p>11a4</p><section>mdo sde</section><text>lo ma bdun pa dang / ke ta ka dang / shing sprig ka dang / ser bu ngad ldang dang / a ka ru nag po'i mdog can dang / kun tu mig ldan dang / sgron shing dang / nor bu'i ljon shing dang / me mdog dang / mya ngan 'tshang sngon po dang / mya ngan 'tshang dmar po dang /</text></item>
<item><p>11a5</p><section>mdo sde</section><text>ba ku la dang / a rdzun dang / ni tsu la dang / sin du ba ra ti dang / ti la ka dang / ni pa zhes bya ba rnams te/ kho ra khor yug nas pad ma'i tshal gyis 'khor ba/ me tog rgyas dang / ma du ka dang / na li ke ra dang / pa na sa dang / chu shing dang / sku</text></item>
<item><p>11a6</p><section>mdo sde</section><text>ba 'phyang dang / be+e dUr+ya dang / sa 'gebs dang / gnam 'grib dang / sprin mdog can dang / mthong dga' dang / sprin 'khor dang / bya mangs dang / bung mangs dang / spos phreng ldan dang / me tog dri zhim dang / kha dog sna tshogs can dang / me tog</text></item>
<item><p>11a7</p><section>mdo sde</section><text>can dang / dus tshigs kun dga' dang / dus tshigs so sor dga' dang / bud med mthong dga' dang / bud med sbyin dang / rgun shing dang / ka pid tha dang / pa ru sha ka dang / kha dog dang rgyan gyis klubs pa dang / 'od can dang chu 'gram skyes dang / ri</text></item>
<item><p>11a8</p><section>mdo sde</section><text>mthongs dga' byed dang / rgyang ring snang dang / de lta bu la sogs pa kha cig ni 'dzam bu'i gling na skye ba/ kha cig ni byang gi sgra mi snyan na skye ba/ shing ljon pa kha cig ni lha ma yin gyi grong khyer na skye ba dag yod do/ /lha ma yin gyi grong khyer snang</text></item>
<item><p>11b1</p><section>mdo sde</section><text>ldan de na shing kha cig ni me tog 'ba' shig gi shing dang / kha cig me tog dang ldan pa'i shing dang / kha cig ni 'bras bu'i shing dang / kha cig ni chang 'byung ba'i shing dag yod do/ /lha ma yin gyi dbang po chen po sgra gcan de'i kho ra khor yug</text></item>
<item><p>11b2</p><section>mdo sde</section><text>nas lha ma yin gyi bu mo dag gis bskor te/ shin tu gar byed cing dgod la ci mdzes su 'chos te/ rab tu rtse zhing rab tu dga' bar byed de/ kun nas nyon mongs pa can ring por mi thogs pa/ mi rtag cing mi brtan pa/ mi bde bar 'gyur</text></item>
<item><p>11b3</p><section>mdo sde</section><text>ba'i bde ba nyams su myong ngo / /lha ma yin gyi dbang po de la btsun mo bzhi yod de/ gcig gi ming ni yid bzhin mdzes 'gyur zhes bya/ gcig gi ming ni spos kun ldan zhes bya/ gcig gi ming ni nags tshal mdzes shes bya/ gcig</text></item>
<item><p>11b4</p><section>mdo sde</section><text>gi ming ni bkra shis ma zhes bya'o/ /de dag gi g.yog mo yang lha ma yin gyi bu mo khrag khrig phrag bcu gnyis yod de/ de'i nang na de'i kho ra khor yug nas bskor te/ 'dod pa la sems zhen cing 'dug go/ /de'i tshe ngo mtshar rung ba'i bde ba dang /</text></item>
<item><p>11b5</p><section>mdo sde</section><text>yul gyi longs spyod gang yin pa de dag gi ming yang shes par sla ba ma yin no/ /de de na lha ma yin bye ba phrag du mas zhabs 'bring byas te/ khang bzangs ka ba stong gis mdzes par byas pa/ dngul las byas pa'i khang bzhag gis dkrigs</text></item>
<item><p>11b6</p><section>mdo sde</section><text>pa de na/ rtse zhing dga' la dga' dgur spyod de/ rang gi las kyi 'bras bu la spyod do/ /de nas yang dge slong las kyi 'bras bu rnam par smin pa shes pa des/ sgra gcan gyi las dang chos la brtags te/ las gang gis na lha ma yin</text></item>
<item><p>11b7</p><section>mdo sde</section><text>gyi dbang po sgra gcan 'gro ba de lta bur song shig gu/ 'di las ci zhig byas na las de'i rnam par smin pas 'bras bu 'di lta bu myong bar 'gyur snyam mo/ /'di la tshigs su bcad pa dag yod de/ rgyu med par ni bde ba dag /ji ltar</text></item>
<item><p>11b8</p><section>mdo sde</section><text>byas kyang myong mi 'gyur/ /'bras bu las dang 'brel pa ste/ /'bras bu sa bon rag las bzhin/ /legs byas 'bras bu dge ba ste/ /lha dang mir ni nges par 'gyur/ /nyes byas ngan song gsum du nges/ /lha min 'jig rten ji lta</text></item>
<item><p>12a1</p><section>mdo sde</section><text>bur/ /shes rab zhan zhing shes rab 'chal/ /dud 'gro'i skye gnas skyes de dag /ji ltar bde ba myong ba mthong / /'di la rgyu zhig yod par 'gyur/ /de ltar dge slong mchog tu yid gzhungs pa dang ldan pa des/</text></item>
<item><p>12a2</p><section>mdo sde</section><text>thos pa las byung ba'i shes rab kyis brtags na/ de sngon bram ze rig byed dang / rig byed kyi yan lag dang / gtam rgyud lhur byed pa/ sbyin pa la mchog tu dga' ba zhig tu gyur nas/ des nags khung gi lam du zhugs pa rnams la</text></item>
<item><p>12a3</p><section>mdo sde</section><text>yang btung ba dang / kha zas dang / 'bras bu dang / rtsa ba dang / chu dang / khyim dang / mal cha dang / stan gyi sbyin pa dag byin la/ sgo bzhin 'khod pa'i dman pa dang / long ba dang / bkren pa dang / sdug phongs pa rnams la yang zas dang / skom dang /</text></item>
<item><p>12a4</p><section>mdo sde</section><text>mal cha dang / stan mang po dag byin te/ de'i tshe ni yang dag pa'i lta ba dang ldan par gyur to/ /de lan cig gcig na dge 'dun gyi gtsug lag khang mi thi la'i tshal zhes bya ba rgyar dpag tshad nyi shu yod la/ mchod rten 'bum phrag du mas</text></item>
<item><p>12a5</p><section>mdo sde</section><text>brgyan pa/ gser 'bar bas 'khor ba zhig /rgyal po ni mi zhes bya ba la sogs pa rgyal po lnga brgyas byas pa yod de/ de'i nang na yang mchod rten 'og gi gdan gser las byas pa/ kho ra khor yug nas gser 'bar bas 'khor ba/</text></item>
<item><p>12a6</p><section>mdo sde</section><text>rin po che sna bdun gyis mdzes par byas pa/ 'bur rnam pa sna tshogs kyis mdzes par byas pa/ sangs rgyas kyi theg pa'i tshig sna tshogs kyis mdzes par byas pa zhig yod la/ mchod rten de la yang tshal dang / nags tshal bris pa</text></item>
<item><p>12a7</p><section>mdo sde</section><text>dag yod de/ snga ma bzhin no/ /de'i tshe na shing ljon pa gang dag sgra gcan gyi gnas su bris pa de dag thams cad 'dzam bu'i gling na yod de/ ri mo mkhan rnams kyis ji ltar mthong ba bzhin du mchod rten de la bris so/ /rdzing bu mang po byas</text></item>
<item><p>12a8</p><section>mdo sde</section><text>gang ba dag kyang yod de snga ma bzhin no/ /de lan cig gcig shing rta bzhi stong dang nags khung der song ste/ 'gron po nags khung du dong ba rnams kyi phyir/ zas dang / thug pa dang / chu dag khyer ro/ /de nas re shig na mchod rten</text></item>
<item><p>12b1</p><section>mdo sde</section><text>'phang du dpag tshad gnyis yod la/ chu zheng du rgyang grags lnga yod pa der mi sdig can zhig gis gsar du me btang nas me des mchod rten de tshig la thug ste/ bram ze des me shor ba de mthong nas/ de 'di snyam du sems te/ bdag la 'di'i</text></item>
<item><p>12b2</p><section>mdo sde</section><text>bsod nams kyang mi dgos/ 'di thams cad mkhyen pa'i gnas kyang ma yin mod kyi/ 'on kyang 'di mdzes pa kho na zhig pas mes tshig na mi rung la/ rgyal pos kyang bdag la bka' gyod smrar med par bya'o snyam ste/ des dad cing gus</text></item>
<item><p>12b3</p><section>mdo sde</section><text>pa med par shing rta de dag gis chu bskyas nas mchod rten de las me bsad de/ 'di ltar des ched cher mi 'dzin par rgod bzhin du/ gal te 'di las bsod nams kyi rnam par smin pa zhig yod na ni/ de rags pa zhig yin grang gis/</text></item>
<item><p>12b4</p><section>mdo sde</section><text>de'i rnam par smin pas/ ci nas kyang 'dod pa'i khams na bdag las lus che ba gzhan med pa tsam du gyur cig ces byas te/ dad pa med pa dang / sems pa med pa dang / rtag tu 'thab par sems pa'i phyir/ las de'i mthus sems pa</text></item>
<item><p>12b5</p><section>mdo sde</section><text>med pa'i las de'i 'bras bu zhing dam pa'i bsod nams las lha ma yin gyi dbang por skyes par mthong ngo / /de nas yang dge slong las kyi 'bras bu rnam par smin pa shes pa des sgra gcan gyi yul sa gzhan yang ji tsam zhig yod ces des</text></item>
<item><p>12b6</p><section>mdo sde</section><text>thos pa las byung ba'i shes pa 'am/ lha'i mig gis brtags na/ sa gzhi dpag tshad khri sum stong yod de/ gser gyi sa gzhi la tshal dang / nags tshal dang / lteng ka dang / rdzing dang / bya dang / shing ljon pa dang / khyim dang / grong</text></item>
<item><p>12b7</p><section>mdo sde</section><text>khyer dang / gling dang / lha ma yin gyi bu mos gang ba dang / nor bu mang po dang ldan pa'i thang bud med gdu bus brgyan pa bzhin du mdzes pa de na lha ma yin gyi dbang po sgra gcan dbang byed cing dgra zla med la/ rang dgar byed cing gar dga'</text></item>
<item><p>12b8</p><section>mdo sde</section><text>bar 'gro ba dang / lha ma yin gyi dbang po'i yul sa de na lha ma yin rnams kyi yul bcu gsum yod de/ de na lha ma yin rnams gnas so/ /de rnams kyi ming la 'di lta ste/ za ba po rnams dang / rab tu rgyug pa rnams dang nad</text></item>
<item><p>13a1</p><section>mdo sde</section><text>gtong ba la dga' ba rnams dang / nor bu'i do thogs pa rnams dang / bung ba ltar 'khyil pa rnams dang / mig dmar ba rnams dang / kun du rgyug pa rnams dang / chu na gnas pa rnams dang / nam mkha' la</text></item>
<item><p>13a2</p><section>mdo sde</section><text>gnas pa rnams dang / lhun po'i khong na gnas pa rnams dang / lteng ka sdug gu rnams dang / nya gdong po rnams dang / lam chen ldan rnams so/ /de dag gi 'phel 'grib ni gang gi tshe skye dgu rnams dge sbyong du mi 'dzin bram zer mi</text></item>
<item><p>13a3</p><section>mdo sde</section><text>'dzin pa de'i tshe ni lha'i phyogs ni 'grib par 'gyur la/ lha ma yin gyi phyogs ni 'phel bar 'gyur te/ de'i tshe chos dang mi ldan pa rnams ni ches mthu che la/ lha rnams ni zhan par 'gyur ro/ /gang gi tshe skye dgu rnams dge sbyong du 'dzin</text></item>
<item><p>13a4</p><section>mdo sde</section><text>cing bram zer 'dzin pa de'i tshe ni/ lha ma yin gyi phyogs ni 'grib par 'gyur la/ lha'i phyogs ni 'phel bar 'gyur te/ lha dang lha ma yin gnyis kyi 'phel 'grib ni de ltar chos dang chos ma yin pa la rag las so/ /de nas yang dge</text></item>
<item><p>13a5</p><section>mdo sde</section><text>slong las kyi 'bras bu rnam par smin pa shes pa de sgra gcan gyi yul na gnas pa'i lha ma yin rnams kyi las dang chos la rtog par byed de/ des thos pa las byung ba'i shes rab kyis brtags na/ gang dag gis dud 'gro rnams la srog gi</text></item>
<item><p>13a6</p><section>mdo sde</section><text>sbyin pa byas te/ nya rnams gson par bya ba'i phyir/ nya ba'i rgya rnams dral ba dang / gang dag gis rnyed pa 'dod pa'i phyir ram/ grags pa 'dod pa'i phyir ram/ rgyal pos bka' stsal pa'i phyir ram/ rigs kyi chos lugs</text></item>
<item><p>13a7</p><section>mdo sde</section><text>su yod pa'i phyir srog chags legs par bsrungs la/ lhag ma gzhan ni chos ma yin pa thams cad byed pa de dag lus dang bral ba'i 'og tu ngan song log par ltung ba sgra gcan gyi yul du lha ma yin du skye bar 'gyur te/ de dag gi tshe'i</text></item>
<item><p>13a8</p><section>mdo sde</section><text>tshad kyi khyad par ni mi rnams kyi lo lnga brgya gang yin pa de de dag gi nyin zhag gcig tu rtsi ba de lta bu'i lo lnga stong thub ste/ bar ma dor 'chi ba ni yod do/ /rab 'bring du 'gyur ba ni sems la rag las so/ /bong tshod dang kha dog dang mtha' yang</text></item>
<item><p>13b1</p><section>mdo sde</section><text>las dang chos la rag las te/ sems can rnams kyi sems dang mos pa sna tshogs las 'gyur ro// //'phags pa dam pa'i chos dran pa nye bar gzhag pa/ bam po nyer gnyis pa/ de nas yang dge slong las kyi 'bras bu</text></item>
<item><p>13b2</p><section>mdo sde</section><text>rnam par smin pa shes pa de/ rgya mtsho'i gting sgra gcan gyis/ gzhi la rtog par byed de/ des thos pa las byung ba'i shes pa shin du gsal zhing shin du rnam par dag pas/ sgra gcan gyi sa gzhi'i 'og na sa gzhi gnyis pa</text></item>
<item><p>13b3</p><section>mdo sde</section><text>yul sa tha dad pa zla ba'i phreng ba zhes bya ba dpag tshad nyi khri chig stong yod pa ji ltar 'dug pa mthong ngo / /de na lha ma yin mgul phreng zhes bya ba gnas pa lha ma yin de rnams kyi bdag po mgul phreng zhes bya ba zhig yod de/</text></item>
<item><p>13b4</p><section>mdo sde</section><text>sa gzhi de na gnyis shing rtse ba zhes bya ba'i grong khyer dpag tshad brgyad stong pa tshal dang / nags tshal dang / lteng ka dang ldan pa pad ma'i rdzing dang / 'bab chu dang / ri sul dang / gser gyi ri bo dang / gser gyi brag dang / pha bong dang /</text></item>
<item><p>13b5</p><section>mdo sde</section><text>bya skyibs dang / ri dgas dang / bya spu sdug gu rnams kyis mdzes par byas pa/ bai DUr+ya'i sa gzhi dang / gsing ma mdog sdug gus mdzes par byas pa/ bya sna tshogs skad snyan pa 'byin pa lha ma yin gyi tshogs mang po yul gyi skye bo</text></item>
<item><p>13b6</p><section>mdo sde</section><text>'byor pas gang ba kun nas rin po che sna bdun mchog tu yid du 'ong bas brgyan pa/ shing ljon pa dag gis snga ma bzhin du mdzes par byas pa/ klu'i me tog dang / klu'i shing mya ngan 'tshang dang / shing d+ha bA dang / seng ldeng dang / rgya</text></item>
<item><p>13b7</p><section>mdo sde</section><text>skegs kyi shing sna tshogs kyis mdzes par byas pa/ de na shing ljon pa'i sna grangs 'di lta bu dag lhag par mang du yod de/ 'di lta ste/ ni sha dang / pra ha sa dang / i ti ni sha dang / ba gu da dang / ni tan ta dang / me tog ljid dang / kun</text></item>
<item><p>13b8</p><section>mdo sde</section><text>du dga' dang / me tog rgyas dang / ljid kyis non dang / lo lnga zhing me tog 'byung ba dang / bung ba mngon dga' dang / sgra 'ur 'ur dang / bya skad ca co can dang / dkar por snang dang / lo mas rgyas rnams te/ gnyis shing rtse ba'i grong</text></item>
<item><p>14a1</p><section>mdo sde</section><text>khyer de na shing ljon pa'i sna grangs de lta bu de dag lhag par mthong ngo / /grong khyer de yang gser gyi ri rtse bzhi pa'i dbus na 'dug ste/ 'di lta ste/ ri'i rtse mo dga' byed dang / ri'i rtse mo lhang tsher dang / ri'i rtse mo rtse mi snang</text></item>
<item><p>14a2</p><section>mdo sde</section><text>dang / ri'i rtse mo yid 'ong gser zhes bya ba rnams te/ de dag kyang kun nas phang du dpag tshad lnga stong yod do/ /de dag gi tshal rnams kyang 'bab chu dang / chu bo dang / chu bsil dang / ri dgas kyi tshogs kha dog rnam pa sna tshogs</text></item>
<item><p>14a3</p><section>mdo sde</section><text>can rnams kyis mdzes par byas pa/ skyes pa dang / bud med kyi tshogs rtag tu dga' ba rnams kyis gang ba/ rin po che'i sgo sna tshogs rnams kyis mdzes par byas pa/ tsan dan sa mchog gi shing ljon pa 'dud pa'i rlung ltar</text></item>
<item><p>14a4</p><section>mdo sde</section><text>rtag tu bsil zhing dri zhim pa rnams kyis nye bar 'tsho la/ me tog gi rnam pa dag gis rtag tu brgyan pa/ rma bya 'bum phrag du ma sgra snyan pa 'byin pa/ lha ma yin chen pos bskyangs pa grang ba dang tsha bas nyams pa med la/ skye bo</text></item>
<item><p>14a5</p><section>mdo sde</section><text>rab tu dga' bas rtag tu gang ba/ rol mo'i sgra dang / glu dang / bro dang / dgod pas rtag tu dga' ba yin no/ /lha ma yin gyi grong khyer chen po skar phreng de dag gi dbus na mtsho chen po kun nas chu dang zheng du dpag tshad lnga yod pa/ rab tu dang ba/</text></item>
<item><p>14a6</p><section>mdo sde</section><text>ro shin tu zhim pa/ 'dam rdzab dang / rnyog pa med pa/ chu rtag pa/ zla ba gnyis pa ltar rab tu gsal ba yin no/ /skar phreng gi dbus na mtsho yod pa gang yin pa de ni kun mthong zhes bya la/ de'i mthu 'di lta bu yin te/ gang gi tshe lha ma</text></item>
<item><p>14a7</p><section>mdo sde</section><text>yin g.yul 'gyed par byed pa de'i tshe lha ma yin mgul phreng dag mtsho kun mthong der 'gro bar byed do/ /de dag mtshon cha dang / go mtshon sna tshogs thogs nas g.yul 'gyed pa'i ltas blta ba'i phyir mtsho de yongs su bskor nas 'khod do/ /</text></item>
<item><p>14a8</p><section>mdo sde</section><text>de dag gi gzugs brnyan de dag ji ltar me long g.ya' med pa'i nang na/ gzugs brnyan snang ba de ltar mtsho de'i nang na snang ngo / /de dag lha dang lha ma yin gyi g.yul du gal te pham par gyur na/ mtsho de'i nang du rang rang gi gzugs brnyan de dag</text></item>
<item><p>14b1</p><section>mdo sde</section><text>'bros par snang ngo / /gang dag lha dang lha ma yin gyi g.yul 'gyed pa der 'chi bar 'gyur na ni rang rang gi gzugs brnyan mtsho'i nang na 'chi bar snang ngo / /lha ma yin rnams kyi bdag po mgul phreng zhes bya ba gang yin pa de dang lha ma yin gyi</text></item>
<item><p>14b2</p><section>mdo sde</section><text>dbang po lha ma yin gyi grong khyer 'dod pa'i klung zhes bya ba na 'dug pa gang yin pa de 'bros pa dang / nges par 'chi bar 'gyur ba de ltar mtsho de'i nang du mthong ngo / /de dag 'di snyam du sems te/ gang gis bdag cag kun mthong gi mtsho'i nang du</text></item>
<item><p>14b3</p><section>mdo sde</section><text>lha rnams las pham zhing nyams par 'gyur ba mthong ba'i rgyu gang yin rkyen gang yin snyam byed do/ /de nas yang de rnams grong khyer de dag tu dong ste/ lo brgya lon nam/ lo lnga brgya lon nam/ de ltar lo bcu lon nam/ de nas yang</text></item>
<item><p>14b4</p><section>mdo sde</section><text>mtsho kun mthong ga la bar lha ma yin mgul phreng dang / lha ma yin gyi dbang po brtan pa dang / lhan cig dong ste/ de ltar mtshon cha dang / go mtshon sna tshogs thogs pa/ cha byad dang / me tog phreng dang / phye ma dang / byug pas lus</text></item>
<item><p>14b5</p><section>mdo sde</section><text>bskus pa de dag mtsho kun mthong de yongs su bskor nas 'khod do/ /de nas yang mtsho yongs su bskor ba de dag nyid kyis mtsho de'i nang du 'dzam bu'i gling gi mi mar 'dzin pa dang / phar 'dzin pa dang / dge sbyong du 'dzin pa dang / chos</text></item>
<item><p>14b6</p><section>mdo sde</section><text>dang ldan zhing chos kyi rjes su 'jug pa/ lha dang 'thun par sgrub pa de dag shi nas lha rnams kyi nang du skye bar 'gyur ba mthong ngo / /de nas mtsho de'i nang du lha'i phyogs ni rgyal bar 'gyur/ lha ma yin gyi phyogs ni pham par</text></item>
<item><p>14b7</p><section>mdo sde</section><text>'gyur ba mthong ba dang / lha ma yin mgul phreng zhes bya ba dang / lha ma yin gyi dbang po brtan pa zhes bya ba de dag 'di snyam sems te/ kye ma lha rnams ni mi la rag las/ mi'i kha na las/ mi la rten pa yin te/ bdag cag gis</text></item>
<item><p>14b8</p><section>mdo sde</section><text>gang mi rnams la mi phan pa dang / mi bde bar bya ba'i phyir 'bad pa dang / de dag nyams pas lha rnams kyang thub par 'gyur ro snyam du de ltar bsams nas/ lha ma yin mgul phreng dang / lha ma yin gyi dbang po brtan pa dag sems par</text></item>
<item><p>15a1</p><section>mdo sde</section><text>byed de 'di ltar mi rnams ni kha zas la rag las shing brten pa yin te/ mi de rnams kyi kha zas chud gsan pa la 'bad par bya'o snyam nas/ de dag gis de ltar shes nas rgya mtsho'i nang na klu chos dang mi ldan pa khro ba shas che ba/ rtag tu</text></item>
<item><p>15a2</p><section>mdo sde</section><text>gnod pa'i bsam pa can 'khod pa gang yin pa de dag la smra bar byed de/ 'di lta ste/ klu'i rgyal po rab 'joms dang / klu'i rgyal po nag po dang / klu'i rgyal po bsgyings pa dang / klu'i rgyal po hu lu hu lu ste/ de dag la sogs pa chos dang mi</text></item>
<item><p>15a3</p><section>mdo sde</section><text>ldan zhing chos kyi rjes su mi 'jug pa rnams la/ lha ma yin mgul phreng dag na re/ 'di ltar khyed cag la rag las pa'i mi de dag ni lha'i phyogs yin la/ de dag gi srog kyang kha zas kyis 'tsho 'o/ /khyed cag la rag las pa kha zas kyis</text></item>
<item><p>15a4</p><section>mdo sde</section><text>'tsho ba'i mi de dag ji ltar med par 'gyur ba de ltar gyis shig /gang gi phyir 'di ltar khyed cag dang / klu'i rgyal po nor rgyas dang / 'jog po la sogs pa shin du dgrar gyur pa ltar bdag cag dang lha rnams kyang de lta bu yin te/ khyed cag</text></item>
<item><p>15a5</p><section>mdo sde</section><text>gis bdag cag gi grogs bya ba de ni rigs pa yin no zhes smras so/ /de nas lha ma yin mgul phreng dang / lha ma yin gyi dbang po brtan pa dag gi tshig thos nas chos dang mi ldan pa'i klu rnams kyis bdag cag dang khyed cag phyogs 'thun pa yin</text></item>
<item><p>15a6</p><section>mdo sde</section><text>te/ de ltar bya'o zhes smras nas de dag ni rang gi gnas su dong ngo / /klu'i rgyal po khro bas gdungs pa rnams kyang gnas su dong nas/ gal te chu dpag tshad brgyar g.yo bar byed/ gal te dpag tshad nyis brgyar/ gal te dpag tshad</text></item>
<item><p>15a7</p><section>mdo sde</section><text>sum brgyar g.yo bar byed do/ /chu'i steng na ni sa 'dug ste/ gang gi tshe klu sdang ba rnams kyis chu g.yo bar byed pa de'i tshe chu g.yos pas sa g.yo bar byed la/ phyogs de'i chu'i tshad ji tsam du g.yo bar byed pa de tsam du sa g.yo bar byed de/ klu</text></item>
<item><p>15a8</p><section>mdo sde</section><text>sdang ba khro bas gdungs pa rnams kyi mthu ni de lta bu yin no/ /de dag bram ze rtog ge pa bstan bcos ngan pas bslus pa rnams kyis tshor nas 'di ltar lo legs par 'gyur ro/ /lo nyes par 'gyur ro/ /rgyal po la rung bar 'gyur ro/ /</text></item>
<item><p>15b1</p><section>mdo sde</section><text>rgyal po la mi rung bar 'gyur ro/ /mtshon gyis 'khrug par 'gyur ro/ /mtshon gyis 'khrugs pa med par 'gyur ro/ /char legs par 'bab par 'gyur ro/ /char legs par 'babs par mi 'gyur ro/ /ba lang dang bram ze 'phel bar</text></item>
<item><p>15b2</p><section>mdo sde</section><text>'gyur ro/ /ba lang dang bram ze 'grib par 'gyur ro zhes de ltar mi rtog ge pa dag mngon par rjod par byed de de ltar sa g.yo bar 'gyur ro/ /yang rgyu gzhan gyis sa g.yo bar byed pa la de ltar dge slong de thos pa las byung ba'i shes pas rtog par</text></item>
<item><p>15b3</p><section>mdo sde</section><text>byed de/ sems can rnams kyi dge ba dang mi dge ba'i dbang gis rlung sa 'dzin zhes bya ba g.yo bar byed do/ /de g.yos pas chu g.yo bar byed de/ chu g.yos pas kyang sa g.yo bar byed de/ dpag tshad lnga brgya 'am/ dpag tshad brgya 'am/</text></item>
<item><p>15b4</p><section>mdo sde</section><text>dpag tshad nyis brgya 'am/ dpag tshad sum brgya 'am/ dpag tshad bzhi brgya 'am/ de ltar tshad ji tsam du rlung g.yo bar byed pa'i tshad de tsam du chu g.yo bar byed la/ chu g.yo ba'i tshad kyis sa g.yo bar byed do/ /de la gang rlung dag g.yo ba na chu</text></item>
<item><p>15b5</p><section>mdo sde</section><text>g.yo bar byed/ chu g.yos pas sa g.yo bar byed pa'i rgyu ni gang rkyen ni gang gzhi ni gang yin snyam nas/ dge slong des thos pa las byung ba'i shes pa'am/ lha'i mig gis brtags na/ rlung gis chu 'dzin la/ chu la sa brten te/ rlung de dag</text></item>
<item><p>15b6</p><section>mdo sde</section><text>g.yos na chu g.yo bar 'gyur/ de dag g.yos pas sa g.yo bar 'gyur ro snyam nas de ltar rgyu des na sa g.yo bar 'gyur ro/ /sa g.yo ba de yang dge slong des rnam pa gnyis su mthong ste/ gal te dge ba'i las kyi dbang gis g.yo na ni de dge bar</text></item>
<item><p>15b7</p><section>mdo sde</section><text>'gyur te/ sems can rnams kyi bde ba dang lo legs pa yin no/ /gal te mi dge ba'i dbang gis g.yo na ni las kyi mtha' spyad cing gang byas pa'i sems can rnams kyi de mi dge bar 'gyur ro/ /dge ba dang mi dge ba la rag las pa thams</text></item>
<item><p>15b8</p><section>mdo sde</section><text>cad ni rgyu med pa ma yin/ 'dod rgyal las byung ba ma yin/ byed pa pos gnas su byas pa ma yin te/ rgyu dang 'thun par 'bras bu 'byung ngo / /'bras bu mngon par mi shes pa'i rtog ge pa dag na re/ 'di ltar dbang po'i phyogs dag sa</text></item>
<item><p>16a1</p><section>mdo sde</section><text>g.yo'o/ /rlung gi phyogs dag sa g.yo'o/ /chu lha'i phyogs dag sa g.yo ste/ lo legs par 'gyur ro/ /lo nyes par 'gyur ro/ /rgyal po la rung bar 'gyur ro/ /rgyal po la mi rung bar 'gyur ro/ /char legs par</text></item>
<item><p>16a2</p><section>mdo sde</section><text>'bab par 'gyur ro/ /char legs par 'bab par mi 'gyur ro/ /mtshon gyis 'khrug par 'gyur ro/ /mtshon gyis 'khrug pa med par 'gyur ro/ /ba lang dang bram ze 'phel bar 'gyur ro/ /ba lang dang bram ze 'grib par 'gyur ro zhes de ltar</text></item>
<item><p>16a3</p><section>mdo sde</section><text>rtog ge pa dag rtog par byed do/ /de yang gcig cig yin te/ gal te 'dod rgyal ba brgya snyed yod pa de dag gi nang na 'di ltar 'du shes pa 'di kho na nyid gcig yin no zhes de dag rjod par byed do/ /de nas gzhan yang dge slong las kyi 'bras bu</text></item>
<item><p>16a4</p><section>mdo sde</section><text>rnam par smin pa shes pa de lha ma yin mgul phreng dang / lha ma yin gyi dbang po brtan pa dang / klu'i rgyal po chos dang mi ldan pa rab 'joms la sogs pa 'jig rten la phan par mi byed pa shes nas/ gnyen po chos dang ldan pa la rjes su sems</text></item>
<item><p>16a5</p><section>mdo sde</section><text>par byed de/ kye ma klu sdang ba de dag dang lha ma yin sdig can 'jig rten la mi phan par byed pa de dag ji ltar pham par 'gyur snyam nas des thos pa las byung ba'i shes pas brtags na/ 'di ltar gal te 'dzam bu'i gling du chos dang ldan zhing chos kyi rjes</text></item>
<item><p>16a6</p><section>mdo sde</section><text>su 'jug pa'i mi dge sbyong du 'dzin pa dang / bram zer 'dzin pa dang / rigs kyi rgan rabs la gus par byed pa'i rgyal po dang blon po chen po 'byung na/ sa bla'i gnod sbyin de dag mthu che bar 'gyur te/ de dag gi klu dang / lha ma yin sdig can sa'i 'og</text></item>
<item><p>16a7</p><section>mdo sde</section><text>na gnas pa de dag g.yos par mthong nas chos dang ldan zhing chos kyi rjes su 'jug pa'i sa bla'i gnod sbyin de dag gis bar snang la rgyu ba'i gnod sbyin rnams dang / klu'i rgyal po 'jog po dang / nor rgyas kyi bu la sogs pa la yang snga ma bzhin bsnyad do/ /</text></item>
<item><p>16a8</p><section>mdo sde</section><text>de nas sa bla'i gnod sbyin de dag las thos nas bar snang la spyod pa'i gnod sbyin rdzu 'phrul che zhing mthu che bar 'gyur te/ rgyal chen bzhi'i lha kun du rgyu ba rnams la sbran pa'i phyir khro ba'i shugs kyis kha rlangs dag par snang la 'byung zhing 'ong la/</text></item>
<item><p>16b1</p><section>mdo sde</section><text>'di ltar lha dag klu sdang ba rnams dang / lha ma yin sdig can rnams mi chos dang ldan zhing chos kyi rjes su 'jug pa rnams ma rung bar bya ba'i phyir 'jug par byed do zhes bsnyad do/ /gnod sbyin gyi kha rlangs byung ba de rtog ge pa bstan bcos ngan pa la</text></item>
<item><p>16b2</p><section>mdo sde</section><text>sems rnam par rmongs pa dag gis mthong nas/ 'di ltar gshin rje'i bu brgya rtsa gcig gi nang na gshin rje'i bu du ba 'jug rings 'byung ngo zhes brjod de/ gnod sbyin mthu rab tu chen po brgya rtsa gcig gyen du 'gro ba snang ba mi snang ba gang yin pa de</text></item>
<item><p>16b3</p><section>mdo sde</section><text>dag la rtog ge pa dag na re 'di ltar 'di ni gshin rje'i bu brgya rtsa gcig gi nang na mjug rings 'byung ngo zhes gzhan du yongs su rtog cing lo legs par 'gyur ro/ /lo nyes par 'gyur ro/ /rgyal po la rung bar 'gyur ro/ /rgyal po la mi rung bar</text></item>
<item><p>16b4</p><section>mdo sde</section><text>'gyur ro/ /mtshon gyis 'khrug par 'gyur ro/ /mtshon gyis 'khrug pa med par 'gyur ro/ /ba lang dang bram ze 'phel bar 'gyur ro/ /ba lang dang bram ze 'grib par 'gyur ro/ /char legs par 'bab par 'gyur ro/ /char legs par 'bab</text></item>
<item><p>16b5</p><section>mdo sde</section><text>par mi 'gyur ro/ /yul mi che ge mo zhig la gnod par 'gyur ro/ /yul gyi mi che ge mo zhig la gnod par mi 'gyur ro zhes de dag log par rtog par byed pa mthong ngo / /de nas yang dge slong las kyi 'bras bu rnam par smin pa shes pa de/ klu rnams dang /</text></item>
<item><p>16b6</p><section>mdo sde</section><text>lha ma yin sdig can g.yos pa rnams la rtog par byed de/ des thos pa las byung ba'i shes pas 'di ltar gnod sbyin rdzu 'phrul che zhing mthu che ba rnams lha kun du rgyu ba rnams la sgrogs par byed pa sngar bstan pa ji lta ba bzhin mthong ste/ kun du</text></item>
<item><p>16b7</p><section>mdo sde</section><text>rgyu ba rgyal chen bzhi pa de rnams kyis kyang 'di ltar lha ma yin gyi phyogs ni 'grib bo/ /bdag cag gi lha'i phyogs kyi stobs ni rab tu che'o/ /'dzam bu'i gling ni chos dang ldan zhing chos kyi rjes su 'jug pa'i mi mar 'dzin pa dang / phar 'dzin pa dang /</text></item>
<item><p>16b8</p><section>mdo sde</section><text>dge sbyong du 'dzin pa dang / bram zer 'dzin pa dang / sdom pa blangs pa dang / rigs kyi rgan rabs la gus par byed pa dag yod pas klu sdang ba dang / lha ma yin sdig can rnams las bdag cag rgyal bar 'gyur gyis ma 'jigs shig ma 'jigs</text></item>
<item><p>17a1</p><section>mdo sde</section><text>shig ces sgrogs par byed do/ /gnod sbyin rdzu 'phrul che zhing mthu che ba de dag lha kun tu rgyu ba de dag la tshig de thos nas/ lha ma yin du gtogs pa la shin tu khro yang khro la rab tu dga' ba rnams klu'i rgyal po chos dang ldan zhing chos</text></item>
<item><p>17a2</p><section>mdo sde</section><text>kyi rjes su 'jug pa 'jog po dang / nor rgyas kyi bu la sogs pa la de dag thams cad snga ma bzhin du bsnyad do/ /lus thams cad rab tu 'bar ba dag gal te nyin par 'ong na de'i tshe nyi ma'i 'od zer rnams zil gyis mnan nas mi mngon no/ /de nas</text></item>
<item><p>17a3</p><section>mdo sde</section><text>lus thams cad rab tu 'bar ba dag klu chos dang ldan zhing chos kyi rjes su 'jug pa rnams la sbran pa'i phyir mtshan mo rgya mtsho'i nang du 'ong na de dag thams cad skye bo kun gyis mthong bar 'gyur la/ de mthong nas rtog ge pa rnams skar mda' ltung bar</text></item>
<item><p>17a4</p><section>mdo sde</section><text>sems te/ 'di ltar skar mda' ltung bas lo legs par 'gyur ro/ /lo nyes par 'gyur ro/ /rgyal po la rung bar 'gyur ro/ /rgyal po la mi rung bar 'gyur ro/ /mtshon gyis 'khrug par 'gyur ro/ /mtshon gyis 'khrugs pa med</text></item>
<item><p>17a5</p><section>mdo sde</section><text>par 'gyur ro/ /mi ngas 'byung bar 'gyur ro/ /mi ngas 'byung bar mi 'gyur ro/ /ba lang dang bram ze dag 'phel bar 'gyur ro/ /ba lang dang bram ze dag 'grib par 'gyur ro zhes de ltar las mngon par mi shes pa dag 'thun par yongs su</text></item>
<item><p>17a6</p><section>mdo sde</section><text>rtog par byed do/ /de nas yang dge slong de skar mda' ltung ba la rtog par byed de/ des thos pa las byung ba'i shes pas rgyu gzhan gyis skar mda' ltung ba ji ltar ltung ba mthong ste/ lha rnams kyi gzhal med khang mgyogs par nam mkha'</text></item>
<item><p>17a7</p><section>mdo sde</section><text>la 'gro la/ gzhal med khang phan tshun 'gro ba gang yin pa de dag 'drud pa las me 'byung ba gang yin pa de dag la rtog ge pa dag na re/ 'di ltar skar mda' rab tu ltung ba las lo legs par 'gyur ro/ /lo nyes par 'gyur ro/ /rgyal</text></item>
<item><p>17a8</p><section>mdo sde</section><text>po la rung bar 'gyur ro/ /rgyal po la mi rung bar 'gyur ro/ /bde bar 'gyur ro/ /mi bde bar 'gyur ro/ /ba lang dang bram ze 'phel bar 'gyur ro/ /ba lang dang bram ze 'grib par 'gyur ro zhes de ltar rtog ge pa las kyi 'bras bu</text></item>
<item><p>17b1</p><section>mdo sde</section><text>mngon par mi shes pa dag 'jig rten pa'i mtshan ma'i ltas ston par byed do/ /de ci'i phyir zhe na/ de ltar las kyi 'bras bu rnam par smin pa phra mo so sor shes pa gang yin pa ni lha dang bcas pa dang / bdud dang bcas pa dang / tshangs</text></item>
<item><p>17b2</p><section>mdo sde</section><text>pa dang bcas pa dang / dge sbyong dang bram zer bcas pa'i skye dgu dang / lha dang mi dang / lha ma yin rnams kyi nang na de med de/ 'di ltar bdag cag gi chos 'dul ba la sems pa de dge ba bcu'i las kyi lam gtso bor byed pa yin no/ /</text></item>
<item><p>17b3</p><section>mdo sde</section><text>de nas yang dge slong las kyi 'bras bu rnam par smin pa shes pa de so sor rtog par byed de/ kye ma bar snang la rgyu ba'i gnod sbyin mthu bo che rnams kun tu rgyu ba'i lha rnams kyi drung dang / rgya mtsho na gnas pa'i klu chos dang ldan pa rnams kyi</text></item>
<item><p>17b4</p><section>mdo sde</section><text>drung du ji ltar 'gro snyam nas/ des thos pa las byung ba'i shes pas brtags na/ bar snang la rgyu ba'i gnod sbyin rab tu 'bar ba rnams rgya mtshor zhugs te/ klu'i rgyal po chos dang ldan pa nor rgyas kyi bu dang / 'jog po la sogs</text></item>
<item><p>17b5</p><section>mdo sde</section><text>pa la 'di ltar lha ma yin mgul phreng dang / lha ma yin gyi dbang po brtan pa de dag mtsho kun mthong du bdag nyid la lta bar byed do zhes snga ma bzhin bar snang la rgyu ba'i gnod sbyin rnams la thos nas klu'i rgyal po longs spyod ldan la gnas pa nor</text></item>
<item><p>17b6</p><section>mdo sde</section><text>rgyas kyi bu dang / 'jog po la sogs pas bar snang la rgyu ba'i klu rnams la 'di ltar bdag gis chos dang mi ldan pa'i klu de dag mthus phyir bzlog cing bskrad de/ chad pas kyang bcad nas/ 'dzam bu'i gling na chos dang ldan pa rnams kyi</text></item>
<item><p>17b7</p><section>mdo sde</section><text>lo legs par bya ba dang / char dbab pa dang / rlung gis gnod pa med par bya ba dang / 'dzam bu'i gling du 'bras sA lu dang / nas dang / bza' ba dag 'byung bar bya ba dang / chos dang ldan zhing chos kyi rjes su 'jug pa'i mi rnams kyi</text></item>
<item><p>17b8</p><section>mdo sde</section><text>grogs bya'o zhes bsnyad do/ /klu de dag la de skad bsnyad nas sa bla'i gnod sbyin rnams klu chos dang mi ldan pa dag ga la ba der g.yul 'gyed pa'i phyir dong ste/ klu'i rgyal po rab 'jom dang / klu'i rgyal po bsgyings pa la sogs pa la/</text></item>
<item><p>18a1</p><section>mdo sde</section><text>'di ltar khyed ni chos dang mi ldan zhing chos kyi rjes su mi 'jug pa yin la/ nged ni chos dang ldan zhing chos kyi rjes su 'jug pa yin te/ de ltar khyed cag dang nged cag mi mthun par gyur cing 'gran zlar gyur pas nged cag ni khyed</text></item>
<item><p>18a2</p><section>mdo sde</section><text>cag la brdeg pa'i phyir 'dir 'ongs so zhes smras so/ /de thos nas klu'i rgyal po rab 'joms dang / bsgyings pa la sogs pa de dag g.yul 'gyed du lhags te de dag phan tshun glog gi char mang po byung ba na/ de gang gi tshe mar 'dzin pa dang /</text></item>
<item><p>18a3</p><section>mdo sde</section><text>phar 'dzin pa dang / dge sbyong du 'dzin pa dang / bram zer 'dzin pa'i skye dgu 'byung ba de'i tshe/ klu'i rgyal po nor rgyas kyi bu dang / 'jog po la sogs pa rgyal bar 'gyur la/ klu'i rgyal po rab 'joms la sogs pa pham par 'gyur te/</text></item>
<item><p>18a4</p><section>mdo sde</section><text>de ltar 'dzam bu'i gling du char legs par 'bab par 'gyur zhing des na lo legs par 'gyur ro/ /de'i tshe rtog ge pa dag na re 'di ni rgyu skar gyi yon tan yin no/ /'di ni gza'i yon tan yin no/ /'di ni ltas kyi yon tan yin no zhes brjod</text></item>
<item><p>18a5</p><section>mdo sde</section><text>de char legs par 'bab pa gang dus dus su 'bab pas char dus dang mthun par rab tu 'bab ste/ ba lang dang bram ze dag kyang de'i 'bras bu yin gyi gzhan gyi ni ma yin no zhe'o/ /gang gi tshe mar mi 'dzin pa dang / phar mi 'dzin pa dang / dge sbyong</text></item>
<item><p>18a6</p><section>mdo sde</section><text>du mi 'dzin pa dang / bram zer mi 'dzin pa dang / chos dang mi ldan zhing chos kyi rjes su mi 'jug pa'i skye dgu dag 'byung ba de'i tshe/ klu'i rgyal po chos dang ldan pa nor rgyas kyi bu la sogs pa pham par 'gyur la/ klu'i rgyal po rab 'joms</text></item>
<item><p>18a7</p><section>mdo sde</section><text>dang / klu'i rgyal po bsgyings pa la sogs pa rgyal bar 'gyur te/ lo nyes 'byung bar byed/ char 'bab mi mkhas par byed/ char drag rnams kyis lo tog ma rung bar byed/ than pa 'byung bar byed pa dang / bram ze rtog ge pa dag gzhan du</text></item>
<item><p>18a8</p><section>mdo sde</section><text>sgyur bar byed de/ 'di ltar 'di ni rgyu skar gyi nyes pa yin no/ /'di ni gza'i nyes pa yin no/ /'di ni dus kyi nyes pa yin no/ /'di ni ltas kyi nyes pa yin no zhes de ltar rtog ge pa las kyi 'bras bu mngon par mi shes pa dag 'di ltar</text></item>
<item><p>18b1</p><section>mdo sde</section><text>gzhan du sgyur yang de kho na mi mthong ngo / /de ci'i phyir zhe na/ de ni nga'i nyan thos sam/ nga'i chos 'dul ba 'di thos nas las kyi 'bras bu rnam par smin pa so sor shes pa gtso bor byed pa 'am/ 'bras bu so sor shes pa ma gtogs</text></item>
<item><p>18b2</p><section>mdo sde</section><text>par lha dang bcas pa'i 'jig rten dang / tshangs pa dang bcas pa dang / dge sbyong dang bram zer bcas pa'i skye dgu dang / lha dang mi dang lha ma yin rnams kyi yul gyi 'jug pa ma yin te/ gzhan ma yin par mthong ngo / /de nas yang dge slong</text></item>
<item><p>18b3</p><section>mdo sde</section><text>las kyi 'bras bu rnam par smin pa shes pa de lha ma yin gyi sa la rtog par byed de/ gang gi tshe gang du klu chos dang mi ldan zhing chos kyi rjes su mi 'jug pa rnams klu chos dang ldan pa rnams kyis pham par byas pa de'i tshe/ lha ma yin mgul phreng</text></item>
<item><p>18b4</p><section>mdo sde</section><text>dag gis shes par 'gyur te/ lha ma yin mgul phreng dag dang / lha ma yin skar phreng gi grong khyer na gnas pa dang / gzhan tshal dang nags tshal na gnas pa de dag thams cad yi mug cing byin nyams la bzhin ngo tsha nas khyim du phyir lhags</text></item>
<item><p>18b5</p><section>mdo sde</section><text>te/ kye e ma lha ma yin bdag cag rnams kyis lha rnams thub par ma nus la byin nyams so/ /gang gi tshe bdag cag gis lha rnams pham par byed nus zhig gu zhes de skad smras nas/ lha ma yin mgul phreng dag gis sgra gcan la/ lha ma yin gyi</text></item>
<item><p>18b6</p><section>mdo sde</section><text>dbang po 'di ltar slad kyis yun mi ring bar bdag cag gis lha rnams pham par bgyid par rngo thogs gis nan tan mdzad du gsol zhes smras pa dang / de skad thos nas/ lha ma yin gyi dbang po sgra gcan gyis lha ma yin mgul phreng dang / lha ma yin gyi dbang po</text></item>
<item><p>18b7</p><section>mdo sde</section><text>brtan pa dag la 'di ltar ngas yun mi ring bar lha dag dbang po dang bcas te/ thub par bya yis snying las chung ngur 'khod cig ces smras so/ /sgra gcan las lha ma yin mgul phreng dag gis de skad thos nas/ de nas yid rab tu dga' ste/ rang gi gnas su</text></item>
<item><p>18b8</p><section>mdo sde</section><text>zhugs so/ /de nas yang dge slong las kyi 'bras bu rnam par smin pa shes pa des lha ma yin gyi grong khyer skar phreng zhes bya ba la brtags nas/ phyi rol la yang so sor rtog par byed de/ mgul phreng zhes bya ba dag gis gzhan phyi rol gyi tshal dang /</text></item>
<item><p>19a1</p><section>mdo sde</section><text>nags tshal rnam pa du yod snyam nas/ des thos pa las byung ba'i shes pas brtags na/ lha ma yin gzhan mgul phreng zhes bya ba dag gi tshal dang / bya rnams dang / nags tshal dang / nye ba'i tshal dang / lteng ka dang / 'bab chu'i dngo dang /</text></item>
<item><p>19a2</p><section>mdo sde</section><text>pad ma'i rdzing rnams kyis dpag tshad khri phrag sum stong du gang ba/ bya ngang pa dang / ka ran da ba dang / ngur pa dag gis mdzes par byas shing nye bar brgyan la kun du sdug par byas pa/ kun nas nyams dga' ba/ spro zhing rab tu dga' la/ rtag tu mang ba ji</text></item>
<item><p>19a3</p><section>mdo sde</section><text>ltar 'dug pa mthong ste/ de na tshal chen po bdun yod pa la 'di lta ste/ gser gyi 'og phag sprin dang / rtag tu nyams dga' dang / bskyed mos tshal dga' dang / 'bras bu rtag tu mdzes dang / rlung bde dang / tin di kun dga' dang / spras pa ste/</text></item>
<item><p>19a4</p><section>mdo sde</section><text>de dag ni lha ma yin mgul phreng dag gi skye bo gnas pa'i tshal chen po dag yin no/ /sa de dag kyang lha ma yin rtag tu dga' ba rnams kyis gang ba yin te/ lha ma yin las kyi 'bras bu la spyod pa rnams gnas par mthong ngo / /de nas yang dge slong las kyi</text></item>
<item><p>19a5</p><section>mdo sde</section><text>'bras bu rnam par smin pa shes pa de lha ma yin mgul phreng dag gi las kyi 'bras bu rnam par smin pa la rtog par byed de/ mgul phreng dag las gang gis der skye bar 'gyur snyam nas/ des thos pa las byung ba'i shes pas brtags na/ phyi rol pa gang gis</text></item>
<item><p>19a6</p><section>mdo sde</section><text>gtan pa dang bcas pa/ sdig pa dang bcas pa/ skyon dang bcas pas mchod sbyin byas shing bza' ba dang / bca' ba rab tu mang po dag bshams nas/ tshul khrims dang ldan pa la ma byin/ sems kyis ma bsgoms pa'i sbyin pa ngan pa sbyin pa de</text></item>
<item><p>19a7</p><section>mdo sde</section><text>byin pa de ni lus dang bral nas ngan 'gro log par ltung ba dud 'gro'i 'gro ba lha ma yin mgul phreng rnams kyi nang du skye bar 'gyur la/ sbyin pa tha ma dang / 'bring dang / mchog rnams kyis bde ba tha ma dang / 'bring dang / mchog myong bar 'gyur te/ rgyu</text></item>
<item><p>19a8</p><section>mdo sde</section><text>dang mthun par 'bras bu 'byung bar 'gyur ba mthong ngo / /de nas yang dge slong las kyi 'bras bu rnam par smin pa shes pa de lha ma yin gyi dbang po brtan pa'i las kyi 'bras bu rnam par smin pa la rtog par byed de/ las kyi 'bras bu rnam par smin pa gang</text></item>
<item><p>19b1</p><section>mdo sde</section><text>gis brtan pa dag lha ma yin rnams kyi rgyal srid byed snyam nas des thos pa las byung ba'i shes pas brtags na/ 'di ltar mir gyur pa/ rkun ma gzhan gyi nor rdzas kyis 'tsho ba/ sems pa dang bral ba'i sems kyis phyi rol pa'i 'dod chags dang bral</text></item>
<item><p>19b2</p><section>mdo sde</section><text>ba gcig la zas kyis tshim par byin pa'i las des lha ma yin rnams kyi rgyal srid byed pa mthong ngo / /de nas yang dge slong de lha ma yin mgul phreng zhes bya ba'i tshe la rtog par byed de/ lha ma yin mgul phreng gi tshe'i tshad ji srid du thub snyam nas/</text></item>
<item><p>19b3</p><section>mdo sde</section><text>des thos pa las byung ba'i shes pa 'am/ lha'i mig gis brtags na/ mi rnams kyi lo drug brgya gang yin pa de dag ni lha ma yin mgul phreng rnams kyis nyin zhag gcig la grangs rtsis pa de'i lo drug stong thub ste/ dus ma yin par 'chi ba ni yod do/ /</text></item>
<item><p>19b4</p><section>mdo sde</section><text>legs par byas pa dang / nyes par byas pa'i las kyi 'bras bu ni las thams cad la rag las pa yin no/ /des dud 'gro'i 'gro bar bsdus pa lha ma yin gnyis pa dag gi sa la brtags na/ chos la chos kyi rjes su lta zhing gnas so/ /sems</text></item>
<item><p>19b5</p><section>mdo sde</section><text>can 'khor bar gtogs pa thams cad ni chos la rten pa/ chos kyi 'gro ba chos skyob pa yin te/ legs par byas pas lha dang mi rnams kyi nang du skye la/ nyes par byas pas sems can dmyal ba dang / yi dgas dang / dud 'gro rnams kyi nang du skye</text></item>
<item><p>19b6</p><section>mdo sde</section><text>bar 'gyur ro/ /de nas yang dge slong las kyi 'bras bu rnam par smin pa shes pa de rtog par byed de/ ji ltar na lha kun du rgyu ba rnams gnod sbyin rdzu 'phrul chen po rnams las thos nas/ ci zhig byed cig gu snyam nas/ des thos pa las byung</text></item>
<item><p>19b7</p><section>mdo sde</section><text>ba'i shes pas brtags na/ 'di ltar lha kun du rgyu ba rnams rgyal chen bzhi dang lha phreng thogs rnams la 'di ltar lha ma yin chos dang mi ldan zhing chos kyi rjes su mi 'jug pa rnams kyis klu rnams la 'di ltar chos dang ldan zhing chos kyi rjes su</text></item>
<item><p>19b8</p><section>mdo sde</section><text>'jug pa'i mi rgyu gang gis 'chi ba'i dus byas nas/ lha rnams kyi nang du skye bar 'gyur ba rnams la bar chad bya bar 'bod cig /de dag sbyin pa dang / tshul khrims dang / shes pa thams cad kyang kha zas la rag las pa yin la/ de dag kyang kha</text></item>
<item><p>20a1</p><section>mdo sde</section><text>zas la rten pa yin pas/ 'dzam bu'i gling du khyed deng la/ lo tog thams cad dbrog pa dang / 'bru thams cad ma rung bar bya ba'i char phob shig ces rab tu gzeng stod par byed pa de dag bdag cag la bsnyad do/ /chos dang ldan zhing</text></item>
<item><p>20a2</p><section>mdo sde</section><text>chos kyi rjes su 'jug pa bar snang la rgyu ba'i gnod sbyin gang yin pa de rnams kyis kyang de dag bdag cag la bsnyad la/ bdag cag gis kyang khyed cag la bsnyad pa lags so/ /khyed cag gis kyang nye ba na gnas pa'i lha gang yod pa de dag la</text></item>
<item><p>20a3</p><section>mdo sde</section><text>bsnyad cing / lag na yol go thogs pa rnams kyis kyang pi bang can gsum pa rnams la/ pi bang can gsum pa rnams kyis kyang rtag tu myos pa rnams la bsnyad de/ de ltar rgyal chen bzhi pa rnams kyis chos dang mi mthun pa 'di rgya</text></item>
<item><p>20a4</p><section>mdo sde</section><text>cher bsnyad do/ /so so'i bye brag ji lta bu yin pa rgyal chen bzhi pa de rnams kyis kyang grong khyer chen po blta na sdug na lha'i mdun sa chos bzang dag gi 'dod pa'i yon tan lnga 'byor par gyur pa'i lha rnams kyi dbang po kau shi ka la snga ma bzhin rgya cher</text></item>
<item><p>20a5</p><section>mdo sde</section><text>bsnyad do/ /de nas lha rnams kyi dbang po kau shi kas 'jig rten skyong ba rnams la bsgo ba/ 'jig rten skyong ba dag 'dzam bu'i gling na ci sangs rgyas dkon mchog la dad dam/ chos dkon mchog la dad dam/ dge 'dun dkon mchog la dad</text></item>
<item><p>20a6</p><section>mdo sde</section><text>dam/ dge sbyong du 'dzin tam/ bram zer 'dzin tam/ byas pa gzo 'am/ byas pa la phan 'dogs sam/ drang ba yin nam/ drang ba'i rang bzhin can yin nam/ mar 'dzin tam/ phar 'dzin tam/ rigs kyi rgan rabs la gus par byed</text></item>
<item><p>20a7</p><section>mdo sde</section><text>dam/ tshes grangs kyi smyung ba la nye bar gnas sam/ g.yo thabs dang tshul 'chos pa la ma chags sam/ gzhal lugs la g.yo byed cing mi slu 'am/ phan tshun gnod pa dag byed dam mi byed/ 'dzam bu'i gling du deng la rtogs shig</text></item>
<item><p>20a8</p><section>mdo sde</section><text>ces bsgo ba dang / lha de ltar 'tshal lo zhes smras nas/ 'jig rten skyong ba dag mi rnams la phan par bya ba'i phyir 'dzam bu'i gling ga la ba der dong ste/ yul nas yul/ ljongs nas ljongs/ grong rdal nas grong rdal/ grong nas grong /</text></item>
<item><p>20b1</p><section>mdo sde</section><text>grong khyer nas grong khyer/ tshong rdal nas tshong rdal du de dag rtog par byed de/ 'dzam bu'i gling na chos dang ldan zhing chos kyi rjes su 'jug pa'i mi dag gang gnas pa 'dzam bu'i gling 'di thams cad la snga ma bzhin so sor rtog par byed do/ /'jig rten</text></item>
<item><p>20b2</p><section>mdo sde</section><text>skyong ba bzhi po de dag gal te/ chos dang ldan zhing chos kyi rjes su 'jug pa'i skye dgu dag mthong na de ltar rgya mtsho'i nang du zhugs nas longs spyod ldan na gnas pa'i klu nor rgyas kyi bu dang / 'jog po la sogs pa la klu dag ma 'jigs shig /</text></item>
<item><p>20b3</p><section>mdo sde</section><text>grogs po dag ma 'jigs shig /dam pa'i chos kyi phyogs ni 'phel lo/ /bdud kyi phyogs ni 'grib bo/ /mun nag mi gsal ba'i phyogs ni sel lo/ /bdud kyi phyogs ni srabs so/ /chos dang ldan zhing chos kyi rjes su 'jug pa'i lha dang mi</text></item>
<item><p>20b4</p><section>mdo sde</section><text>dang klu rnams rab tu dga'o/ /chos kyi rnga ni kun du brdungs so/ /chos kyi dbyangs rab tu len du bcug ste/ lha'i phyogs ni 'phel lo/ /bdud kyi phyogs ni 'grib bo/ /klu dang lha ma yin chos dang mi ldan pa rnams ni 'grib cing 'dug go zhes bsnyad</text></item>
<item><p>20b5</p><section>mdo sde</section><text>do/ /de thos nas klu nor rgyas kyi bu dang / 'jog po la sogs pa dga' bar gyur pa rnams kyis 'jig rten skyong ba mgu ba dag la 'di skad ces lha dag bdag cag rab tu dga' ste/ bdag cag dang mi'i 'jig rten na mi rnams la klu dang lha ma yin chos</text></item>
<item><p>20b6</p><section>mdo sde</section><text>dang mi ldan pa rnams kyis bar chad bya bar mi nus te/ rab tu dga' zhing mchis so zhes de skad lha rnams kyi dbang po brgya byin la gsol cig ces smras pa dang / de skad thos nas klu rnams kyi drung nas/ 'jig rten skyong ba dag lha rnams kyi dbang po</text></item>
<item><p>20b7</p><section>mdo sde</section><text>brgya byin ga la ba der dong ste/ snga ma bzhin de skad bsnyad pa dang / de nas lha rnams kyi dbang po brgya byin yid rab tu dga' nas/ /'di ltar tshigs su bcad de smras pa/ thub pa de nyid gzigs pa yis/ /khyed la lam btod 'di gsungs la/ /</text></item>
<item><p>20b8</p><section>mdo sde</section><text>mi gang rab tu gnas pa ni/ /lha yi 'dun sar 'gro bar 'gyur/ /sems can rnams la bden dang de bzhin du/ /sbyin dang byams pa srung zhing tshig snyan smra/ /yang dag lta dang dri ma bral ba'i yid/ /sangs rgyas kyis ni mtho ris lam du gsungs/ /</text></item>
<item><p>21a1</p><section>mdo sde</section><text>dkar po'i chos dang yang dag ldan/ /dkar po'i sems la rten pa rnams/ /snang las snang ba'i me tog dang / /sgron las sgron ma gzhan 'byung ltar/ /snang las snang ba'i mchog 'byung zhing / /bde las shin du bde</text></item>
<item><p>21a2</p><section>mdo sde</section><text>bar 'gro/ /de bas skyes bu sgron ma mchog /ngam grog tu ni ltung mi 'gyur/ /rtag tu nor bu dri med ltar/ /rtag tu gang zhig sems dag pa/ /de ni zhi ste nga med brtan/ /lha rnams kyi ni nang du 'gro/ /bsam gtan tshul khrims ting</text></item>
<item><p>21a3</p><section>mdo sde</section><text>'dzin dag /gang gi sems la shin du bsgoms/ /brtan po de ni gser 'dra ste/ /lha rnams kyi ni nang du 'gro/ /srog gcod pa dag spangs pa dang / /sems can kun la snying rje mchog /brtse ldan drang po zhi ba dag /lha rnams</text></item>
<item><p>21a4</p><section>mdo sde</section><text>kyi ni nang du 'gro/ /'jig rten kun la tshig 'jam zhing / /zhe sdang las ni rnam spangs la/ /sdig pa'i chos kyis ma gos pa/ /lha rnams kyi ni nang du 'gro/ /gang la rtswa dang gser mnyam zhing / /gang gis 'dod pa dug lta bu/ /'dod</text></item>
<item><p>21a5</p><section>mdo sde</section><text>pa spangs pa'i brten po de/ /lha rnams kyi ni nang du 'gro/ /'dod chags rgyu ste yid 'ong ba'i/ /yul gyis ma drangs gang yin pa/ /de ni 'jigs pa'i dgon las rgal/ /lha rnams kyi ni nang du 'gro/ /grogs po gnyen bshes rtsa lag</text></item>
<item><p>21a6</p><section>mdo sde</section><text>dang / /phan tshun mi mthun gyur pa la/ /gang zhig shin du sdums byed pa/ /lha rnams kyi ni nang du 'gro/ /'dod pa'i 'dam las drangs shing skyon bsal ba/ /sems can kun la rtag tu bde 'dod gang / /de ni dri med zhi ba yid grol zhing / /de ltar</text></item>
<item><p>21a7</p><section>mdo sde</section><text>bdud kyi stobs ni 'joms par byed/ /gang zhig dbang la blo gnas shing / /blo yi dbang du mi 'gro gang / /de ni dgra las rnam rgyal te/ /lha rnams kyi ni nang du 'gro/ /lus kyi las mtha' dge ba dag /sdig las bral ba bde ldan gang / /</text></item>
<item><p>21a8</p><section>mdo sde</section><text>de ni 'dod spangs bsam gtan pa/ /lha rnams kyi ni nang du 'gro/ /sdig pa'i grogs po rnam spangs shing / /sred pa'i zhags las rnam grol ba/ /bud med zhags pas ma bcings pa/ /lha rnams kyi ni nang du 'gro/ /gang dag chos la rab 'bad</text></item>
<item><p>21b1</p><section>mdo sde</section><text>cing / /sbyin dang tshul khrims ting 'dzin ldan/ /blo gros brtan zhing rtag brtson pa/ /lha rnams kyi ni nang du 'gro/ /ral gris zhags pa bcad pa ltar/ /gang gis 'ching ba bcad pa de/ /rang dbang zhags pa bcad pa yin/ /lha rnams</text></item>
<item><p>21b2</p><section>mdo sde</section><text>kyi ni nang du 'gro/ /'dod pa'i dri mas ma gos brkam pa med/ /skyon dag spangs shing bcom ste sred dang bral/ /nyes med dri bral sems can brtan pa de/ /rang gi 'bras bu la spyod mtho ris 'gro/ /sems can mir ni gyur pa gang / /legs par byas</text></item>
<item><p>21b3</p><section>mdo sde</section><text>pa mang spyad pa/ las kyi rnam smin de yis su/ /lha yi 'jig rten rab tu 'gengs/ /mi yi mthu yis lha 'byung la/ /lha yi mthu yis mi 'byung ste/ /phan tshun mthus 'byung 'di dag ni/ /dam pa'i chos kyi lam du gnas/ /lha yi bde 'gro mi</text></item>
<item><p>21b4</p><section>mdo sde</section><text>yin la/ /mi yi bde 'gro lha yin te/ /ngan song gsum gyi sa dag ni/ /dge ba'i las rnams spangs pa yin/ /de ni khyed yin rtag tu brtson/ /legs par mthong ba mchog yin te/ /rtag tu chos spel byed pa gang / /lha mchog rnams ni rab tu</text></item>
<item><p>21b5</p><section>mdo sde</section><text>'bod/ /bde ba thams cad chos la las/ /mya ngan 'das pa chos la las/ /gnyid log rnams la chos ston cig /'gro ba mchog ni chos yin no/ /de skad ces bsgo nas lha rnams kyi dbang po brgya byin 'jig rten skyong ba de dag la yang 'di skad du</text></item>
<item><p>21b6</p><section>mdo sde</section><text>mi rnams yongs su bsrung ba'i phyir dang / chos rnams 'phel bar bya ba'i phyir 'bod cig ces bsgo'o/ /de nas yang dge slong las kyi 'bras bu rnam par smin pa shes pa des lha rnams kyi sems kyi rtog pa rig nas nang gi chos la chos kyi rjes su lta zhing</text></item>
<item><p>21b7</p><section>mdo sde</section><text>gnas so/ /de nas yang dge slong las kyi 'bras bu rnam par smin pa shes pa des lha ma yin rnams kyi sa gnyis pa la brtags nas/ /sa gsum pa la rtog par byed de/ lha ma yin rnams kyi sa gsum pa'i rnam pa ji lta bu yin snyam nas/ des</text></item>
<item><p>21b8</p><section>mdo sde</section><text>thos pa las byung ba'i shes pas brtags na/ sa gzhi gsum pa gang yin pa ni dpag tshad nyi khri chig stong yod do/ /sa gzhi de yang gnas bzang po zhes bya ste/ tshal dang / nags tshal dang / lteng ka dang / 'bab chu dang / skye bo 'thun pa sna</text></item>
<item><p>22a1</p><section>mdo sde</section><text>tshogs kyis gang ba/ rtag tu spro ba dang / rol mo'i sgra snyan pas gang ngo / /grong khyer zab pa zhes bya ba dpag tshad brgyad stong pa yod de/ grong khyer de na lha ma yin gyi dbang po me tog phreng zhes bya ba gnas so/ /lha ma yin de rnams kyang</text></item>
<item><p>22a2</p><section>mdo sde</section><text>rtse ba la gnas pa zhes bya la/ grong khyer zab pa de yang rin po che'i rnam pa du ma dang / tshal dang / nags tshal dang / lteng ka dang / pad ma'i rdzing rab tu mang po dang ldan pa/ 'dam dang rnyog pa dang bral ba'i pad ma skye ba'i rdzing rnams kyis mdzes par</text></item>
<item><p>22a3</p><section>mdo sde</section><text>byas pa lha ma yin rtse ba'i grogs po dang ldan pa rnams kyis kun nas yongs su bskor ba/ dus tshigs drug nyams dga' ba/ tshal chen po bzhi rnams kyis mdzes par byas pa la 'di lta ste/ dril bu g.yer kha'i phreng ba'i tshal zhes bya ba/ gang du</text></item>
<item><p>22a4</p><section>mdo sde</section><text>dril bu g.yer kha'i shing ljon pa rtag tu sgra dbyangs snyan pa 'byin pa dang / 'di ltar tshal gnyis pa gser phreng zhes bya ba gang du gser gyi shing ljon pa skye ba dang / tshal gsum pa me phreng zhes bya ba gang du me lta bu'i shing ljon pa 'bras bu dmar po</text></item>
<item><p>22a5</p><section>mdo sde</section><text>'byung ba dang / tshal bzhi pa 'dres pa zhes bya ba gang du me tog dang 'bras bu 'dres pa rnams kyis mdzes par byas pa yin te/ tshal bzhi po de rnams kyis lha ma yin gyi grong khyer zab pa mdzes par byas so/ /gang na lha ma yin rtse ba'i grogs dang lhan</text></item>
<item><p>22a6</p><section>mdo sde</section><text>cig gnas pa ni lha dang 'thun par bde bar gnas pa yin te/ de ltar gnas pa de dag ni me tog phreng dang / phye ma dang / byug pa rnams kyis lus brgyan pa/ spro ba dang / dga' ba dang / rtse ba dang / rgod pa rnams kyis rtag tu gnas pa/ lha ma yin</text></item>
<item><p>22a7</p><section>mdo sde</section><text>gyi bu mo 'bum snyed kyis yongs su bskor ba/ lha ma yin gyi dbang po me tog phreng gis bskyangs pa/ bskyed mos tshal du rtag tu rtse bar gnas pa/ lus kyi bar bar ni rin po che rnam pa sna tshogs kyis brgyan pa yin te/ lha ma yin gyi dbang po brtan</text></item>
<item><p>22a8</p><section>mdo sde</section><text>pas gnas gnyis pa na gnas pa/ lha ma yin 'dzam b+ha zhes bya ba/ lha ma yin me tog phreng zhes bya ba'i drung du mngags te/ 'di ltar mi'i 'jig rten na mi 'di dag thams cad mar 'dzin pa dang / phar 'dzin pa dang / dge sbyong du 'dzin pa dang / bram</text></item>
<item><p>22b1</p><section>mdo sde</section><text>zer 'dzin pa dang / byas pa la phan 'dogs pa yin la/ de ltar gnas pa de dag ni mi mthu che ba rnams kyis lha rnams mthu che ba yin te/ de ni bdag cag dang klu dang bcas pa rnams kyis nges par lha dang mi rnams kyi dam pa'i chos kyi bar chad bya ba la</text></item>
<item><p>22b2</p><section>mdo sde</section><text>'bad par bya'o zhes snga ma bzhin du de dag thos nas/ gnas gsum pa na gnas pa lha ma yin gyi dbang po me tog phreng shin du mi dga' ste/ bdag cag gi dgra bo lha 'di dag ni mi la rag las pa yin pas/ lha dang mi'i bar chad bya'o zhes smras so/ /de nas</text></item>
<item><p>22b3</p><section>mdo sde</section><text>lha ma yin rtse zhing gnas pa mtshon dang go cha sna tshogs kyis lus rnam par brgyan pa/ shin du chas pa rnams klu rnams kyi gnas longs spyod ldan ga la ba der dong ngo / /de nas lha ma yin gyi sgra de dag thos nas klu'i rgyal po chen po nor rgyas kyi bu dang /</text></item>
<item><p>22b4</p><section>mdo sde</section><text>'jog po la sogs pa lus la glog gi phreng ba 'bar ba 'byung ba/ shin du chas pa rnams glog mang po char ltar 'byin pa na rgya mtsho'i dbus nas klu 'bum phrag bye ba du ma dag mngon par 'byung ngo / /de nas lha ma yin de rnams dang / klu de rnams</text></item>
<item><p>22b5</p><section>mdo sde</section><text>rgya mtsho'i dbus su g.yul chen po 'gyed par 'gyur te/ de gang gi tshe chos dang ldan zhing chos kyi rjes su 'jug pa'i mi 'byung ba de'i tshe lha ma yin rnams pham par 'gyur la/ gal te chos dang mi ldan zhing chos kyi rjes su mi 'jug pa'i skye dgu 'byung</text></item>
<item><p>22b6</p><section>mdo sde</section><text>na snga ma bzhin de'i tshe lha ma yin gyi phyogs rgyal bar 'gyur te/ klu'i phyogs pham par 'gyur ro/ /de ltar thams cad chos la rag las pa yin te/ de gang gi tshe klu pham par gyur na/ de dag kun du rgyu ba'i lha rnams la kye grogs po dag 'di ltar</text></item>
<item><p>22b7</p><section>mdo sde</section><text>lha ma yin rnams kyi mthu la bgegs bya ba'i phyir 'bod cig ces smras so/ /de nas kun du rgyu ba'i lha khro bas gdungs pa rnams kha rlangs 'byin bzhin du rgyal chen bzhi'i lha rnams la/ kye lha dag 'di ltar lha ma yin gyi phyogs 'di ni mthu che ste/</text></item>
<item><p>22b8</p><section>mdo sde</section><text>klu rnams ni pham mo/ /lha ma yin rnams ni rgyal gyis g.yul bsham pa la rab tu 'bod cig ces smras so/ /kun du rgyu ba'i lha'i bu de dag dang / kha rlangs de mthong nas kyang rtog ge pa dag na re/ 'di ltar du ba mjug rings byung ste/ lo legs</text></item>
<item><p>23a1</p><section>mdo sde</section><text>par 'gyur ro/ /lo nyes par 'gyur ro/ /char legs par 'bab par 'gyur ro/ /char legs par 'bab par mi 'gyur ro zhes snga ma bzhin du sbyar te/ 'di ni du ba mjug rings ston pa'i rgyu gnyis pa yin no/ /de gang gi tshe lha dang / klu dang /</text></item>
<item><p>23a2</p><section>mdo sde</section><text>gnod sbyin dag rgyal bar 'gyur ba de'i tshe/ char legs par 'bab cing lo legs par 'gyur/ /de'i tshe nad 'byung bar mi 'gyur zhing / mtshon gyis 'khrug par mi 'gyur ba dang / 'di lta ste/ rtog ge pa dag na re 'di ltar gzas char phab bo zhes bya ba la</text></item>
<item><p>23a3</p><section>mdo sde</section><text>sogs pa rgya cher sbyar ro/ /de nas gang gi tshe chos dang mi ldan zhing chos kyi rjes su mi 'jug pa'i skye dgu 'byung zhing mar mi 'dzin pa dang / phar mi 'dzin pa dang / rgan rabs la gus par mi byed pa de'i tshe/ lha ma yin gyi phyogs ni rgyal bar 'gyur te/</text></item>
<item><p>23a4</p><section>mdo sde</section><text>char mi 'bab cing chos dang mi ldan pa rnams kyis lo legs par mi 'gyur la/ mtshon gyis 'khrug par yang 'gyur ro/ /de la rtog ge pa dag gzhan du sgyur te/ gza'i nyes pas char mi 'bab bo/ /rgyu skar gyi nyes pas lo legs par mi</text></item>
<item><p>23a5</p><section>mdo sde</section><text>'gyur ro zhes snga ma bzhin du sbyar te/ de ltar chos dang chos ma yin pa mngon par mi shes pa rtog ge pa dag gzhan du sgyur zhing 'jig rten pa la gzhan du sgrogs so/ /de ltar mi shes pas nyams pa thams cad ni mu stegs ya mtshan gyi blor 'gyur ro/ /</text></item>
<item><p>23a6</p><section>mdo sde</section><text>gang gi tshe lha ma yin rnams kyis klu rnams zil gyis mnan pa de'i tshe/ de nas yang 'jig rten skyong ba bzhi dag rgyal chen bzhi pa rnams la 'di ltar sgra sgrogs par byed de/ chos lugs rgyal bar gyur cig chos min rgyal ma gyur/ /bden pa rgyal bar</text></item>
<item><p>23a7</p><section>mdo sde</section><text>gyur cig brdzun pa rgyal ma gyur/ /lha rnams rgyal bar gyur cig lha min rgyal ma gyur/ /snang ba rgyal bar gyur cig mun pa rgyal ma gyur/ /sbyin pa rgyal bar gyur cig 'jungs pa rgyal ma gyur/ /tshul khrims rgyal bar gyur cig gsod pa rgyal ma gyur/ /</text></item>
<item><p>23a8</p><section>mdo sde</section><text>sangs rgyas rgyal bar gyur cig mu stegs rgyal ma gyur/ /brtan pa rgyal bar gyur cig g.yo ba rgyal ma gyur/ /chos bzhin rgyal bar gyur cig dor sgyu rgyal ma gyur/ /snying rje rgyal bar gyur cig brtse med rgyal ma gyur/ /byams pa rgyal bar gyur</text></item>
<item><p>23b1</p><section>mdo sde</section><text>cig khro ba rgyal ma gyur/ /brgya byin rgyal bar gyur cig lha min rgyal ma gyur/ /gong ma rgyal bar gyur cig 'og ma rgyal ma gyur/ /'drangs pa rgyal bar gyur cig bkres pa rgyal ma gyur/ /ye shes rgyal bar gyur cig gti mug rgyal ma gyur/ /bya ba</text></item>
<item><p>23b2</p><section>mdo sde</section><text>rgyal bar gyur cig bya min rgyal ma gyur/ /brtson 'grus rgyal bar gyur cig le lo rgyal ma gyur/ /skyes pa rgyal bar gyur cig bud med rgyal ma gyur/ /rgan rabs rgyal bar gyur cig byis pa rgyal ma gyur/ /bzod pa rgyal bar gyur cig sdang</text></item>
<item><p>23b3</p><section>mdo sde</section><text>ba rgyal ma gyur/ /mi rnams rgyal bar gyur cig rab 'jom la sogs pa/ /phung bar byed pa'i klu rnams rgyal bar ma gyur cig /nyin mo rgyal bar gyur cig mtshan mo rgyal ma gyur/ /zla ba rgyal bar gyur cig gza' rnams rgyal ma gyur/ /</text></item>
<item><p>23b4</p><section>mdo sde</section><text>lo tog rgyal bar gyur cig brtsigs ma rgyal ma gyur/ /bde ba rgyal bar gyur cig bde min rgyal ma gyur/ /nad med rgyal bar gyur cig nad rnams rgya lam gyur/ /'jam po rgyal bar gyur cig rtsub po rgyal ma gyur/ /thar pa rgyal bar</text></item>
<item><p>23b5</p><section>mdo sde</section><text>gyur cig bcings pa rgyal ma gyur/ /gzhung lugs rgyal bar gyur cig lugs min rgyal ma gyur/ /gces pa rnams ni thams cad rab tu rgyal bar shog /gces min dag ni dus rnams kun du bcom par shog /de ltar 'jig rten</text></item>
<item><p>23b6</p><section>mdo sde</section><text>skyong ba bzhi dag rnga bo che thogs nas lha rnams la rgyugs shig rgyugs shig ces smras so/ /de nas lha rnams de dag gis smras pa thos nas mtshon cha dang go cha sna tshogs bgos te/ klu rnams dang / lha ma yin rnams lhan cig g.yul 'gyed</text></item>
<item><p>23b7</p><section>mdo sde</section><text>par mig btsums pa tsam gyi tshad du der thams cad phyin to/ /de nas lha ma yin rnams kyis de dag la brtags nas/ 'di ltar dge sbyong du 'dzin pa dang / bram zer 'dzin pa'i skye dgu 'byung ba snga ma bzhin sbyar te/ de'i tshe lha ma yin rnams kyis</text></item>
<item><p>23b8</p><section>mdo sde</section><text>lha de dag mthong nas/ sa'i 'og gzhan ga la bar thams cad du 'jug par byed do/ /gal te dge sbyong du 'dzin pa dang / bram zer mi 'dzin pa'i skye dgu 'byung na/ lha rnams dang de dag lhan cig g.yul 'gyed par shom ste/ de dag yud tsam zhig</text></item>
<item><p>24a1</p><section>mdo sde</section><text>g.yul bkye nas lha rnams kyis pham par byas nas/ de nas yang lha ma yin gyi dbang po me tog phreng dang / lha ma yin pham pa rnams dang lhan cig rang rang gi gnas su 'jug pa mthong ngo / /de nas yang dge slong las kyi 'bras bu rnam par</text></item>
<item><p>24a2</p><section>mdo sde</section><text>smin pa shes pa des lha dang lha ma yin gyi g.yul mthong nas/ yang dag pa ji lta ba bzhin chos la chos kyi rjes su lta zhing gnas so/ /de nas yang dge slong las kyi 'bras bu rnam par smin pa shes pa de gnas gsum pa la gnas pa zhes bya ba'i lha ma</text></item>
<item><p>24a3</p><section>mdo sde</section><text>yin me tog phreng zhes bya ba la sogs pa'i las kyi chos kyi rnam par smin pa la rtog par byed de/ las kyi chos kyi rnam par smin pa gang gis lha ma yin gnas gsum pa gnas bzang du skye bar 'gyur snyam nas/ des thos pa las byung ba'i shes pas</text></item>
<item><p>24a4</p><section>mdo sde</section><text>brtags na/ gang gis dus su sbyor ba'i don du gyad dam/ sil khrol ba 'am/ du gul la ka ba'am/ bsdus pa 'am/ dge 'dun par gyur pa dag la sbyin pa ngan pa byin pa de sems pa dang mi ldan zhing / zhing bzang po ma yin pa la byin pa de lus</text></item>
<item><p>24a5</p><section>mdo sde</section><text>dang bral nas ngan 'gro log par ltung ba gnas gsum pa na gnas pa'i lha ma yin rnams kyi nang du skye bar 'gyur ro/ /de dag ni mi rnams kyi lo bdun brgya gang yin pa de dag gi nyin zhag gcig yin la/ bgrang ba de yi lo bdun stong thub ste/ dus ma yin par</text></item>
<item><p>24a6</p><section>mdo sde</section><text>'chi ba ni yod par mthong ngo / /de nas yang dge slong las kyi 'bras bu rnam par smin pa shes pa de/ lha ma yin gyi bdag po me tog phreng gi las kyi 'bras bu rnam par smin pa la sems par byed de/ des thos pa las byung ba'i shes pas brtags na/</text></item>
<item><p>24a7</p><section>mdo sde</section><text>'di ltar sems pa dang mi ldan pa gang gis tshul khrims 'chal ba la zan gcig byin na las des lha ma yin gyi gnas zab par lha ma yin gyi bdag po bdud rtsi dri ma can za bar 'gyur ba mthong ngo / /de nas yang dge slong las kyi 'bras bu rnam par smin</text></item>
<item><p>24a8</p><section>mdo sde</section><text>pa shes pa de sa gzhan bzhi pa la rtog par byed de/ des thos pa las byung ba'i shes pas 'di ltar dud 'gror gtogs pa lha ma yin gyi gnas gzhan bzhi pa mi g.yo ba zhes bya ba dpag tshad nyi khri chig stong yod pa mthong ngo / /de'i dbus na grong khyer</text></item>
<item><p>24b1</p><section>mdo sde</section><text>mdzes pa zhes bya ba dpag tshad brgyad stong pa gcig yod do/ /gnas de yang dpag tshad khri sum stong yod de/ grong khyer de na lha ma yin gyi dbang po rab spro zhes bya ba gnas so/ /gnas de na lha ma yin gnas pa gang yin pa de dag gi ming ni kun spro zhes</text></item>
<item><p>24b2</p><section>mdo sde</section><text>bya ste/ stobs che ba yin no/ /rgyal po de yang lha ma yin de dag pas stobs shin du che ba yin te/ shin du bde ba/ shin du brtan pa/ mthu dang ldan pa/ rdzu 'phrul dang ldan pa/ gar yang 'jigs pa med pa/ dbang po dang bcas pa'i 'jig rten yang</text></item>
<item><p>24b3</p><section>mdo sde</section><text>grangs su mi rtsi ba/ brtson 'grus lhag pas rab tu rgyags pa thams cad sa'i 'og gi gting na gnas pa yin la/ de las 'og tu gyur pa ni gzhan gang yang med de/ de nor bu'i sa gzhi'i steng na gnas so/ /de rtag par yid rab tu dga' zhing rtag tu</text></item>
<item><p>24b4</p><section>mdo sde</section><text>spro la dga' ba rtag par yid sna tshogs su shin du phye ba/ yul gyi srid pa sna tshogs la rnam par chags pa dag gnas gzhan bzhi pa grong khyer zab pa na shin du bde bar gnas so/ /grong khyer de yang kun nas pad ma'i rdzing dang / lteng ka dang / 'bab chu'i</text></item>
<item><p>24b5</p><section>mdo sde</section><text>dngo dang / bskyed pa'i sa dang / ra bas mdzes par byas pa/ rin po che sna bdun gyi khang pas brgyan pa/ 'gran zla dang bral ba/ phan tshun bshes gnyen mi mthun pa dang bral ba/ phan tshun 'khrug pa dang bral ba/ 'gran zla'i 'jigs pa dang bral</text></item>
<item><p>24b6</p><section>mdo sde</section><text>ba/ nam mkha' gnyis pa lta bu yin te/ ji ltar nam mkha' la gza' dang / rgyu skar dang / skar ma'i tshogs rnams du ma dag gis mdzes par byas pa de ltar grong khyer de yang kun nas rin po che rnam pa sna tshogs dag gis brgyan cing mdzes pa yin no/ /</text></item>
<item><p>24b7</p><section>mdo sde</section><text>'dir tshigs su bcad pa/ byed kun sems la rag las shing / /'bras bu sems la rag las mthong / /ji ltar sems ni sna tshogs ltar/ /de lta bur ni 'bras bu 'ang mthong / /'jig rten srid gsum rjes 'gro 'di/ /thams cad sems kyis</text></item>
<item><p>24b8</p><section>mdo sde</section><text>sna tshogs bris/ /sems kyi dbang du ma gyur gang / /de yi gnas ni ye med do/ /yid ni thar dang bcings pa yi/ /gnyis kyi gzhi dang rgyu ru 'gyur/ /dge ba yis ni skye bo 'gro la/ /mi dges myur du 'ching bar byed/ /de ltar sems can sems</text></item>
<item><p>25a1</p><section>mdo sde</section><text>kyi dbang / /srid gsum dag na 'khyam par 'gyur/ /sred pas rmongs pa'i sems can rnams/ /sems kyi dbang du gyur nas 'gro/ /dmus long lam bzang mi mthong ltar/ /mya ngan 'das pa thob mi 'gyur/ /ji ltar sems can de rnams</text></item>
<item><p>25a2</p><section>mdo sde</section><text>kyis yang dag pa'i lam bsgrubs pa de ltar rgyu sna tshogs dang 'thun par gyur pa'i gnas de sna tshogs su snang ngo / /'di ltar gnas de grong khyer de'i phyi rol na 'dug pa yin te/ shing ljon pa dang / nye ba'i tshal dang / lteng ka dang / grong rdal dang / pad ma'i</text></item>
<item><p>25a3</p><section>mdo sde</section><text>rdzing dang / chu bo rnam pa sna tshogs dang / bya rnam pa brgya snyed kyis mdzes par byas pa yin no/ /de'i gnas bzhi pa de na lha ma yin gnas pa gang yin pa de dag kun spro zhes bya ste/ brtan pa bag tsha ba med pa/ cha byad dang rgyan shin du bzang bas lus brgyan</text></item>
<item><p>25a4</p><section>mdo sde</section><text>pa rnams gnas pa/ phan tshun yid la cung zad kyang 'khrug par mi byed pa/ rtag tu yid la spro zhing dga' ba dang ldan pa/ bud med cha byad dang rgyan sna tshogs kyis brgyan pa'i tshogs rnams kyis yongs su bskor cing gnas te/ brgya 'am yang na stong du</text></item>
<item><p>25a5</p><section>mdo sde</section><text>dga' bar byed/ rtse bar byed/ yongs su spyod par byed do/ /gnas bzhi pa de yang nor bu thogs pa'i bud med rnams kyis rtag tu brgyan pa/ lha ma yin kun spro rnams rtag tu lha ma yin gyi dbang po rab spro'i bka' shin du nyan pa/ yid shin du phye ba/ de la</text></item>
<item><p>25a6</p><section>mdo sde</section><text>bka' nyan pa'i ngo bo ni rtag tu dbang du gyur par mthong ngo / /de nas yang dge slong las kyi 'bras bu rnam par smin pa shes pa de/ lha ma yin gyi dbang po rab spro'i las kyi rnam par smin pa la rtog par byed de/ der las gang gis skye bar 'gyur snyam nas/</text></item>
<item><p>25a7</p><section>mdo sde</section><text>des thos pa las byung ba'i shes pas brtags na/ 'di ltar 'das pa'i dus na log par lta ba la zhen pa/ las kyi 'bras bu mngon par mi shes pa/ sangs rgyas dang / chos dang / dge 'dun las phyir phyogs par gyur pa gang la re shig cig na dge</text></item>
<item><p>25a8</p><section>mdo sde</section><text>slong tshul khrims dang ldan pa/ shin du brtson 'grus dang ldan pa lam du zhugs par gyur pa zhig gis nan gyis bsod snyoms gcig bslangs pa dang byin no/ /byin nas kyang bdag gis bsod snyoms byin pa'i 'bras bu ni don med cing 'di las</text></item>
<item><p>25b1</p><section>mdo sde</section><text>bdag gi chos su 'gyur ba yang med la/ log par rab tu byung ba/ dmangs rigs 'di la bdag gis bsod snyoms sbyin pa 'di ni che sgo can la bsod snyoms byin par zad do zhes kyang smra la/ zhing 'ba' shig yon tan dang ldan la/ gzhan gyi ngo chen</text></item>
<item><p>25b2</p><section>mdo sde</section><text>gyis sbyin pa tsher ma can nyams pa byin pa des lus dang bral nas ngan 'gro log par ltung ba dud 'gro rnams kyi nang du skye bar 'gyur te/ sa gzhi shin du 'byor pa/ rin po ches brgyan pa/ g.yo ba med pa dag tu zhing shin du yon tan dang ldan pa dang /</text></item>
<item><p>25b3</p><section>mdo sde</section><text>sems pas dngos po ma bzung ba de'i las kyi rnam par smin pas lha ma yin kun spro zhes bya ba rnams kyi bdag po rab spro zhes bya ba so sor 'gran pa lta bu'i bde ba thams cad dang ldan par 'gyur ba mthong ngo // //'phags pa dam pa'i chos dran</text></item>
<item><p>25b4</p><section>mdo sde</section><text>pa nye bar gzhag pa/ bam po nyer gsum pa/ de nas yang dge slong las kyi 'bras bu rnam par smin pa shes pa des lha ma yin kun spro zhes bya ba rnams kyi las kyi rnam par smin pa la rtog par byed de/ las kyi rnam par smin pa gang gis lha ma yin gyi</text></item>
<item><p>25b5</p><section>mdo sde</section><text>gnas su lha ma yin kun spro dag ji ltar skye bar 'gyur snyam nas/ des thos pa las byung ba'i shes pas brtags na/ sred pa'i ro la zhen par gyur pa gang sems can yod pa'i tshal du gnas te/ 'di ltar tshal de dag na sems can 'khod pa de</text></item>
<item><p>25b6</p><section>mdo sde</section><text>rnams sus kyang ma bsdus/ gang gis kyang lhug par ma bkod de/ bdag gis tshal 'dir bsdu bar bya'o snyam nas/ sems can la snying brtse ba'i phyir dang / bdag nyid kyi 'tsho ba sbrang rtsi dag 'dod pa'i phyir sdud par byed na/ de lus dang bral</text></item>
<item><p>25b7</p><section>mdo sde</section><text>nas lha ma yin rnams kyi nang du skye bar 'gyur te/ de'i 'tsho ba'i phyir sems can bsrungs pa'i rnam par smin pa'i rgyus/ kun spro rnams kyi nang du skye bar 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha</text></item>
<item><p>25b8</p><section>mdo sde</section><text>dang lha ma yin g.yul 'gyed pa la rtog par byed de/ des thos pa las byung ba'i shes pas brtags na/ 'di ltar klu'i gtso bo longs spyod ldan na gnas pa chos dang ldan zhing chos kyi rjes su 'jug pa mgo bdun yod pa 'di lta ste/ klu'i rgyal po nor</text></item>
<item><p>26a1</p><section>mdo sde</section><text>rgyas kyi bu dang / klu'i rgyal po 'jog po dang / klu'i rgyal po bzang po dang / klu'i rgyal po ro hi na dang / klu'i rgyal po sprin phreng dang / klu'i rgyal po klong dang / klu'i rgyal po kun 'gro dang / klu'i rgyal po rab spro dang / klu'i rgyal po char</text></item>
<item><p>26a2</p><section>mdo sde</section><text>'bebs te/ de dag ni chos dang ldan zhing chos kyi rjes su 'jug pa/ yang dag pa'i lta ba dang / tshul khrims la zhugs pa yin no/ /snga ma bzhin du sbyar te/ chos dang mi ldan zhing chos kyi rjes su mi 'jug pa la 'di lta ste/ klu'i rgyal po rab</text></item>
<item><p>26a3</p><section>mdo sde</section><text>'joms dang / klu'i rgyal po bsgyings pa dang / klu'i rgyal po nag po dang / klu'i rgyal po hu lu hu lu dag pham par gyur pa de'i tshe sa'i 'og na gnas pa dang / ri rab la rten pa dang / chu'i nang du zhugs pa ga la ba der rgyug par byed de/ 'di lta ste/ gnas</text></item>
<item><p>26a4</p><section>mdo sde</section><text>dang po la rten pa'i lha ma yin rnams kyis gnyis shing rtse ba zhes bya ba'i lha ma yin de dag la smras pa/ klu'i rgyal po nor rgyas kyi bu dang / 'jog po la sogs pa 'di dag dang rgyal chen bzhi'i lha dang bcas pas bdag cag gtses kyis khyed bdag cag gi grogs</text></item>
<item><p>26a5</p><section>mdo sde</section><text>su tshur shog rgyug /de nas de thos nas lha ma yin gnyis shing rtse ba dag lha ma yin gyi grong khyer 'od ldan zhes bya ba gang na lha ma yin gyi dbang po sgra gcan gnas pa ga la ba der dong ste phyin nas/ lha ma yin gyi dbang po sgra gcan la snga ma bzhin du thams</text></item>
<item><p>26a6</p><section>mdo sde</section><text>cad bsnyad do/ /de nas gal te lha ma yin gyi dbang po sgra gcan 'di ltar dge sbyong du 'dzin pa dang / bram zer 'dzin pa dang / byas pa la phan 'dogs pa dang / rigs kyi rgan rabs la gus par byed par shes pa de'i tshe lha ma yin gyi dbang po sgra gcan klu'i</text></item>
<item><p>26a7</p><section>mdo sde</section><text>rgyal po rab 'joms la sogs pa la/ 'di ltar bdag cag gi gnas gnyis pa na/ gnas pa'i lha ma yin rnams la/ 'di ltar lha rnams kyis bdag cag mngon par gtses so zhes sbran par bya ba'i bar du snga ma bzhin du sbyar te/ klu'i rgyal po</text></item>
<item><p>26a8</p><section>mdo sde</section><text>'jog po la sogs pa de dag nyid khog shig khog shig ces bsgo'o/ /de nas lha ma yin gyi dbang po sgra gcan gnas gnyis pa na gnas pa'i lha ma yin mgul phreng zhes bya ba de dag la 'di ltar klu'i rgyal po rab 'joms la sogs pa/ klu'i rgyal</text></item>
<item><p>26b1</p><section>mdo sde</section><text>po nor rgyas kyi bu dang / 'jog po la sogs pa dang / rgyal chen bzhi'i ris kyi lha rnams kyis mngon par gtses so zhes smras so/ /de nas de thos nas/ lha ma yin mgul phreng dag lha ma yin gyi grong skar phreng zhes bya ba na lha ma yin gyi dbang po</text></item>
<item><p>26b2</p><section>mdo sde</section><text>'khod pa gang yin pa de dag la 'di ltar kye rgyal po chen po bdag cag la lha ma yin gyi dbang po sgra gcan dang / klu'i rgyal po rab 'jom la sogs pa na re 'di ltar klu'i rgyal po rab 'jom la sogs pa dag klu'i rgyal po 'jog po dang / nor rgyas kyi bu la</text></item>
<item><p>26b3</p><section>mdo sde</section><text>sogs pa dang / rgyal chen bzhi'i lha rnams kyis mngon par gtses so zhes mchi'o/ /lha ma yin gyi dbang pos de thos nas/ gal te dge sbyong du 'dzin pa dang / bram zer 'dzin pa'i skye dgu chos kyi rjes su 'jug pa 'byung ba dang / bdag nyid kyi stobs che chung</text></item>
<item><p>26b4</p><section>mdo sde</section><text>mthong ba de'i tshe/ lha ma yin mgul phreng de dag la 'di ltar kye ma 'dzam bu'i gling gi mi rnams chos dang ldan zhing chos kyi rjes su 'jug pas lha rnams stobs rab tu che ste/ 'di dag bdag gis gnas gsum pa na gnas pa'i lha ma yin rnams la snga ma</text></item>
<item><p>26b5</p><section>mdo sde</section><text>bzhin bsnyad par bya'o zhes smras so/ /de nas lha ma yin kun 'gro zhes bya ba la bsnyad do/ /de nas lha ma yin kun 'gro dag gis gang na lha ma yin gyi dbang po me tog phreng zhes bya ba gnas pa'i grong khyer zab pa zhes bya ba ga la ba der dong ste lha ma yin</text></item>
<item><p>26b6</p><section>mdo sde</section><text>kun 'gros de thams cad snga ma bzhin bsnyad do/ /de nas lha ma yin gyi dbang po me tog phreng zhes bya bas/ gal te chos dang ldan zhing chos kyi rjes su 'jug pa/ dge sbyong du 'dzin pa dang / bram zer 'dzin pa'i skye dgu mthong na/ des lha ma yin</text></item>
<item><p>26b7</p><section>mdo sde</section><text>de dag la 'di ltar gnas bzhi pa na gnas pa'i lha ma yin rnams la mngon par bsnyad par bya'o zhes smras so/ /de nas gnas gsum pa na gnas pa'i lha ma yin gyi dbang pos gnas bzhi pa la gnas pa'i lha ma yin rnams 'khod pa ga la ba der dong ste/</text></item>
<item><p>26b8</p><section>mdo sde</section><text>'di ltar klu'i rgyal po rab 'joms la sogs pa dag klu'i rgyal po 'jog po dang / nor rgyas kyi bu la sogs pa rgyal chen bzhi'i lha rnams kyis mngon par gtses te/ de ltar klu 'di dag ni bdag cag gi phyogs yin pas bdag cag rnams kyis nges par</text></item>
<item><p>27a1</p><section>mdo sde</section><text>lha rnams kyi bar chad bya ba la 'bad par bya'o zhes smras so/ /de nas gnas bzhi pa la gnas pa'i lha ma yin dpung bzangs dag gis de dag mthong nas/ grong khyer zab pa zhes bya ba gang na lha ma yin gyi dbang po rab spro zhes bya ba ga la ba</text></item>
<item><p>27a2</p><section>mdo sde</section><text>der dong ngo / /de nas lha ma yin rings thabs su 'ong ba de dag mthong nas/ lha ma yin rnams ci'i phyir rings thabs su 'ongs shes dris so/ /de nas lha ma yin dpung bzangs dag gis lha ma yin gyi dbang po rab spro la snga ma bzhin bsnyad do/ /de nas lha ma yin</text></item>
<item><p>27a3</p><section>mdo sde</section><text>gyi dbang po rab spros lha ma yin gyi dbang po de dag la 'di skad ces kye ma lha ma yin gyi dbang po sgra gcan dag brtson 'grus chung ba yin te/ klu'i rgyal po rab 'jom la sogs pa gnas pa gang yin pa de dag rgyal chen bzhi'i lha rnams kyis pham par byas te/ de dag</text></item>
<item><p>27a4</p><section>mdo sde</section><text>la bdag gis dge sbyong du 'dzin pa dang / bram zer 'dzin pa'i skye dgu rtsis la ma chags pa dang / chos kyi rjes su chos bsgrub pa rtsis la ma chags par bya'o zhes smras so/ /de nas lha ma yin gyi dbang po de rang gi lha ma yin rnams 'khod pa ga la ba der dong ngo / /</text></item>
<item><p>27a5</p><section>mdo sde</section><text>de nas lha ma yin gyi dbang po rab spro dpung bzangs dag la 'di ltar bdag ni klu'i rgyal po 'jog po dang / nor rgyas kyi bu la sogs pa dang / rgyal chen bzhi'i lha rnams la bar chad bya ba'i phyir chas te/ lha ma yin rnams kyi dbang po'i brtson 'grus dang / spro ba</text></item>
<item><p>27a6</p><section>mdo sde</section><text>dang / 'khor dang bcas pa/ mtshungs pa med pa thams cad lha rnams dang g.yul 'gyed par 'dong gis 'di ltar lha ma yin rnams myur du chos shig ces bsgo'o/ /de nas lha ma yin gyi dbang po rab spros lha ma yin gyi dbang po gsum dag gang chos kyi rnam pa</text></item>
<item><p>27a7</p><section>mdo sde</section><text>'di lta bu bzod pa khyod la ci brtson 'grus med dam/ rten med dam/ 'di ltar bdag ni rang gi lag mthu dang brtson 'grus dang ldan pas cha'o zhes smras so/ /de nas yang lha ma yin gyi dbang po rab dgod ring por ma thogs par rang gi lha ma yin rnams la</text></item>
<item><p>27a8</p><section>mdo sde</section><text>grogs po dag rings par chos shig rings par chos shig /'di ltar bdag gis lha ma yin gyi dbang po ma lus pa rnams la yang sbran zin te/ bdag myur du cha yis/ lag tu mtshon cha sna tshogs blangs par shes nas/ lha ma yin gyi g.yul la brtson</text></item>
<item><p>27b1</p><section>mdo sde</section><text>par gyis shig /de dag gi blos rig nas bsgrub par bya ba gang yin pa de dag bsgrub par bya ste/ lha rnams kyis pham par byar mi bzod do zhes smras so/ /de nas lha ma yin gyi dbang po rab dgod kyis de skad smras nas/ rang gi brtson 'grus chen po</text></item>
<item><p>27b2</p><section>mdo sde</section><text>dang stobs kyis dregs pa/ blo gros shin du rgya che ba/ rang gi stobs dang gzhan gyi stobs tshad ma grangs su mi rtsi bar rang gi gnas nas chas nas gnas gzhan gsum par 'gro bar byed de/ grong khyer zab pa na lha ma yin gyi bdag po me tog phreng lha ma yin bye</text></item>
<item><p>27b3</p><section>mdo sde</section><text>ba khrag khrig du ma ga la ba der song ste phyin nas brtsams pa'i yid kyis lha ma yin gyi dbang po me tog phreng la smras pa/ 'di ltar klu'i rgyal po 'jog po dang / nor rgyas kyi bu la sogs pa dang / lha dang bcas pa dag las rgyal bar bya yis lha ma yin gyi</text></item>
<item><p>27b4</p><section>mdo sde</section><text>g.yul 'gyed par 'dong 'dong / de skad smras pa dang / me tog phreng des smras pa/ 'di ltar g.yul 'gyed pa 'di ni bdag cag gi dus ma yin te/ mar 'dzin pa dang / phar 'dzin pa dang / rigs kyi rgan rabs la rim gro byed pa dang / dge sbyong du 'dzin pa dang /</text></item>
<item><p>27b5</p><section>mdo sde</section><text>bram zer 'dzin pa dang / chos la chos kyi rjes su 'jug pa dag yod pas/ lha'i phyogs stobs che ste/ de lta bas na de ring bdag cag gi g.yul 'gyed pa'i dus ma yin no zhes smras so/ /de nas lha ma yin gyi dbang po rab spro de'i tshig ma mnyan par 'di</text></item>
<item><p>27b6</p><section>mdo sde</section><text>ltar klu dang lha de dag bdag gcig pus pham par bya bar nus na/ khyed dang bcas pas lta smos kyang ci dgos te/ pham par bya yis lha ma yin gyi dbang po dag 'dong 'dong zhes smras so/ /de nas me tog phreng zhes bya ba des spro ba bskyed nas/ lha ma yin</text></item>
<item><p>27b7</p><section>mdo sde</section><text>gyi sde bye ba phrag du ma dang lhan cig gnas gzhan gnyis pa ga la ba der dong ngo / /de nas lha ma yin gyi dbang po sgra gcan la rab spro dang / brtan pa dang / me tog phreng dag gis lha rnams las rgyal bar bya yis/ lha ma yin gyi g.yul 'gyed par</text></item>
<item><p>27b8</p><section>mdo sde</section><text>'dong 'dong zhes smras so/ /de nas lha ma yin gyi dbang po sgra gcan gyis de dag la smras pa/ kye ma lha ma yin gyi dbang po dag dus la ma bab ste/ bdag cag gi g.yul 'gyed pa'i dus ma yin no/ /'dzam bu'i gling gi mi rnams chos dang ldan</text></item>
<item><p>28a1</p><section>mdo sde</section><text>zhing chos kyi rjes su 'jug ste/ mar 'dzin pa dang / phar 'dzin pa dang / dge sbyong du 'dzin pa dang / bram zer 'dzin pa'i skye dgu dag lha yul du skye la/ lha'i phyogs stobs che bas g.yul 'gyed par mi nus te/ lha ma yin gyi dus ma</text></item>
<item><p>28a2</p><section>mdo sde</section><text>yin no zhes smras so/ /de nas thams cad yid 'thun par lha ma yin sgra gcan de la 'di skad ces 'di ltar bdag cag lha rnams dang g.yul 'gyed par spro yis 'dong 'dong zhes smras so/ /de nas lha ma yin gyi dbang po sgra gcan de dag gi bsam pa</text></item>
<item><p>28a3</p><section>mdo sde</section><text>dang 'thun par rgya mtsho'i nang nas chas nas klu'i rgyal po rab 'jom la sogs pa ga la ba der song ste/ 'di ltar bdag cag lha ma yin gyi dbang po 'di dag thams cad dang 'ongs te/ klu'i rgyal po 'jog po dang / nor rgyas kyi bu la sogs pa ga la ba der</text></item>
<item><p>28a4</p><section>mdo sde</section><text>bdag cag g.yul 'gyed du 'ong ngo zhes smras so/ /de nas rab 'jom gyis de thos nas yid rab tu dga' ste/ 'jog po dang nor rgyas kyi bu la sogs pa ga la ba der g.yul 'gyed pa'i phyir 'khor dang bcas pa dong ngo / /de nas klu'i bdag po 'jog po dang /</text></item>
<item><p>28a5</p><section>mdo sde</section><text>nor rgyas kyi bu la sogs pa yang klu'i rgyal po rab 'jom la sogs pa gang du g.yul bshams par g.yul 'gyed du dong ngo / /de nas de dag de ltar phan tshun g.yul 'gyed pa dang / chos dang mi ldan pa'i klu'i bdag po rnams pham par gyur to/ /de ltar de</text></item>
<item><p>28a6</p><section>mdo sde</section><text>dag pham pa dang / lha ma yin bye ba phrag du ma dag rgyug par byed do/ /de nas 'jog po dang / nor rgyas kyi bu la sogs pas de dag mthong nas lha ma yin ga la bar 'khod par g.yul 'gyed du brgyugs so/ /de nas klu rnams dang / lha ma yin tshad med pa</text></item>
<item><p>28a7</p><section>mdo sde</section><text>de rnams rgya mtsho'i steng du phan tshun g.yul 'gyed de/ me char ltar 'bab pa dang / mtshon cha char ltar 'bab pa tshad med pa de dang / dug nag po rnam par gdungs shing blo dman pa de rnams phan tshun g.yul 'gyed do/ /de gang gi tshe chos dang ldan zhing</text></item>
<item><p>28a8</p><section>mdo sde</section><text>chos kyi rjes su 'jug pa/ dge sbyong du 'dzin pa dang / bram zer 'dzin pa'i skye dgu byung na/ de dag klu 'ba' shig gis lha ma yin rnams pham par byed do/ /gal te shin du chos dang mi ldan pa'i skye dgu byung na de'i tshe lha ma yin rnams kyis</text></item>
<item><p>28b1</p><section>mdo sde</section><text>klu rnams pham par byed do/ /gang gi tshe klu rnams pham par 'gyur ba de'i tshe lha kun du rgyu ba rnams la 'di ltar sa'i 'og na gnas pa 'di dag thams cad kyis bdag cag rnam pa thams cad du gtses te/ de dag dang bdag cag phan tshun g.yul 'gyed par mi</text></item>
<item><p>28b2</p><section>mdo sde</section><text>nus kyis rgyugs shig rgyugs shig ces smras so/ /de nas lha kun du rgyu ba rnams mtshon cha dang lag cha sna tshogs thogs te/ lha ma yin ga la 'khod pa der 'dong bar byed do/ /de nas lha kun du rgyu ba rnams klu'i rgyal po 'jog po dang / nor rgyas kyi</text></item>
<item><p>28b3</p><section>mdo sde</section><text>bu la sogs pa ga la ba der dong ste phyin nas/ klu rnams la smras pa/ bdag cag rnams lha ma yin tshar gcad pa'i phyir 'ding 'ongs te/ bdag cag khyed kyis bsgrubs pa lha ma yin gzhig pa'i phyir 'di nyid du 'ongs so/ /de skad ces smras pa</text></item>
<item><p>28b4</p><section>mdo sde</section><text>dang / de nas yang klu rnams lha dang lhan cig du lha ma yin gyi dbang po sgra gcan ga la ba der dong ngo / /de nas lha ma yin rnams kyis de dag de ltar mthong nas/ de nas yang lha rnams ga la ba der g.yul 'gyed du dong ngo / /de nas lha dang lha ma yin rgya</text></item>
<item><p>28b5</p><section>mdo sde</section><text>mtsho'i nang du g.yul 'gyed par 'gyur te/ gang gi tshe chos dang ldan zhing chos kyi rjes su 'jug pa 'byung ba de'i tshe lha kun du rgyu ba rnams kyis myur du lha ma yin rnams pham par byed do/ /de nas lha rnams kyis lha ma yin rnams pham par byas nas/</text></item>
<item><p>28b6</p><section>mdo sde</section><text>de nas yang lha ma yin gyi dbang po sgra gcan gyi gnas ga la ba der dong ngo / /de nas lha ma yin gnas gzhan gnyis pa na gnas pa de dag rang gi phyogs mngon par bcom pa mngon du mthong nas/ bdag cag 'di na g.yul 'gyed par 'khod na lha ma yin</text></item>
<item><p>28b7</p><section>mdo sde</section><text>rnams ci'i phyir 'bros/ lha ma yin rnams ci'i phyir 'bros shes smras so/ /de nas yang lha ma yin rnams g.yul 'gyed du lha rnams ga la ba der rgyug par byed do/ /de nas lha dang lha ma yin rgya mtsho'i dbus su phan tshun mngon par gnod</text></item>
<item><p>28b8</p><section>mdo sde</section><text>pa'i g.yul chen po 'khrugs pa bkye bar gyur to/ /de nas gang gi tshe lha rnams rgyal ba de'i tshe lha rnams kyis lha ma yin gyi dpung mngon par bcom mo/ /de'i tshe 'jigs pas bskor ba'i sa na gnas pa'i lha ma yin rnams lha rnams ga la ba der 'dong</text></item>
<item><p>29a1</p><section>mdo sde</section><text>bar byed do/ /de nas lha rnams kyis lha ma yin gyi dpung mi bzad pa de dag mngon par mthong nas 'khod do/ /de nas lha ma yin rnams yang lha rnams ga la ba der g.yul 'gyed du dong ste/ phan tshun g.yul chen po de dag bkye bar gyur to/ /de nas</text></item>
<item><p>29a2</p><section>mdo sde</section><text>gang gi tshe lha rnams pham par gyur pa de'i tshe 'jig rten skyong ba dag lha lag na yol go thogs pa dag ga la ba der dong ste/ 'di ltar lha ma yin rnams kyis bdag cag mngon par gtses kyis rgyugs shig rgyugs shig ces smras so/ /de thos nas lha lag</text></item>
<item><p>29a3</p><section>mdo sde</section><text>na yol go thogs pa dag lha ma yin ga la ba der g.yul 'gyed du dong ngo / /de nas lha lag na yol go thogs pa mtshon cha dang / lag cha sna tshogs can dag lha ma yin ga la ba der dong ngo / /de nas lha de dag mngon par mthong nas/ yang lha ma yin rnams</text></item>
<item><p>29a4</p><section>mdo sde</section><text>khros nas brgyugs so/ /de nas lha lag na yol go thogs pa rnams dang / lha ma yin de rnams phan tshun spu zing zhes byed pa'i g.yul chen po bkye ba dang / 'di ltar lha dang lha ma yin gyi g.yul 'di lta bu mtshungs pa med pa bkye'o zhes de dag mngon par</text></item>
<item><p>29a5</p><section>mdo sde</section><text>brjod do/ /de dag gang gi tshe chos dang ldan zhing chos kyi rjes su 'jug pa'i skye dgu dag 'byung ba de'i tshe lha lag na yol go thogs pa rnams kyis lha ma yin rnams pham par byed de/ de'i tshe rgya mtsho'i dbus su lha dang lha ma yin shin du 'jom pa chos dang chos ma</text></item>
<item><p>29a6</p><section>mdo sde</section><text>yin pa la rten pa'i rtags can du gyur pa dag gzhan dang mi 'dra ba'i g.yul bkye'o/ /gang gi tshe lha lag na yol go thogs pa de dag pham par gyur pa de'i tshe 'jig rten skyong ba rnams lha phreng thogs dag ga la ba der dong ste/ lha ma yin rnams pham par mdzod cig</text></item>
<item><p>29a7</p><section>mdo sde</section><text>ces smras pa dang / lha ma yin de rnams la mngon par brtags nas/ lha phreng thogs rgyug par byed do/ /lha kun du rgyu ba dang / lag na yol go thogs pa dang / lha phreng thogs de rnams kyang phyogs gcig tu gyur cing / 'jog po dang / nor rgyas</text></item>
<item><p>29a8</p><section>mdo sde</section><text>kyi bu la sogs pa yang gcig tu 'dus/ /lha ma yin sgra gcan gyi sa pa dang / grong khyer 'od ldan na gnas pa dang / gnyis shing rtse ba dang / gnas gnyis pa na gnas pa dang / /mgul phreng dag ste/ bye ba khrag khrig grangs med pa du ma phyogs gcig tu</text></item>
<item><p>29b1</p><section>mdo sde</section><text>gyur pa dang g.yul chen po bkye ste/ gang gi tshe de dag chos dang ldan zhing chos kyi rjes su 'jug pa byung ba de'i tshe/ lha'i phyogs ni rgyal bar 'gyur la/ lha ma yin gyi phyogs ni pham par 'gyur te/ chos la rten pa shin du legs par 'gyur na/ chos la mi rten</text></item>
<item><p>29b2</p><section>mdo sde</section><text>pa lta ga la zhig 'gyur/ /gang gi tshe de dag chos dang mi ldan zhing chos kyi rjes su mi 'jug pa byung ba de'i tshe lha ma yin gyi phyogs rgyal bar 'gyur ro/ /lha ma yin gyi dpung de dag 'jig rten skyong ba rnams kyis mngon par mthong nas lha rtag tu myos gnas ga la ba der</text></item>
<item><p>29b3</p><section>mdo sde</section><text>dong ste/ lha dag lha ma yin gyi phyogs rnams rgyal bar gyur gyis rgyugs shig rgyugs shig ces smras so/ /de thos nas lha rtag tu myos gnas dag lha ma yin gyi phyogs ga la ba der mngon par 'joms su dong ste/ mtshon cha dang lag cha sna tshogs thogs pa'i</text></item>
<item><p>29b4</p><section>mdo sde</section><text>tshogs 'bum phrag du ma dag rgya mtsho'i nang na gnas pa ga la ba der lha ma yin rnams pham par bya ba'i phyir ha ha'i sgra phyung nas rings par mngon par 'joms par byed cing / rnam par 'joms par byed pa gnod pa du ma byed pa de dag phan tshun g.yul mi zad pa</text></item>
<item><p>29b5</p><section>mdo sde</section><text>chen po bkye'o/ /de nas gang gi tshe lha rnams kyis lha ma yin rnams pham par byas pa na/ de dag lha ma yin gyi dbang po sgra gcan ga la ba der dong ngo / /de nas lha ma yin gyi dbang po sgra gcan gyis lha ma yin de dag la 'di skad ces khyed cag gi dpung du bdag</text></item>
<item><p>29b6</p><section>mdo sde</section><text>cag gnas na/ grogs po dag ci ste 'bros/ lha dag nyung zhing 'di dag khyed cag las lhag pa med la/ 'di dag ni brtson 'grus chung ste/ bdag cag gis lha rnams pham par bya yis/ de lta bas na lha ma yin gyi dbang po dag slar log shig ces</text></item>
<item><p>29b7</p><section>mdo sde</section><text>smras so/ /de nas lha ma yin gyi dbang po sgra gcan las de skad thos nas/ lha ma yin dag lha rnams dang g.yul 'gyed du phyir log go/ de nas yang lha dang lha ma yin de dag mtshon cha 'debs pa 'khrugs pa'i rnam pa du ma'i g.yul 'gyed par</text></item>
<item><p>29b8</p><section>mdo sde</section><text>byed de/ /de'i tshe lha ma yin gnas gnyis pa na gnas pa gnyis shing rtse ba dang gnas gsum pa na gnas pa mgul phreng gi ris su gtogs pa thams cad lha dang g.yul 'gyed par phyir log go/ /de dag gang gi tshe/ chos dang mi ldan zhing</text></item>
<item><p>30a1</p><section>mdo sde</section><text>chos kyi rjes su mi 'jug pa'i skye dgu byung ba de'i tshe/ lha ma yin gyi phyogs kyis lha'i phyogs pham par byed do/ /gal te chos dang ldan zhing chos kyi rjes su 'jug pa'i skye dgu dag byung na/ lha'i phyogs de dag gis lha ma yin gyi phyogs pham par</text></item>
<item><p>30a2</p><section>mdo sde</section><text>byed de/ de ltar lha rnams ni chos kyi gtso bo/ /chos kyi rgyal mtshan/ chos la gzhol ba yin no/ /lha ma yin de dag thams cad ni chos dang mi ldan pa/ chos ma yin pa la brten pa/ chos kyis skyob pa ma yin no/ /de nas lha rnams 'di snyam du sems te/</text></item>
<item><p>30a3</p><section>mdo sde</section><text>kye ma lha ma yin 'di dag gis bdag cag la de ltar gtse bar ci ste gnas/ 'di dag ni bdag cag las khyad zhugs pa yang med la/ mtshungs pa yang ma yin no/ /'dzam bu'i gling na yang da dung du mar 'dzin pa dang / phar 'dzin pa dang / chos dang ldan zhing</text></item>
<item><p>30a4</p><section>mdo sde</section><text>chos kyi rjes su 'jug pa dang / rgan rabs la rim gro byed pa dang / gso sbyong la nye bar gnas pa dang / sbyin pa dag kyang sbyin/ bsod nams dag kyang byed/ bag yod pa la bag yod par gnas pa'i mi dag yod de/ de ltar bag yod pa la bag yod</text></item>
<item><p>30a5</p><section>mdo sde</section><text>par gnas pa de dag 'chi ba'i dus byas nas lha rnams kyi nang du skye bar 'gyur te/ lha ma yin gyi chos 'phel ba dang / chos 'byung bar ni mi 'gyur ro snyam mo/ /de dag gis de ltar rig nas kun du rgyu ba dang / phreng thogs dang / kun di pa ka dang / rtag tu myos</text></item>
<item><p>30a6</p><section>mdo sde</section><text>pa'i lha rnams chos kyi rgyal mtshan khyer te/ lha ma yin gyi dpung ga la ba der lha de dag thams cad reg ma thogs par rgyug cing byed cing 'di ltar lha ma yin rnams sdod cig /khyed cag gis nged rnams la ci'i phyir gtse/ nged cag las khyed kyi dpung khyad zhugs</text></item>
<item><p>30a7</p><section>mdo sde</section><text>pa yang med/ gtso bo yang ma yin/ mtshon cha yang mi mang bas nged cag 'di rnams ni khyed rnams gzhom pa'i phyir lhags pa yin gyis/ yang sa'i 'og tu ma 'gro shig /mngon par gtse bar byed pa'i blo can chos dang mi ldan zhing chos kyi rjes su mi 'jug pa 'di</text></item>
<item><p>30a8</p><section>mdo sde</section><text>dag thams cad la bde ba 'am mya ngan las 'das pa med do/ /de skad ces smras nas/ klu nor rgyas kyi bu dang / 'jog po la sogs pa dang lhan cig de dag thams cad dang bdag nyid thams cad las mtshon cha dang / lag cha char ltar 'bebs shing lha ma yin ga la ba der</text></item>
<item><p>30b1</p><section>mdo sde</section><text>'dong bar byed do/ /de nas klu rnams kyang me rab tu 'bar ba char ltar 'bebs shing lha ma yin ga la ba der rgyug par byed do/ /de nas lha ma yin rnams kyis kyang klu de dag la mngon par brtags nas/ chos dang mi ldan zhing chos kyi rjes su mi 'jug pa'i klu rab</text></item>
<item><p>30b2</p><section>mdo sde</section><text>'jom la sogs pa la/ 'di ltar khyed kyang bdag cag gi phyogs yin gyis/ klu'i rgyal po nor rgyas kyi bu dang / 'jog po la sogs pa ga la ba der klu rnams dang g.yul 'gyed du rgyugs shig ces bsgo'o/ /de nas de dag thos nas klu rab 'jom</text></item>
<item><p>30b3</p><section>mdo sde</section><text>la sogs pa klu 'jog po dang / nor rgyas kyi bu la sogs pa ga la ba der me char ltar 'bebs pas mngon par 'tshed par byed do/ /klu de dag gis kyang me'i char chen po 'bebs la lha dang lha ma yin rnams kyang g.yul chen po 'gyed de/ de nas yang lha rnams kyis</text></item>
<item><p>30b4</p><section>mdo sde</section><text>lha ma yin rnams pham par byas so/ /de nas de dag lha ma yin gyi dbang po sgra gcan ga la ba der 'dong bar byed do/ /'jigs shing bzhin mog mog por gyur pa skyabs 'dod pa kun lha ma yin gyi dbang po sgra gcan ga la ba de nyid du 'dong bar byed do/ /de nas sgra</text></item>
<item><p>30b5</p><section>mdo sde</section><text>gcan gyis de dag mthong nas yang 'di ltar bdag 'di na gnas na lha ma yin khyed cag rnams la ci zhig gnod/ /bdag gcig pus lha rnams dbang po dang bcas pa bcom ste/ lha'i 'jig rten thams cad bdag cag gir bya na khyed dang 'khod pas lta smos kyang ci dgos/</text></item>
<item><p>30b6</p><section>mdo sde</section><text>lha'i dpung 'di dag kyang chen po ma yin na/ grogs po dag ci gnod/ 'di ltar bdag gis lha ma yin gyi dbang po brtan pa dang / me tog phreng dang / rab dgod dang / thags zangs ris dag la sbran la bdag nyid kyis lha rnams las rgyal bar bya'o zhes smras so/ /</text></item>
<item><p>30b7</p><section>mdo sde</section><text>de nas lha ma yin gyi dbang po sgra gcan lha ma yin gyi dbang po brtan pa dang / lha ma yin gyi dbang po me tog phreng dang / lha ma yin gyi dbang po rab dgod dang / lha ma yin gyi dbang po thags zangs ris ga la ba der rings par song ste phyin nas/ de dag la 'di ltar lha</text></item>
<item><p>30b8</p><section>mdo sde</section><text>'di dag thams cad dang / rgyal chen bzhi pa thams cad bdag cag gi phyir 'ong gis lha ma yin gyi dbang po 'di dag kun shes nas lan bya ba gang yin pa la so sor soms shig ces smras so/ /de nas tshig de thos nas lha ma yin gyi dbang po kun gyis sgra gcan de</text></item>
<item><p>31a1</p><section>mdo sde</section><text>la 'di ltar lha rnams dang g.yul 'gyed du bdag nyid thams cad kyis bdag cag 'di dag 'khod cing bdag cag rtog par byed kyis sum bcu rtsa gsum pa'i lha kau shi ka la sogs pa dang bcas pa la bar chad bya ba dang / gang gis lha ma yin rnams</text></item>
<item><p>31a2</p><section>mdo sde</section><text>'byung bar bya ba'i phyir khyod song shig ces smras so/ /de nas lha ma yin sgra gcan lha dang lha ma yin gyi g.yul ga la ba der bdag nyid g.yul 'gyed du song ste/ de dag mthong nas lha ma yin gyi dbang po de lha ma yin rnams la kye ma lha'i stobs rab tu che'o/ /kye ma</text></item>
<item><p>31a3</p><section>mdo sde</section><text>lha ma yin rnams lha'i stobs rab tu che ste/ g.yul 'gyed par lha 'khod pa 'di dag la phyir brgal bar mi nus so zhes smras so/ /de nas lha ma yin gyi dbang po sgra gcan lha rnams ga la ba der mtshon cha dang lag cha char ltar 'bebs shing g.yul 'gyed du song ngo / /</text></item>
<item><p>31a4</p><section>mdo sde</section><text>de nas lha rnams kyis lha ma yin gyi dbang po sgra gcan de ltar rgyug pa mngon par mthong nas/ klu de dag yang lhan cig tu me char ltar mngon par 'bebs shing lha ma yin gyi dbang po sgra gcan ga la ba der sgra gcan gzhom pa'i phyir rgyug par byed do/ /de nas lha dang lha</text></item>
<item><p>31a5</p><section>mdo sde</section><text>ma yin de dag gi g.yul chen po mtshon cha dang / lag cha dang / rdo rje char ltar 'bebs shing mtshungs par g.yul bkye ba dang / de dag gang gi tshe chos dang ldan zhing chos kyi rjes su 'jug pa/ dge sbyong du 'dzin pa/ bram zer 'dzin pa/ rigs kyi rgan rabs kyi</text></item>
<item><p>31a6</p><section>mdo sde</section><text>rjes su 'jug pa'i skye dgu dag byung ba de'i tshe lha rnams kyis lha ma yin rnams pham par byed do/ /gal te chos dang mi ldan zhing chos kyi rjes su mi 'jug pa dag byung ba de'i tshe lha ma yin rnams kyis lha rnams pham par byed de/ de ltar lha dang lha ma yin gyi g.yul</text></item>
<item><p>31a7</p><section>mdo sde</section><text>chen po 'gyed pa ni chos dang chos ma yin pa'i kha na las pa yin no/ /de nas gang gi tshe lha ma yin rgyal zhing lha pham par gyur pa de'i tshe lha rnams phan tshun du lha dag chos la soms shig /lha dag chos gtso bor gyis shig /lha rnams ni chos kyis rgyal bar 'gyur</text></item>
<item><p>31a8</p><section>mdo sde</section><text>ro zhes brjod do/ /de nas chos yid la byas shing chos la dad pa bskyed pa'i lha rnams yang lha ma yin ga la ba der dong ngo / /de nas chos kyis bskyabs pa'i lha rnams gzi brjid brgya 'gyur du 'byung ste/ de ltar de dag gzi brjid kyis 'bar ba mngon par</text></item>
<item><p>31b1</p><section>mdo sde</section><text>mthong nas/ lha ma yin shin du sgyid lug pa rnams la lha ma yin gyi dbang pos 'di skad ces khyed ci ste sgyid lug /'di dag ni bdag cag las gzi brjid dam/ mtshon cha 'am/ lag cha 'am/ dpung stobs sam/ phal che ba khyad zhugs pa med de/</text></item>
<item><p>31b2</p><section>mdo sde</section><text>de dag la khyed ci ste sgyid lug ces smras so/ /de nas de'i tshig de thos nas yang lha ma yin sgra gcan la sogs pa/ lha rnams ga la ba der phyir log ste 'ong ngo / /de nas lha chos kyis rgyas pa'i lus can de dag thams cad lha ma yin ga la ba der shugs</text></item>
<item><p>31b3</p><section>mdo sde</section><text>myur bar rgyug par byed de/ lha dang lha ma yin de dag phan tshun 'dres nas g.yul 'gyed do/ /de dag gi nang na sgra gcan stobs chen por gnas te/ ri rab gnyis pa lta bur gnas so/ /de chos nyid kyi mthus lha rnams kyis pham par byed de/ skyob pa</text></item>
<item><p>31b4</p><section>mdo sde</section><text>rnams kyi nang na chos skyob pa mchog yin no/ /snang ba rnams kyi nang na chos snang ba mchog yin no/ /de nas lha ma yin sgra gcan la sogs pa lha ma yin pham pa rnams mngon par mthong nas/ lha ma yin kun nas sgyid lug pa rnams de nas yang</text></item>
<item><p>31b5</p><section>mdo sde</section><text>dbugs phyung ste/ 'di skad ces lha ma yin dag ci ste 'bros/ lha ma yin 'di dag mi ngan pa'i sar ci ste gnas/ lha dang lha ma yin du ma'i nang na dpa' bo ma yin/ lag cha thogs pa ma yin/ mtshon chas 'jigs pa ma yin gyis phyir log ste</text></item>
<item><p>31b6</p><section>mdo sde</section><text>'khod cig /'di dag gis ci ste gnod ces smras so/ /de nas de'i tshe de thos nas yang lha ma yin rnams g.yul 'gyed du phyir log go/ /de nas yang des gzeng bstod cing mgu bar byas pa/ nga rgyal gyis khengs pa rnams/ lha rnams ga la ba der</text></item>
<item><p>31b7</p><section>mdo sde</section><text>g.yul bkye ba dang / de nas yang 'bros so/ /de nas sgra gcan ni lha ma yin de dag kun gyi dang po kho na la 'dug ste/ de dang po kho nar 'dug ste/ de la rten/ des skyob/ de la 'khor ba'i lha ma yin de dag thams cad rgyal chen bzhi'i lha ga la ba der</text></item>
<item><p>31b8</p><section>mdo sde</section><text>sgra gcan gyi mthu la rten pa/ stobs skyes pa dag rgyug par byed cing / 'di ltar bdag cag gi lha ma yin gyi dbang po sgra gcan 'di dang po kho na la zhugs pas lha rnams dbang po dang bcas pa yang thub par 'gyur na/ rgyal chen bzhi'i lha 'ba'</text></item>
<item><p>32a1</p><section>mdo sde</section><text>shig lta smos kyang ci dgos snyam sems so/ /de nas yang phan tshun rtog cing mtshon cha'i tshogs kyi rgyun gcig la gcig 'debs pa na/ sgra gcan yang lha ma yin rnams rgyal bar bya zhing lha rnams pham par bya ba'i phyir lha ga la 'khod</text></item>
<item><p>32a2</p><section>mdo sde</section><text>pa der rdo ri tsam 'phen cing gnod par byed do/ /de nas sgra gcan de/ de ltar lha rnams la rdo char ltar 'bebs pa/ 'jig rten skyong ba dag gis mngon par mthong nas/ lha rnams la sgra gcan 'di ni rdo char ltar 'bebs pas bdag cag la mngon par</text></item>
<item><p>32a3</p><section>mdo sde</section><text>gnod par byed na/ lha dag mtshon cha dang / lag cha char ltar dbab pa rnams kyis de bzlog cing / 'di ltar yang lha rnams la gnod pa med par mdzod cig /de dag la 'jig rten skyong ba dag gis 'di skad smras nas/ lha ma yin gyi dbang po sgra</text></item>
<item><p>32a4</p><section>mdo sde</section><text>gcan ga la ba der sgra gcan dag pham par bya ba'i phyir khro ba'i shugs kyis rgyug par byed do/ /de nas sgra gcan dang / 'jig rten skyong ba dag shin du spu zing zhes byed pa/ rdo dang lag char bsres pa'i g.yul bkye'o/ /rdo char ltar 'bebs pa des</text></item>
<item><p>32a5</p><section>mdo sde</section><text>rgya mtsho kun nas rab tu 'khrug par byed cing / lha'i rdo char ltar 'bebs pa rnams kyis kyang / de ltar rgya mtsho na gnas pa'i sems can 'bum phrag du ma dag gsod par byed/ 'khrug par byed/ kun nas rgya mtsho'i dpung 'khrug par byed do/ /de nas</text></item>
<item><p>32a6</p><section>mdo sde</section><text>sgra gcan de dang / 'jig rten skyong ba dag g.yul chen por bkye ba lha dang lha ma yin rnams kyis mngon par mthong nas ngo mtshar cher skyes te/ kye ma g.yul 'gyed pa rnams kyi nang na 'di ni g.yul chen po yin no zhes brjod do/ /de nas gang gi tshe chos dang</text></item>
<item><p>32a7</p><section>mdo sde</section><text>ldan zhing chos kyi rjes su 'jug pa'i skye dgu dag byung ba de'i tshe lag cha dang dpung dang 'jigs par bya ba kun med kyis kyang / lha ma yin gyi dbang po sgra gcan pham par 'gyur/ gal te chos dang mi ldan zhing chos kyi rjes su mi 'jug pa'i skye dgu dag</text></item>
<item><p>32a8</p><section>mdo sde</section><text>byung ba de'i tshe/ lha ma yin gyi dbang po sgra gcan mngon par mtho bar 'gyur te/ lha rnams ni ma yin no/ /de ltar 'di dag thams cad ni gtso bo las gyur te/ glo bur pa ni ma yin no/ /de nas gang gi tshe lha ma yin gyi dbang po sgra gcan dpung dang</text></item>
<item><p>32b1</p><section>mdo sde</section><text>mthu rtsal nyams te/ pham par gyur pa de'i tshe lha ma yin shin du yi chad pa rnams kyis yang smras pa/ lha ma yin 'di dag ci ste 'bros/ rgud pa'i chos mang po sgrub pa ni bdag cag rgud par gyur te/ nyon mongs pa des chog go chog go/ /bdag</text></item>
<item><p>32b2</p><section>mdo sde</section><text>cag rang gi gnas rnams su yang bde ba 'am/ lha ma yin rnams kyi nang du yang yid bde ba'i ngo bor mi nus te/ blo de lta bu ma byed par blo mthu rtsal dang bcas par gyis shig /rang gi gnas su 'gro ma 'dod par slar log shig slar log shig /de nas</text></item>
<item><p>32b3</p><section>mdo sde</section><text>tshig de thos nas yang lha ma yin thams cad 'jig rten skyong ba dag ga la ba der g.yul 'gyed du brgyugs so/ /de nas yang phan tshun lhan cig rdo mtshungs pa med pa char ltar 'bebs shing ri'i rtse mor glog char ltar 'byin te/ yul ngan du byas par spu shin</text></item>
<item><p>32b4</p><section>mdo sde</section><text>du zing zhes byed pa'i g.yul bkye'o/ /de nas yang lha'i dpung gis lha ma yin gyi dpung pham par byas so/ /de nas yang lha ma yin de dag thams cad 'di snyam du sems te/ kye ma lha 'di rnams mthu chen po dang ldan pa yin no/ /'di ltar bdag cag rang gi</text></item>
<item><p>32b5</p><section>mdo sde</section><text>mthu bskyed pa dang / de bdag cag gi don dang / bde ba'i phyir dang / phan par bya ba'i phyir gnas gnyis pa na gnas pa skar phreng gi bdag po lha ma yin gyi dbang po brtan pa la skyabs su dong bar bya'o/ /lha ma yin gyi dbang po brtan pa de ni rang bzhin gyis brtan</text></item>
<item><p>32b6</p><section>mdo sde</section><text>pa yin te/ lha dang lha ma yin rnams kyi g.yul du dbang po dang bcas par brgya 'am/ yang na stong du stobs kyis rgyal ba yin no snyam mo/ /de nas de ltar lha ma yin gyi gtso bo de dag thams cad lha ma yin gyi dbang po brtan pa ga la ba der dong ngo / /de nas de</text></item>
<item><p>32b7</p><section>mdo sde</section><text>dag thams cad kyis lha ma yin gyi dbang po brtan pa de la 'di skad smras so/ /kye ma lha ma yin gyi dbang po dag 'di ltar lha'i phyogs stobs rab tu che ste/ lha ma yin sgra gcan dang bcas pa rnams kyis phyir brgal bar mi nus pas/ lha ma yin gyi dbang</text></item>
<item><p>32b8</p><section>mdo sde</section><text>pos lha ma yin rnams kyi dpung bgyi ba dang / skyabs bgyi ba dang / pha rol gzhom pa'i phyir de dag nges par bgyi ba'i rigs so/ /khyod kyi lag na mtshon cha yod pas lha dag dbang po dang bcas pa yang bdag cag la phyir rgol bar mi nus te/ khyod kyis</text></item>
<item><p>33a1</p><section>mdo sde</section><text>lha dang lha ma yin rnams kyi g.yul du rgyal ba mang du brnyes pa lags so/ /lha ma yin gyi dbang po de dag nges par bzlog tu gsol/ lag na mtshon cha chen po thogs pa/ rang gi dpung dang mthu rtsal bskyed cing lha rnams pham par bgyi ba</text></item>
<item><p>33a2</p><section>mdo sde</section><text>'i phyir bzlog tu gsol/ khyod kyis brgya byin nyid kyang brgya stong du pham par bgyis te/ lha de rnams khyod kyi mthu rtsal gyis pham par bgyis pa lags so/ /de nas brtan pa lha ma yin gyi dbang po de dag las tshig de thos nas/ lha ma yin gyi dbang po me</text></item>
<item><p>33a3</p><section>mdo sde</section><text>tog phreng ga la ba dang / thags zangs ris dang / rab dgod ga la ba der dong ste phyin nas/ lha ma yin gyi dbang po de dag la 'di skad ces smras so/ /lha ma yin gyi dbang po'i phyogs sgra gcan dang bcas pa lha rnams kyis pham par byas te/ lha rnams ni</text></item>
<item><p>33a4</p><section>mdo sde</section><text>stobs rab tu che'o/ /stobs rab tu che bas bzod par dka' ste/ lha ma yin rnams kyis bzod par mi nus so/ /g.yul 'gyed par rgyal bar bgyi ba'i phyir de gnang bar mdzod cig /de nas lha ma yin gyi dbang po me tog phreng dang / thags zangs ris dang /</text></item>
<item><p>33a5</p><section>mdo sde</section><text>rab dgod kyis lha ma yin gyi dbang po brtan pa de la 'di skad smras so/ /lha ma yin gyi dbang po bdag cag 'di dag khyod kyi grogs su 'khod pa yin gyis khyod song shig khyod song shig /bdag cag gis grogs byas pas khyod dang sgra gcan dang bcas pas lha thams cad</text></item>
<item><p>33a6</p><section>mdo sde</section><text>las kyang rgyal bar nus so/ /de nas tshig de thos nas lha ma yin gyi dbang po brtan pa de lha ma yin gyi dbang po sgra gcan ga la ba der g.yul 'gyed pa'i phyir song ngo / /de nas lha ma yin rnams kyis lha ma yin gyi dbang po brtan pa de mthong nas shin du mgu</text></item>
<item><p>33a7</p><section>mdo sde</section><text>zhing mthu rtsal skyes pa rnams lha rnams ga la ba der mtshon cha dang / lag cha dang / mda' dag 'phen cing 'debs pa na thams cad lha ma yin gyi dbang po gnyis dang lhan cig lha rnams ga la ba der rgyug par byed do/ /de nas lha rnams kyis lha ma yin de</text></item>
<item><p>33a8</p><section>mdo sde</section><text>dag mthong nas 'di skad ces smras so/ /lha ma yin dag 'di ltar yang dang yang du bdag cag rnams kyis pham par bya 'dod dam/ de nas yang brtson 'grus la dmigs nas dud 'gro'i 'gro ba ngo bo nyid kyis pham pa rnams yang 'ong bar byed do/ /</text></item>
<item><p>33b1</p><section>mdo sde</section><text>de nas de ltar rig nas lha shin du brtson 'grus brtsams pa/ mtshon cha dang lag cha sna tshogs thogs pa de dag thams cad lha ma yin ga la ba de nyid du 'gros shin du myur bar 'gro bar byed do/ /de nas lha ma yin gyi dbang po brtan pa dang / sgra gcan gyis</text></item>
<item><p>33b2</p><section>mdo sde</section><text>'di smras so/ /lha rnams bdag cag gi steng du 'ongs te/ lha rnams g.yul 'gyed du 'ong ngo / /bdag cag gis de dag nges par g.yul 'di gnyis kyi bar du bcug ste/ gzhom par bya'o/ /de nas de skad smras ma thag tu lha ma yin gyi dbang po brtan pa dang /</text></item>
<item><p>33b3</p><section>mdo sde</section><text>sgra gcan phan tshun rgyal bar 'dod pa dag lhan cig tu rgyal chen bzhi'i lha rnams ga la ba der 'dong bar byed do/ /de nas lha rnams ni nyi ma nub pa'i phyogs su lta/ lha ma yin rnams ni shar ba'i phyogs su lta ste/ de ltar shar ba'i 'od zer gyi mthu des</text></item>
<item><p>33b4</p><section>mdo sde</section><text>mig rab tu nyams pa dang / de nas lha ma yin gyi mtshon cha char ltar 'bebs pa rnams la/ dbab par ma nus so/ /de nas lha ma yin mig bsgribs pa rnams phan tshun du 'di ltar nyi ma'i 'od zer rnams kyis mig rab tu nyams te/ bdag cag gis</text></item>
<item><p>33b5</p><section>mdo sde</section><text>lha rnams la brgal bar mi nus so zhes smras so/ /de nas lha ma yin gyi dbang po sgra gcan gyi rang gi lag pas nyi ma sgrib par byed de/ 'di yang nyi ma gzas zin pa'i rgyu gsum pa yin no/ /de'i tshe rgyu mi shes pa'i rtog ge pa rnams 'di ltar lo</text></item>
<item><p>33b6</p><section>mdo sde</section><text>legs par 'gyur ro/ /lo nyes par 'gyur ro/ /char cher legs par 'bab par 'gyur ro/ /char chung ngu 'bab par 'gyur ro/ /rgyal po la rung bar 'gyur ro/ /rgyal po la mi rung bar 'gyur ro/ /skye bo 'jig par 'gyur ro/ /skye bo 'jig par mi</text></item>
<item><p>33b7</p><section>mdo sde</section><text>'gyur ro zhes brjod de/ de ltar bstan bcos ngan pas bslus pa rnams gzhan du rtog par byed do/ /de ltar sgra gcan des nyi ma'i dkyil 'khor de bsgribs te/ 'od zer yang bzlog nas blta bar bde ba dang / lha rnams mngon par mthong nas lha ma yin gyi</text></item>
<item><p>33b8</p><section>mdo sde</section><text>dbang po brtan pa la smras pa/ lha dag bde bar mthong ngo / /lha ma yin rnams bde bar ma mthong gis pha rol pham par bya ba la 'bod cig /de nas lha ma yin rnams mtshon cha'i tshogs rnams char ltar mngon par 'bebs shing lha rnams ga la ba der</text></item>
<item><p>34a1</p><section>mdo sde</section><text>brtan pas sna drangs nas rgyug par byed do/ /lha rnams kyis kyang de dag mthong nas mtshon cha sna tshogs thogs te/ lha ma yin ga la ba der rgyug par byed do/ /de nas phreng thogs kyi lha rnams ga la ba der brtan pa de dag rgyug cing /</text></item>
<item><p>34a2</p><section>mdo sde</section><text>de dag mtshon cha sna tshogs kyi char mngon par 'bebs pa na/ phreng thogs kyi lha rnams kyis de dag mngon par mthong nas 'di skad smras so/ /lha ma yin gyi dbang po dag legs so legs so/ /'di ltar khyed rnams lan du ma zhig tu pham par byas</text></item>
<item><p>34a3</p><section>mdo sde</section><text>kyang khyed chos la so sor rig par mi byed dam/ nged ni chos kyi tshul dang ldan/ chos la gzhol/ chos sgrub pa yin te/ nged ni chos ma spangs pas rgyal bar 'dod do/ /khyed ni brnab sems kyis gnod de/ gzhan gyi rdzas la rang gir bya ba'i</text></item>
<item><p>34a4</p><section>mdo sde</section><text>brnab sems yod do/ /brnab sems mang ba de ni khyed yin te/ chos ma yin pa dang ldan par gyur pas/ dge ba bcu'i las kyi lam dang yang dag par ldan pa/ chos dang ldan zhing chos kyi rjes su 'dug pa'i lha rnams ji ltar pham par byar 'dod/</text></item>
<item><p>34a5</p><section>mdo sde</section><text>mun pas ni snang gsal chen po rnams kyang zil gyis gnon par mi nus so/ /de nas rnam pa 'di dag smras pa na/ brtan pas de dag la 'di skad smras so/ /kye mang du smra ci dgos/ khyed kyi 'byor pa la nged rnams kyang smon pa med do/ /lha ma yin</text></item>
<item><p>34a6</p><section>mdo sde</section><text>gyi dbang po thags zangs ris dang / rab dgod la sogs pa bzhi po 'di dag gi dpung bshams pa rnams kyis lha thams cad pham par bya ba'i phyir 'khod de/ nged ni khyod kyi 'byor pa la dga' ba med do/ /de skad smras nas/ phreng thogs</text></item>
<item><p>34a7</p><section>mdo sde</section><text>kyi lha ga la ba der rgyug par byed do/ /de 'ong bar mngon par mthong nas/ ji ltar de'i lus kyi ngo bo shin du phra ba yang mi mngon pa de ltar mda' sna tshogs char ltar phab bo/ /de ltar brtan pa mtshon cha'i char gyi nang du tshud nas kyang phreng thogs kyi lha</text></item>
<item><p>34a8</p><section>mdo sde</section><text>rnams kyis 'di skad smras so/ /las kyis bcom zhing sgrub pa brnab sems mang po 'di cir dgos/ chos ma yin pas ni nams kyang chos zil gyis mnan pa med de/ nged ni khyed la chung zad kyang 'tshe bar mi byed na/ nged la ci ste gnod pa</text></item>
<item><p>34b1</p><section>mdo sde</section><text>byed/ de de skad smra ba na/ lha de dag ga la ba der rgyug par byed do/ /de nas phreng thogs kyi lha rnams kyis klu de dag la smras pa/ dpung don med pas khengs pa 'di khyed kyis me'i char mngon par phob shig dang / 'on kyang dpung gi mthu 'di nyams</text></item>
<item><p>34b2</p><section>mdo sde</section><text>par 'gyur ro/ /de skad smras pa dang / klu'i rgyal po 'jog pos phyogs gcig tu klu'i rgyal po rab 'jom la me'i char phab pa dang / brtan pa ga la ba der rgyug par byed de/ me'i char mngon par phab pa na de lha ma yin gyi dbang po brtan pa ga la ba der</text></item>
<item><p>34b3</p><section>mdo sde</section><text>brgyugs so/ /de nas lha ma yin dang / klu de dag me'i char chen po'i nang du chud par gyur to/ /de nas de dag la me'i char mngon par phab pa dang / lha ma yin gyi dbang po sgra gcan ri dpag tshad bcu pa gcig blangs nas/ phreng thogs kyi lha rnams</text></item>
<item><p>34b4</p><section>mdo sde</section><text>ga la ba der rgyug par byed do/ /de 'ong ba mngon par mthong nas lha lag na yol go thogs pa dag ri bsreg pa'i phyir me'i char mngon par 'bebs shing rgyug par byed do/ /de nas me'i char des ni ri de thams cad bsregs so/ /de ltar de bsregs par rig nas</text></item>
<item><p>34b5</p><section>mdo sde</section><text>brtan pa de mthu nyams te/ lha de rnams la 'di skad smras so/ /'di ltar bdag gis ri rab tu 'bar ba gzhan thams cad steng du dbab bo/ /de nas lha ma yin rnams kyis ri rab tu 'bar ba gzhan zhig de'i drung du khyer ro/ /de nas brtan pa das de khyer nas lha</text></item>
<item><p>34b6</p><section>mdo sde</section><text>rnams kyi steng du 'phangs so/ /de nas lha de rnams kyis lha ma yin chen po la 'di skad smras so/ /chos ma yin pas ni chos las rgyal bar mi nus te/ nged ni chos mdun du byas nas gnas so/ /khyed ni chos ma yin pa la brten nas gnas so/ /</text></item>
<item><p>34b7</p><section>mdo sde</section><text>de ltar de dag lha rnams kyis spyos pa mthong nas/ lha ma yin gyi dbang po sgra gcan gyis lha ma yin thams cad bsdus te lha rnams ga la ba der dong ngo / /de ltar de dag 'ong ba mngon par mthong nas/ lha rnams kyang lha ma yin dag ga la ba der rgyug par</text></item>
<item><p>34b8</p><section>mdo sde</section><text>byed de/ lha dang lha ma yin de dag mtshon cha du ma dang ldan pa'i g.yul shin du mi zad pa bkye bar gyur to/ /de nas lha rnams kyis chos brjod/ bden pa'i byin gyis brlabs byas/ dkon mchog gsum la skyabs su 'gro ba yid la byas nas/</text></item>
<item><p>35a1</p><section>mdo sde</section><text>lha ma yin ga la ba der dong ngo / /lha de dag mthong ma thag tu lha ma yin gyi dpung de thams cad brgya 'am stong du bcom mo/ /de nas lha ma yin de dag thams cad sa'i 'og ga la ba der bros so/ /klu chos dang mi ldan pa rab 'jom la</text></item>
<item><p>35a2</p><section>mdo sde</section><text>sogs pas lha ma yin de dag la 'di skad smras so/ /lha ma yin dag bdag cag bor nas ci ste 'bros/ klu 'jog po dang / nor rgyas kyi bu la sogs pa de dag bdag cag gis thub na/ khyed kyis lha 'di dag 'ba' shig thub par 'gyur ro/ /gang de ltar</text></item>
<item><p>35a3</p><section>mdo sde</section><text>'jigs par gnas na/ rang gi dpung nyams drod med par ci'i phyir sa'i 'og nas ldang / lha rnams dang lhan cig ci'i phyir 'gal bar byed/ 'gal ba'i rang bzhin can khyed ni sa'i 'og tu 'dong du yod grang na nged gar 'dong / 'jog po dang</text></item>
<item><p>35a4</p><section>mdo sde</section><text>nor rgyas kyi bu la sogs pas bcom pa gar 'dong / lha ma yin de dag gis de skad thos nas/ de nas yang lha ga la ba der g.yul 'gyed du slar log go/ /de nas yang thogs pa med pa'i blo can de dag lha ma yin ga la ba der thams cad 'bad de brgyugs</text></item>
<item><p>35a5</p><section>mdo sde</section><text>so/ /de nas de dag 'ong ba mngon par mthong ste/ lha ma yin rnams kyis bzlog par ma nus so/ /de nas yang lha ma yin gyi dbang po sgra gcan lha ma yin gyi dbang po brtan pa dang lhan cig tu sa'i 'og ga la ba der dong ngo / /de nas lha ma yin gyi dpung de ltar</text></item>
<item><p>35a6</p><section>mdo sde</section><text>nyams pa mthong nas/ lha ma yin kha cig lha ma yin gyi dbang po gnas gsum pa na gnas pa ga la ba der brgyugs te/ 'di ltar rgyal po chen po me tog phreng bzhengs/ lha'i tshogs de dag bzlog tu mi rung la/ lha ma yin thams cad pham</text></item>
<item><p>35a7</p><section>mdo sde</section><text>par byas te phyogs kun du bkod par gyur to/ /khyod kyis ni lha dang lha ma yin gyi g.yul du mar rnam par rgyal ba brnyes la/ rgyal ba brnyes par 'gyur gyis/ khyod kyis de dag dgongs te bzhengs/ lha'i dbang po bcas pa las rgyal bar</text></item>
<item><p>35a8</p><section>mdo sde</section><text>spyod cig /lha ma yin gyi dbang po me tog phreng gis de dag thams cad yid la bzung nas mtshon cha dang lag cha rnam pa sna tshogs thogs/ lha ma yin bye ba du mas yongs su bskor/ nam mkha'i phyogs thams cad sgra rnams kyis yongs su</text></item>
<item><p>35b1</p><section>mdo sde</section><text>'gengs shing / de dag lha dang lha ma yin gyi g.yul ga la ba der 'dong bar byed do/ /lha ma yin gyi dbang po sgra gcan gyis stong snyed 'ong ba mngon par mthong nas/ brtan pa la smras pa/ 'di dag ni lha ma yin gyi dbang po me tog phreng yin te/</text></item>
<item><p>35b2</p><section>mdo sde</section><text>bdag cag gi 'byor par bya ba dang / lha rnams pham par bya ba'i phyir 'ong gis/ lha ma yin de dag slar zlog shig /'di ni lha ma yin gyi dbang po bdag cag gi 'byor par bya ba'i phyir 'ong ngo / /de thos nas lha ma yin dag de nas yang g.yul 'gyed pa</text></item>
<item><p>35b3</p><section>mdo sde</section><text>'i phyir log go/ /de nas yang de dag rgyal chen bzhi'i lha rnams ga la ba der lhags so/ /de dag lhags pa na lha rnams kyis 'di skad smras so/ /dud 'gro khyed yun ji srid cig tu de skyong bar byed/ gti mug gis bsgribs pa khyed rnams rang</text></item>
<item><p>35b4</p><section>mdo sde</section><text>gi dpung gzhig par bya ba'i phyir log gam/ de skad smras nas/ de nas yang lha rnams lha ma yin ga la ba der brgyugs so/ /de nas me tog phreng gis lha ma yin de dag la 'di skad smras so/ /lha ma yin rnams bzlums te 'khod pa ci sems</text></item>
<item><p>35b5</p><section>mdo sde</section><text>lha rnams la gnod pa ci'i phyir mi bya/ so sor mi mthun par 'khod pa lha rnams pham par mi bya 'am/ /'di na bdag gnas pa gcig pus lha thams cad las rgyal bar nus na/ gang lha ma yin gyi dbang po brtan pa dang / seng ge mo'i bu sgra gcan</text></item>
<item><p>35b6</p><section>mdo sde</section><text>bdag cag gi grogs su gyur pas smos kyang ci dgos te/ 'jigs par ma byed cig /khyed cag kun kyang thams cad du g.yul gyi 'jigs pa med pa yin na/ sgyid lug pa des ma chog gam/ lha ma yin rnams rgyal bar gyur cig /lha ma yin</text></item>
<item><p>35b7</p><section>mdo sde</section><text>rnams mthu rtsal dang bcas pas rnam par rgyal bar gyur cig /de skad ces smras nas/ de nas yang lha ma yin gyi dbang po me tog phreng de dang / lha ma yin gyi dbang po rnams dang lhan cig lha phreng thogs dang / rtag tu myos gnas dang / lag na</text></item>
<item><p>35b8</p><section>mdo sde</section><text>yol go thogs dang / pi bang can gsum pa'i lha'i dbang po rnams bai dUr+ya'i ri'i rtse mor 'dzegs te/ 'khod cing thams cad du khyab par byas nas sred pa skye ste/ 'di ltar sum bcu rtsa gsum pa'i lha rnams dang brgya byin med kyang</text></item>
<item><p>36a1</p><section>mdo sde</section><text>bdag cag 'ba' shig gis lha ma yin rnams chos gcig dang bcas pas lan du mar thub par byas so/ /de dag gis de skad smras pa dang / lha ma yin rnams kyis rgya mtsho de nyid khyab par byas nas/ de nas yang g.yul 'gyed</text></item>
<item><p>36a2</p><section>mdo sde</section><text>par byung ngo / /de nas lha rnams kyis lha ma yin de dag 'ong ba mngon par mthong nas smras pa/ 'di ltar lha ma yin bdag nyid thams cad dpung ches 'phel te/ 'ong ba 'di dag ni nges par lha ma yin gyi dbang po gsum pa me tog phreng yin te/ de dag</text></item>
<item><p>36a3</p><section>mdo sde</section><text>'ong ba lta zhing de dag la de skad smras pa dang / lha ma yin g.yul 'gyed par mdun nyid na 'khod do/ /de nas lha rnams kyis de dag mthong nas smras pa/ khyed gang gis bslus nas 'ongs/ da dung du chos dang ldan zhing chos kyi rjes su 'jug pa'i</text></item>
<item><p>36a4</p><section>mdo sde</section><text>mi mar 'dzin pa/ phar 'dzin pa/ dge sbyong du 'dzin pa/ bram zer 'dzin pa/ dge ba don du gnyer ba/ dge ba la zhugs pa yod pa de dag shi ba'i dus byas nas lha rnams kyi nang du skye bar 'gyur ro/ /de ni nged yin te/ khyed pas ches dpung</text></item>
<item><p>36a5</p><section>mdo sde</section><text>che la ches gtso bo yin no/ /de lta bas na chos bsgrubs pa bdag cag la khyed kyis mngon par ma gtse shig /bdag cag la khyed kyis ci'i phyir gtse/ de nas de skad smras pa dang / lha ma yin rnams kyis lha rnams kyi tshig rtsis la ma</text></item>
<item><p>36a6</p><section>mdo sde</section><text>chags par byas nas/ lha rnams dang g.yul 'gyed pa'i phyir lhags so/ /de nas lha rnams yang lha ma yin rnams ga la ba der nam mkha' bkang nas lha ma yin rnams gzhom pa'i phyir dang / de dag phan tshun rgyal bar bya ba'i phyir</text></item>
<item><p>36a7</p><section>mdo sde</section><text>'dong bar byed do/ /de nas yang de dag g.yul gyi rnam pa de lta bu bkye ste/ sgra gang gis rgya mtsho na gnas pa nya dang / srog chags dung dang / chu srin dang / chu srin byis pa gsod dang / nya mid dang / nya mid chen po dang / chu srin na kra dang /</text></item>
<item><p>36a8</p><section>mdo sde</section><text>chu srin du na d+hu gsod mang po rnams kyi snying brgya 'am stong du rnam par gas so/ /de dag mtshon cha dpe med pa du ma char gyi rgyun ltar shin du 'bab pas lha dang lha ma yin g.yul bkye'o/ /lha ma yin gyi dbang po me tog phreng gis lha ma yin</text></item>
<item><p>36b1</p><section>mdo sde</section><text>de dag bkye nas gcig pu 'dug ste/ lha rnams la 'di skad smra'o/ /nga nyid kyis yun ring du g.yul 'dir ma 'dug ste/ de 'dug na ni rnam par rgyal ba thob pas dang khyed rnams gzhom pa'i phyir dang / lha ma yin rnams 'byor par bya ba'i phyir 'ongs</text></item>
<item><p>36b2</p><section>mdo sde</section><text>pa yin no/ /nga 'ba' shig 'dug pas lha dbang po dang bcas pa yang mdun du 'dug mi nus na/ rgyal chen bzhi'i lha 'ba' shig lta smos kyang ci dgos te/ ngas pham par bya'o/ /de skad smras nas/ lha rnams ga la ba der 'gro bar byed do/ /lha lag</text></item>
<item><p>36b3</p><section>mdo sde</section><text>na yol go thogs pa rnams kyis de 'ong bar mngon par mthong nas/ lha ma yin gyi dbang po me tog phreng de gzhom pa'i phyir ga la ba der 'dong bar byed do/ /de nas rgya mtsho'i dbus nas ri dpag tshad lnga pa dang / dpag tshad bzhi pa dang / dpag tshad gsum pa</text></item>
<item><p>36b4</p><section>mdo sde</section><text>dang / dpag tshad gnyis pa dang / dpag tshad kyi tshad rab tu 'bar ba dag phyung zhing phyung zhing lha lag na yol go thogs pa ga la ba der 'phen par byed do/ /de 'phen pa na lha lag na yol go thogs pa rnams kyis chos rjes su dran par byas/ dkon</text></item>
<item><p>36b5</p><section>mdo sde</section><text>mchog gsum la skyabs su song nas/ mda'i rgyun rnams kyis ri de dag rgya mtsho'i dbus der bye ma chang pa nas gtor ba bzhin gtor to/ /me tog gi phreng des las kyi 'bras bu de dag med par mngon par mthong nas lag na dbyug to thogs te/ lha lag na</text></item>
<item><p>36b6</p><section>mdo sde</section><text>yol go thogs pa ga la ba de'i mdun nyid du 'dug go/ /de dag 'khor dang bcas/ dpung dang bcas pa 'ong ba mngon par mthong nas char gnam lcags lta bu'i mthu yis dbyug tho de gcod par byed cing / lha ma yin de dag nyam smad de de ltar de dag pham par</text></item>
<item><p>36b7</p><section>mdo sde</section><text>byas so/ /lha ma yin gyi dbang po brtan pa yang lha rtag tu myos gnas ga la der g.yul 'gyed pa'i phyir mtshon cha kun 'jom dpag tshad tsam blangs nas 'dong bar byed do/ /de nas lha ma yin gyi rgyal pos lha de dag la 'di skad smras so/ /'di ltar de</text></item>
<item><p>36b8</p><section>mdo sde</section><text>ring bdag gis thams cad las rgyal bar bya ste/ thams cad mtshon cha kun 'jom gyis gshin rje'i gnas ga la ba der nye bar bkye'o zhes de skad sgra bsgrags nas lha rtag tu myos gnas rnams ga la ba der 'dong bar byed do/ /'jig rten skyong ba</text></item>
<item><p>37a1</p><section>mdo sde</section><text>rnams kyis de 'ong ba mngon par mthong nas lag stobs kyis mtshon cha phrogs te/ lha ma yin de nyid kyi brang du brgyab bo// //'phags pa dam pa'i chos dran pa nye bar gzhag pa/ bam po nyer bzhi pa/ de mtshon cha des</text></item>
<item><p>37a2</p><section>mdo sde</section><text>brgyab pa dang nyams nas sa'i 'og ga la ba der 'gro bar byed do/ /de'i 'khor lha ma yin mgul phreng rnams kyis gang gis nyams pa mngon par mthong nas/ nyams pa srog gi lhag ma lus pa de dag thams cad kyang sa'i 'og ga la ba der rgyug</text></item>
<item><p>37a3</p><section>mdo sde</section><text>par byed do/ /lha ma yin gyi dbang po sgra gcan yang 'khor dang bcas te/ lha pi bang can gsum pa ga la ba der 'dong bar byed do/ /rang gi lag mthus dregs pa de dag 'ongs pa mngon par mthong nas lha rnams me char ltar mngon par 'bebs shing /</text></item>
<item><p>37a4</p><section>mdo sde</section><text>de dag kyang lha ma yin gyi dbang po sgra gcan ga la ba der rgyug par byed do/ /me char ltar phab pa des kun du mngon par sreg pa na 'khor dang bcas par sa'i 'og ga la ba de nyid du rgyug par byed do/ /lha ma yin gyi dbang po gsum po de dag mthong nas lha</text></item>
<item><p>37a5</p><section>mdo sde</section><text>rnams ni snying rab tu dga' bar gyur/ lha ma yin rnams ni yid dman par gyur te/ mthu rtsal nyams pa/ mgon 'dod pa/ skyabs 'dod pa/ dpung gnyen 'dod pa thams cad sa'i 'og gi sgo ga la ba der rgyug par byed do/ /de dag gang gi tshe sa'i</text></item>
<item><p>37a6</p><section>mdo sde</section><text>'og gi sgo der lhags pa de'i tshe/ lha rnams yang bai dUr+ya'i ri'i rtse mo de nyid la 'dzegs te 'khod do/ /'di ltar lha ma yin rnams gor ma chag par yang 'ong bar 'gyur te/ gang gi phyir thags zangs ris dang rab dgod dag da dung du ma 'ongs te/ lha ma</text></item>
<item><p>37a7</p><section>mdo sde</section><text>yin de dag ni de la srog ltos/ de la rten/ de gtso bor byed pa yin no/ /de las rgyal ba ni/ thams cad las rgyal bar 'gyur la/ de las pham na ni 'di dag thams cad las pham par 'gyur ro zhes de skad smras nas/ lha thams cad dga'</text></item>
<item><p>37a8</p><section>mdo sde</section><text>ba shin du skyes/ mthu shin du skyes te/ de skad brjod cing g.yul 'gyed pa'i phyir nges par gnas par byed do/ /klu'i rgyal po rab 'jom la sogs pa yang longs spyod ldan gyi grong khyer ga la ba de na klu'i rgyal po nor rgyas kyi bu dang / 'jog po la</text></item>
<item><p>37b1</p><section>mdo sde</section><text>sogs pas dpung gi mthu rtsal lhag ma lus pa rnams bcom mo/ /de dag kyang rab dgod de la shin du sems shing de'i tshe de la dpung tshol te/ des lha rnams gzhom par nus kyi/ gzhan du na lha ma yin gyi phyogs ni shin du pham la/ lha'i</text></item>
<item><p>37b2</p><section>mdo sde</section><text>phyogs ni rab tu 'phel lo snyam mo/ /de ltar lha ma yin gyi phyogs klu dang lha ma yin de dag thams cad yid sdug bsngal zhing gnas so/ /de ltar de dag gnas shing lha ma yin rnams kyang yid dman par gnas te/ thags zangs ris dang / rab dgod</text></item>
<item><p>37b3</p><section>mdo sde</section><text>dag gis 'di ltar lha ma yin gnas gsum pa na gnas pa me tog phreng dang / brtan pa dang / sgra gcan yang pham par gyur to zhes thos te/ de ltar mthu med par byas so/ /de ltar spro ba med pa/ dpung dang mthu nyams pa de dag la mgon gzhan med de/</text></item>
<item><p>37b4</p><section>mdo sde</section><text>'di ltar ma yin gyi dbang po khyod du bas so/ /de nas lha ma yin gyi dbang po rab dgod kyis 'di skad smras so/ /lha ma yin rnams lha ma yin gyi dbang po gsum dag ga la gnas rtogs shig rtogs shig /de skad smras pa dang / lha ma yin rnams kyis lha</text></item>
<item><p>37b5</p><section>mdo sde</section><text>ma yin gyi dbang po de la 'di skad smras so/ /'di ltar sa'i 'og gi sgo'i tha ma na lha ma yin dpung dang mthu nyams pa thams cad khyod la srog ltos/ khyod la dpung tshol/ khyod la rten cing mchis te/ mtshar kho nar ngo tsha nas sa'i 'og gi nang du yang</text></item>
<item><p>37b6</p><section>mdo sde</section><text>mchi ba'i rngo ma thog go/ /de nas thags zangs ris dang rab dgod kyis 'di skad smras so/ /ci lha de rnams kyi brgya byin 'ongs sam ma 'ongs/ lha ma yin rnams kyis smras pa/ ma mchis so/ /de nas rab dgod khros pa'i mig dmar pos rang gi</text></item>
<item><p>37b7</p><section>mdo sde</section><text>dpung la lta zhing 'di skad smras so/ /rgyal chen bzhi pa dag nyi tshes gnas gsum du gtogs pa'i lha ma yin rnams pham par byas/ dpung dang mthu nyams par byas/ brtson pa med par byas te/ kye ma lha ma yin rnams lha'i ris nyi tshe gang</text></item>
<item><p>37b8</p><section>mdo sde</section><text>gis dpung dang mthu nyams par byas pa de'i phyir 'di ltar nga chas te/ lha thams cad pham par bya'o/ /de skad smras nas/ lha ma yin gyi dbang po de lha ma yin gyi dbang po kun gyi dpung bas lhag par brtson pa gang yin pa des dpon sna thams</text></item>
<item><p>38a1</p><section>mdo sde</section><text>cad la bsgo ba 'di ltar lha gsad pa dang / lha gzhom pa dang / lha rnams la bar chad bya ba'i phyir bdag cha yis rnga bo che rdungs shig rdungs shig /lha dang brgya byin du bcas pa nga gcig pus thub par byas te/ nga ni bdag bar ma</text></item>
<item><p>38a2</p><section>mdo sde</section><text>dor pham par mi 'dod do/ /gang lha'i brtson 'grus dpung dang ldan pa dag lha ma yin gyi bu mo rnams la lta ba dang / nyug par 'dod pa ci ngas mi shes snyam 'am/ de skad smras nas thags zangs ris dang / rab dgod de dag rnga sgra 'byin cing lha ma</text></item>
<item><p>38a3</p><section>mdo sde</section><text>yin rnams rgyugs shig rgyugs shig /'di ltar ngas lha thams cad pham par bya ba dang / lha ma yin thams cad 'byor par bya ba'i phyir bdag nyid cha'o/ /de skad ces bsgo nas shing rta 'khor lo rtsibs 'bum dang / lha ma yin gyi 'od nyi ma</text></item>
<item><p>38a4</p><section>mdo sde</section><text>lta bu bye ba phrag du ma dang chas so/ /de chas pa dang / ri dang / chu bo dang / ri khrad khrod dang / ri'i 'or dang / ri'i rtse mo dang / ri rab tu bcas pa g.yo ba nas legs par mthong gi tshal na lha rnams kyi dbang po brgya byin lha'i mdun sa chos bzang na</text></item>
<item><p>38a5</p><section>mdo sde</section><text>'dug pa'i stan gyi bar du g.yo ba dang / de 'di snyam du sems te/ /kye e ma bdag gi stan yang g.yo ba las na gor ma chag par lha dang lha ma yin g.yul 'gyed par 'gyur te/ lha ma yin gyi rgyal po thags zangs ris de chas pa ltar/ 'di ltar</text></item>
<item><p>38a6</p><section>mdo sde</section><text>tshal dang / nags tshal 'di dang / ri khrad khrod dang / chu klung dang / ri ngos dang bcas pa thams cad dang / ri'i rgyal po ri rab 'di yang rab tu g.yo'o/ /brgya byin des de ltar rig nas/ lha rnams la bsgo ba/ sum bcu rtsa gsum pa'i</text></item>
<item><p>38a7</p><section>mdo sde</section><text>lha rnams chos shig chos shig /'di ltar rab dgod dang thags zangs ris dag lha rnams pham par bya ba'i phyir cha zhing 'dug go/ /de'i phyir bdag nyid kyang 'di ltar glang po che sa srung gi bu la zhon te/ lha thams cad dang lhan cig tu lha dang lha ma</text></item>
<item><p>38a8</p><section>mdo sde</section><text>yin gyi g.yul ga la ba der 'dong bar bya'o/ /gang gi phyir rab dgod dang / thags zangs ris kyi g.yul 'gyed pa gang yin pa der lha 'dug pa ni ngas ma mthong ngo / /de skad smras pa dang / 'di ltar lha rnams kyi dbang po brgya byin de ni dpung gi gtso</text></item>
<item><p>38b1</p><section>mdo sde</section><text>bo yin te/ lha'i mdun sa chos bzang dang / grong khyer blta na sdug na gnas pa rnams la yang bsgo/ bzhi mdo dang bzhi mdo/ /sum mdo dang sum mdo dag tu yang 'di ltar lha rnams kyi dbang po brgya byin de ni lha dang lha ma yin gyi g.yul 'gyed par</text></item>
<item><p>38b2</p><section>mdo sde</section><text>'gro ste/ rab dgod dang thags zangs ris dag ga la ba de nyid du thams cad 'dong bar bya'o zhes bsgo'o/ /de nas de dag la de skad smras pa dang / lag cha dang / mtshon cha sna tshogs kyi gnas su gyur pa/ shing rta sna tshogs kyi tshal du 'dong bar byed de/</text></item>
<item><p>38b3</p><section>mdo sde</section><text>mtshon cha thams cad yod pa der lha brgya 'am/ stong ngam/ khri 'am/ bye ba mtshon cha don du gnyer ba de dag shing rta sna tshogs kyi tshal du 'dong bar byed do/ /de dag rgyug pa na rgya mtsho brug pa lta bu'i sgra byung ste/ lha rnams phan tshun 'dong ba shin du brtul</text></item>
<item><p>38b4</p><section>mdo sde</section><text>ba'i rdul gang gis nam mkha' yog par gyur pa rnam pa de lta bu byung ngo / /de ltar de dag mtshon cha rnams blangs nas nam mkha' la rgyu ba rnams ni nam mkha' la/ skam sa la rgyu ba rnams ni skam sa la/ ri'i rtse mo la rgyu ba rnams ni ri'i rtse mo</text></item>
<item><p>38b5</p><section>mdo sde</section><text>kun du gang nas 'dong ngo / /lha gzhan tshal dang / nags tshal dag na gnas shing rtser dong ba'i lha gang yin pa de dag kyang rnga sgra thos nas/ shing rta sna tshogs kyi tshal ga la ba der rgyug par byed do/ /sum bcu rtsa gsum pa'i lha'i 'dod pa kun kyang</text></item>
<item><p>38b6</p><section>mdo sde</section><text>btang nas/ thams cad rgyug par byed do/ /mtshon cha dang / lag cha dang / go mtshon rab tu mang po brgya 'am/ stong ngam/ bye ba 'am/ bye ba brgya phrag stong snyed dag blangs nas/ de dag thams cad brgya byin shin du mthong bar 'dod cing 'khod</text></item>
<item><p>38b7</p><section>mdo sde</section><text>do/ /de nas brgya byin gyis de dag gi nyams drod rig nas lha thams cad rab tu dga' bar byed cing shing rta rab tu mang po la zhon te/ shing rta kha cig ni rin po che sna bdun gyis brgyan/ kha cig ni gser gyis brgyan/ kha cig ni dngul gyis brgyan/ kha</text></item>
<item><p>38b8</p><section>mdo sde</section><text>cig ni bai dUr+yas brgyan/ kha cig ni shel gyis brgyan/ kha cig ni spug la sogs pa'i rin po che chen po rnams kyis brgyan/ kha cig ni nor bu sna tshogs kyis brgyan cing / dril bu g.yer kha'i dra bas gtibs pa/ kun nas mdzes pa/</text></item>
<item><p>39a1</p><section>mdo sde</section><text>las kyi mchog ji lta ba bzhin du thob pa/ rang gi gzi brjid kyis rtag tu mdzes pa na kha cig ni gser gyi ri rab kyi rtse mo dag khyab par gnas so/ /brgya 'am stong snyed kha cig ni nam mkha' la dong ste/ lha'i dbang po lha ma yin</text></item>
<item><p>39a2</p><section>mdo sde</section><text>rnams pham par bya ba'i phyir nam 'gro zhig gu snyam nas/ brgya byin la shin du lta zhing 'khod do/ /de ltar phan tshun kun nas gtam zer zhing 'khod do/ /'thab pa la yid zhugs pa thams cad 'khod do/ /de dag de ltar 'khod pa dang / lha'i dbang</text></item>
<item><p>39a3</p><section>mdo sde</section><text>pos glang po che'i kha lo sgyur ba ma ta li la bsgo ba/ 'di ltar bzang po song la nga'i glang po che sa srung gi bu glang po che thams cad kyi yon tan dang ldan pa kha drug yod pa de la zhon nas ngas lha ma yin rnams pham par bya'o zhes sgo shig /de nas ma ta lis</text></item>
<item><p>39a4</p><section>mdo sde</section><text>brgya byin gyi bka' mnos nas/ rang gi 'dod pas sprul pa'i pad ma'i tshal na glang po che sa srung gi bu glang po che mang pos yongs su bskor ba ga la ba der song ngo / /de nas glang po che cang shes de la 'di skad smras so/ /'di ltar lha'i dbang po brgya</text></item>
<item><p>39a5</p><section>mdo sde</section><text>byin de khyod la 'bod de/ lha ma yin gyi g.yul du khyod la zhon nas lha ma yin rnams pham par bya'o zhes gsung ngo / /de nas glang po che sa srung gi bu ma ta li ga la ba der song ste phyin nas/ lha'i 'dun sa chos bzang ga la ba der song ngo / /der 'ongs</text></item>
<item><p>39a6</p><section>mdo sde</section><text>pa dang ma ta lis brgya byin la smras pa/ lha'i dbang po 'di ltar glang po che'i mchog de mchis so/ /brgya byin gyi rdzu 'phrul gyis de'i lus de la kha skyon med pa brgya sprul par byed de/ kha re re la so dkar po bcu bcu/ so re re la pad ma'i rdzing</text></item>
<item><p>39a7</p><section>mdo sde</section><text>bu bcu bcu/ pad ma'i rdzing bu re re la pad ma stong stong / pad ma re re la ri bo bcu bcu/ ri bo re re la pog ri brgya brgya/ pog ri re re la lha mo brgya brgya/ sil snyan yan lag lnga dang ldan pas glu len bro rdung zhing / shin du chags su rung</text></item>
<item><p>39a8</p><section>mdo sde</section><text>ba gzhan dang mi 'dra ba'i glu dbyangs dang yang dag par ldan pa dag len te/ de ltar glang po'i mchog sa srung gi bu la lha'i dbang po brgya byin sprul pa byed do/ /glang po che'i dbang po de yang lus kun nas dpag tshad stong yod do/ /lha'i dbang po</text></item>
<item><p>39b1</p><section>mdo sde</section><text>brgya byin lha ma yin rnams pham par bya ba'i phyir sil snyan dang / rol mo'i sgra dang / glu dang / ca co dang / ga zha'i sgra dbyangs 'byin pa rnams kyis rnam par mdzes pa na kun nas rnam pa de lta bu dang ldan pa'i glang po che mchog dkar po de la zhon</text></item>
<item><p>39b2</p><section>mdo sde</section><text>no/ /de nas de 'gro ba mngon par mthong nas/ lha rnams kyang shing rta kha dog rnam pa sna tshogs la zhon te/ mtshon cha sna tshogs ni thogs/ lus la rgyan sna tshogs ni btags/ rgod pa dang / rtse ba dang / sgra di ri ri 'don pa dang / rab tu dga'</text></item>
<item><p>39b3</p><section>mdo sde</section><text>ba'i yid rnam pa du ma phyir zhing yid rab tu dga' bar gyur to/ /de nas lha'i dbang po brgya byin dbus kyi stan la 'dug ste/ bsod nams kyi stobs chen po dang ni ldan/ lha'i mchog mang pos ni yongs su bskor/ gzhan dang mi 'dra bar ni</text></item>
<item><p>39b4</p><section>mdo sde</section><text>brjid/ lha rnam pa sna tshogs kyis ni yongs su bskor te/ sum bcu rtsa gsum pa'i bdag po nyi ma 'bum bas lhag pa'i 'od kyis nam mkha' 'gengs shing / sil snyan dang / glu dbyangs rnam pa sna tshogs kyis 'gengs pa na/ nam mkha'i</text></item>
<item><p>39b5</p><section>mdo sde</section><text>dpag tshad nyi khrir bkang nas lha dang lha ma yin gyi g.yul ga la ba der 'jug par byed do/ /de nas de 'jug pa na/ 'jig rten skyong ba rnams bred skad 'byin cing / brgya byin gyi drung du phyin nas/ 'di ltar lha'i dbang po lha rnams pham par bya</text></item>
<item><p>39b6</p><section>mdo sde</section><text>ba'i phyir rab dgod dang / thags zangs ris dag mchi ste/ 'di ltar rgya mtsho thams cad rab tu dkrugs/ ri bor gtogs pa stong rab tu g.yo bar bgyid/ lha ma yin rnams sgra 'jebs par 'byin te/ shin du 'jigs pa'i sgra</text></item>
<item><p>39b7</p><section>mdo sde</section><text>thos so/ /gang thos nas rgya mtsho na gnas pa nya dang klu dag kyang mthu chung bar gyur/ srin po dang sha za dag kyang gum par gyur/ klu'i rgyal po chos dang mi ldan pa rab 'joms la sogs pa ni shin du dga' nas/ 'brug sgra 'byin/ klu'i rgyal</text></item>
<item><p>39b8</p><section>mdo sde</section><text>po chos dang ldan pa 'jog po dang / nor rgyas kyi bu la sogs pa ni 'di ltar lha ma yin gyi dbang po thags zangs ris sa'i 'og nas byung ngo snyam nas/ yid dman par gyur te/ 'brug sgra mi sgrogs/ gser gyi ri bo drug khri ri rab dang</text></item>
<item><p>40a1</p><section>mdo sde</section><text>bcas pa gang yin pa de dag thams cad kyang g.yo bar bgyid/ 'byung po thams cad kyang sgyid lug par gyur nas/ phreng thogs dang / rtag tu myos gnas dang / lag na yol go thogs pa dang / pi bang can gsum pa shin du</text></item>
<item><p>40a2</p><section>mdo sde</section><text>sgyid lug pa rnams kyis bdag lha'i dbang po'i drung du mngags pa lags na/ lha lan du bgyi ba gang lags pa de bsgrub du gsol/ 'di ltar bdag cag rnams kyis ni gnas gsum du gtogs pa'i lha ma yin gyi dbang po gsum po me tog phreng</text></item>
<item><p>40a3</p><section>mdo sde</section><text>dang / sgra gcan dang / brtan pa dag g.yul du lan brgya 'am stong du thub lags so/ /'jig rten skyong ba rnams las de skad thos nas/ lha'i dbang pos de dag la smras pa/ 'jig rten skyong ba rnams 'di dag thams cad ji lta ba bzhin bdag</text></item>
<item><p>40a4</p><section>mdo sde</section><text>gis rig ste/ 'di ltar rab dgod dang thags zangs ris dag chas pa'i phyir bdag kyang de dag chad pas gcad pa dang / lha de rnams kyi skyabs dang dpung bya ba'i phyir 'di ltar bdag 'gro bar bya'o/ /bdag ni chos kyi skyabs/ chos kyi dpung gnyen/</text></item>
<item><p>40a5</p><section>mdo sde</section><text>chos kyi rten/ chos kyi rgyal mtshan/ chos tshol ba yin te/ bdag ni chos ma yin pa la mi dga' la/ chos ma yin pa la yid kyang mi 'jug go/ /da ltar bdag cag yon tan de lta bu dang ldan pa rnams la nams kyang thub par mi 'gyur gyis/ de</text></item>
<item><p>40a6</p><section>mdo sde</section><text>dag la ma 'jigs shig ma 'jigs shig /bdag kyang dpung gi tshogs rab tu mang pos lha ma yin ga la ba der 'gro bar bya yis/ de dag la 'jigs par ma byed cig /'dzam bu'i gling na da dung du mar 'dzin pa dang / phar 'dzin pa dang /</text></item>
<item><p>40a7</p><section>mdo sde</section><text>dge sbyong du 'dzin pa dang / bram zer 'dzin pa dang / byas pa gzo ba dang / chos dang ldan zhing chos skyong ba dang / dam pa'i chos la dga' ba dang / dam pa'i chos dang dge 'dun la gus pa dang / las dang 'bras bu'i de nyid rig pa dang /</text></item>
<item><p>40a8</p><section>mdo sde</section><text>gso sbyong la nye bar gnas pa dang / sbyin pa dag sbyin par byed/ bsod nams byed pa'i rang bzhin can dag rjes su sbyong bar byed/ ye shes la goms par byed/ de la yid zhugs par byed pa dag yod la/ bdag gis kyang chos dang 'thun</text></item>
<item><p>40b1</p><section>mdo sde</section><text>pa'i chos kyi rang bzhin can bsgrubs te/ de dag dang bdag cag nyung gis kyang lha ma yin du gtogs pa rnams kyis 'jigs pa med do/ /de skad smras nas lha'i dbang po bai dUr+ya'i ri ga la ba dang / rgyal chen bzhi'i lha rnams ga la ba der song</text></item>
<item><p>40b2</p><section>mdo sde</section><text>ste/ de dag mngon par mthong nas lha'i dbang pos smras pa/ 'jig rten skyong ba dag rgyal chen bzhi'i lha 'di dag 'khod pa ni lha ma yin rnams pham par bya ba'i phyir 'khod pa yin no/ /lha'i dbang pos de skad smras pa dang / 'jig rten skyong ba</text></item>
<item><p>40b3</p><section>mdo sde</section><text>dag gis slar smras pa/ 'di ltar rgyal chen bzhi'i lha 'di dag ni brgya byin khyod la rten/ khyod la skyabs tshol/ khyod la gnas pa kho na lags te/ lha ma yin gyi dbang po tshogs dang bcas pa yang rtsis la ma chags par bgyid do/ /</text></item>
<item><p>40b4</p><section>mdo sde</section><text>de skad smras pa na sum bcu rtsa gsum pa'i lha rnams brgya byin la/ lha'i dbang po brgya byin sngon du 'dren pa dang bcas par rgyal bar spyon cig ces gsong por smra zhing bstod par byed do/ /de lha'i tshogs kyis bstod cing rgyal chen bzhi'i</text></item>
<item><p>40b5</p><section>mdo sde</section><text>lha ga la ba der 'dong bar byed do/ /de nas lha'i dbang po 'khor dang bcas pa shing rta 'bum phrag du ma dang lha'i tshogs kyis ni yongs su bskor/ glang po che sa srung gi bu la ni snga ma bzhin zhon/ rin po che sna bdun gyis ni mdzes par byas/</text></item>
<item><p>40b6</p><section>mdo sde</section><text>nam mkha' ltar rtag tu lus 'od kyis ni gsal bar byas/ phyogs bcur rol mo'i sgra dang / sil snyan gyi sgra du mas ni bkang / lha yid rab tu dga' ba 'bum phrag du mas ni yongs su bskor/ ri rab thams cad la gnas pa'i dri</text></item>
<item><p>40b7</p><section>mdo sde</section><text>za rnams kyis ni mdzes par byas/ lha dang drang srong gi tshogs rnams kyis ni mngon par bstod de/ bde ba dpe med pa nyams su myong zhing las kyi 'bras bu shin du legs pa la spyod pa 'ong ba dag mthong nas rgyal chen bzhi'i lha rnams yid</text></item>
<item><p>40b8</p><section>mdo sde</section><text>rab tu dga' bar gyur to/ /de nas de dag mngon par mthong nas smras pa/ 'di ltar nga ni lha ma yin pham par bya ba'i phyir da dpung chen po dang lhags pa yin gyis ma 'jigs shig ma 'jigs shig /de thos nas rgyal chen bzhi'i</text></item>
<item><p>41a1</p><section>mdo sde</section><text>lha rnams yid rab tu dga' ste 'di skad smras so/ /lha'i dbang po 'di ltar lha ma yin 'di dag bdag cag 'ba' shig gis kyang pham par bgyi ba'i slad du mchis pa lags na/ lha'i dbang po dang bcas pas lta smos</text></item>
<item><p>41a2</p><section>mdo sde</section><text>kyang ci 'tshal te/ khyod kyi dpung gis bdag cag bskyabs pas na/ lha ma yin du gtogs pa'i 'jigs pa chung zad kyang ma mchis so/ /de skad smras nas lha ma yin lta ba kho nar 'dod pa de la mngon du phyogs pa lha rnams kyi</text></item>
<item><p>41a3</p><section>mdo sde</section><text>dbang po brgya byin de ga la ba der yongs su bskor te/ 'khod pa rnams 'di ltar lha ma yin gyi dbang po thags zangs ris de lha ma yin gyi dbang po sgra gcan dang / brtan pa dang / me tog phreng dang / lhan cig dus ji srid cig na 'ong bar</text></item>
<item><p>41a4</p><section>mdo sde</section><text>'gyur snyam mo/ /de ltar lcags kyi ya lad mi phyed pa bgos pa/ lag na mtshon cha sna tshogs thogs pa/ lha ma yin pham par bya ba'i phyir g.yul du chas pa/ yid gcig tu gyur pa dag rin po che rnam pa sna tshogs kyis mdzes par</text></item>
<item><p>41a5</p><section>mdo sde</section><text>byas pa'i shing rta la zhon pa rnams 'khod do/ /de ltar chos dang ldan zhing chos kyi rjes su 'jug pa'i klu 'jog po dang / nor rgyas kyi bu la sogs pa g.yul 'gyed par shin du chas pa/ brgya byin la lta zhing bka' gus par nod pa dag /brgya</text></item>
<item><p>41a6</p><section>mdo sde</section><text>byin gyis bka' ci zhig stsol bar 'gyur snyam zhing 'khod de/ de ltar sa'i 'og mtha' dag kun la mngon par rtog par 'dod pa rnams la 'di ltar lha ma yin gyi dbang po bzhi lha ma yin 'khor dang bcas pa thams cad kyis yongs su bskor ba/</text></item>
<item><p>41a7</p><section>mdo sde</section><text>lag na mtshon cha dang / lag cha sna tshogs bye ba phrag du ma thogs pa lag par shin du bsdus pa/ lag pa'i sor mos 'dzin pa rnams kyis yongs su bskor ba dag mas cha bar byed do/ /de dag gi phyi bzhin du yang 'bum phrag bye ba</text></item>
<item><p>41a8</p><section>mdo sde</section><text>du ma dag gis yongs su bskor cing / ri rab thams cad mthu chen pos sgul bar byed pa/ lha ma yin de dag thams cad dang bcas pa/ dpung dang brtson 'grus lhag par che ba/ mtshon cha dpag tu med pa la mkhas pa/</text></item>
<item><p>41b1</p><section>mdo sde</section><text>ri rab gnyis lta bur cha ba na/ klu'i rgyal po chos dang mi ldan zhing chos kyi rjes su mi 'jug pa rab 'jom la sogs pas sa'i 'og gi bdag po thags zangs ris dang / rab dgod yongs su bskor to/ /de nas de ltar lha dang lha ma yin</text></item>
<item><p>41b2</p><section>mdo sde</section><text>'khod pa dag lha rnams kyis ni nam mkha' bkang nas 'khod/ lha ma yin rnams kyis kyang rgya mtsho khebs par 'khod de/ ngo mtshar gyi yid kyis phan tshun 'thab pa la shin du mos pa/ phan tshun du 'bod par 'dod pa na/ de ltar klu'i</text></item>
<item><p>41b3</p><section>mdo sde</section><text>rgyal po 'jog po dang / nor rgyas kyi bu la sogs pa dang / 'jig rten skyong ba de dag dang lhan cig 'khod pa rnams 'di ltar lha'i dbang pos bdag cag gi mdun na lha ma yin de ltar 'khod pa 'di dag la/ lha ma yin dang bdag cag</text></item>
<item><p>41b4</p><section>mdo sde</section><text>'thab mo gyis shig ces ji ste bka' mi stsol zhes brjod do/ /de nas lha'i dbang pos de dag la 'di skad smras so/ /'di ltar 'jig rten skyong ba dag 'dzam bu'i gling du rings par mngag par bya ste/ kye 'dzam bu'i gling na mar 'dzin pa/</text></item>
<item><p>41b5</p><section>mdo sde</section><text>phar 'dzin pa/ chos dang ldan zhing chos kyi rjes su 'jug pa'i mi dag yod dam med/ de ltar brtags nas lha ma yin rnams pham par bya'o/ /lha dag ni chos skyob pa yin/ chos kyi gnas yin te/ chos 'phel ba na lha rnams</text></item>
<item><p>41b6</p><section>mdo sde</section><text>'phel bar 'gyur la/ chos 'grib pa na lha rnams 'grib par 'gyur ro/ /de ltar 'jig rten skyong ba dag mi yul 'dzam bu'i gling du bdag gis mngag par bya'o/ /de skad smras nas/ lha'i dbang po brgya byin gyis 'jig rten skyong ba</text></item>
<item><p>41b7</p><section>mdo sde</section><text>rnams la bsgo ba/ khyed 'dzam bu'i gling du myur du deng la/ 'di ltar chos dang ldan zhing chos kyi rjes su 'jug pa/ mar 'dzin pa/ phar 'dzin pa/ rigs kyi gtso bo'i rjes su 'jug pa/ gso sbyong la nye bar gnas pa/ sbyin</text></item>
<item><p>41b8</p><section>mdo sde</section><text>pa gtong ba/ tshul khrims bsrung ba/ bag yod pa rnams bag yod par gnas pa/ rang gi chos kyi rjes su 'jug pa dag la so sor rtogs shig /de skad bsgo ba dang / 'jig rten skyong ba bzhi mda' 'phangs pa ltar shin tu</text></item>
<item><p>42a1</p><section>mdo sde</section><text>mgyogs par 'dzam bu'i gling du dong ngo / /dong nas gnas nas gnas/ grong nas grong / grong khyer nas grong khyer/ grong rdal nas grong rdal/ bzhi mdo nas bzhi mdo/ yul nas yul/ ljongs nas ljongs/</text></item>
<item><p>42a2</p><section>mdo sde</section><text>thams cad du so sor rtog par byed de/ kye 'di dag mar 'dzin pa/ phar 'dzin pa/ dge sbyong du 'dzin pa/ bram zer 'dzin pa dag su yod/ rigs kyi rgan rabs rjes su skyong ba dag su yod ces de ltar 'dzam bu'i gling 'di ma lus</text></item>
<item><p>42a3</p><section>mdo sde</section><text>par so sor rtog par byed do/ /de dag gis 'dzam bu'i gling na chos dang ldan zhing chos kyi rjes su 'jug pa'i mi/ mar 'dzin pa/ phar 'dzin pa/ dge sbyong du 'dzin pa/ bram zer 'dzin pa/ rigs kyi rgan rabs rjes su skyong ste/ 'dzam</text></item>
<item><p>42a4</p><section>mdo sde</section><text>bu'i gling gi mi rnams chos thams cad dang ldan par mthong ngo / /de dag gis de ltar rig nas yid dga' ste/ mda' 'phangs pa ltar shin du mgyogs par lha rnams kyi dbang po brgya byin ga la ba der 'ongs nas yid shin du dga' ba de dag gis lha'i</text></item>
<item><p>42a5</p><section>mdo sde</section><text>dbang po brgya byin la 'di skad smras so/ /lha rnams kyi dbang po brgya byin dgyes par mdzad du gsol/ 'dzam bu'i gling na chos dang ldan zhing chos kyi rjes su 'jug pa mar 'dzin pa/ phar 'dzin pa/ dge sbyong du 'dzin pa/ bram zer 'dzin</text></item>
<item><p>42a6</p><section>mdo sde</section><text>pa/ rigs kyi rgan rabs rjes su skyong ba/ sbyin pa gtong ba/ bsod nams bgyid pa dag mchis te/ lha'i phyogs ni rab tu 'phel bar bgyid la/ lha ma yin gyi phyogs ni yongs su 'grib par bgyid lags so/ /de skad smras pa</text></item>
<item><p>42a7</p><section>mdo sde</section><text>dang / lha'i dbang po brgya byin yid rab tu dga' nas/ 'jig rten skyong ba dag la smras pa/ 'di ltar 'dzam bu'i gling na chos dang ldan zhing chos kyi rjes su 'jug pa'i mi dag yod pas na/ bdag cag gis lha ma yin gyi phyogs pham</text></item>
<item><p>42a8</p><section>mdo sde</section><text>par bya yis lha khyod kun yid dga' bar gyis shig /de skad thos nas lha rnams yid rab tu dga' ba skyes te/ yid dga' ba bcu 'gyur du skyes pa'i stobs kyis brgya byin la smras pa/ lha'i dbang po ci la gzhes ci la</text></item>
<item><p>42b1</p><section>mdo sde</section><text>gzhes dgra las rgyal bar spyon cig /khyod kyi bka' drin la bdag cag gis lha ma yin rnams pham par bgyi'o/ /de skad smras pa dang / lha'i dbang pos klu'i rgyal po nor rgyas kyi bu dang / 'jog po la sogs pa la 'di skad</text></item>
<item><p>42b2</p><section>mdo sde</section><text>smras so/ /chos dang mi ldan pa klu rab 'jom la sogs pa dang / lha ma yin thags zangs ris dang / rab dgod la sogs pa thams cad gzhom pa'i phyir khyed rgyugs shig rgyugs shig /de skad smras pa dang / klu'i bdag po 'jog po dang /</text></item>
<item><p>42b3</p><section>mdo sde</section><text>nor rgyas kyi bu la sogs pa klu'i bdag po chos dang mi ldan zhing chos kyi rjes su mi 'jug pa lha ma yin gyi phyogs su gnas pa rab 'jom la sogs pa ga la ba de dag gi drung du khros pa'i shugs kyis me char ltar 'bebs shing rgyug go/ /de nas</text></item>
<item><p>42b4</p><section>mdo sde</section><text>rab 'jom yang thags bzangs ris dang rab dgod kyis bsgo ba dang / de dag 'ong ba mngon par mthong nas glog char ltar mngon par 'bebs so/ /de rab tu 'bar ba de dag thams cad tsha ba'i sdug bsngal mngon par myong zhing de nas yang pham pa</text></item>
<item><p>42b5</p><section>mdo sde</section><text>dag lha ma yin gyi dpung ga la ba der rgyug par byed do/ /dpung dang mthu nyams pa de lha ma yin gyi nang du song nas 'di skad smras so/ /nyams pa bdag cag gis rgyal bar dka' ste/ bdag cag 'dus na ni bsgrim mi dgos par lha rnams</text></item>
<item><p>42b6</p><section>mdo sde</section><text>las rgyal bar nus so/ /de skad smras nas/ de nas yang klu'i rgyal po 'jog po dang / nor rgyas kyi bu la sogs pa ga la ba der dong ba dang / de dag 'ong ba 'jog po dang / nor rgyas kyi bu des mthong nas smras pa/ 'di ltar rab 'jom</text></item>
<item><p>42b7</p><section>mdo sde</section><text>bdag cag gi drung du 'ong ba chad pa drag pos gcad par bya'o/ /gzhan du na de yang dang yang du bdag cag la 'tshe bar byed do/ /de skad smras nas/ klu'i rgyal po rab 'jom la sogs pa ga la ba der brgyugs nas/ 'jog po des</text></item>
<item><p>42b8</p><section>mdo sde</section><text>rab 'jom de bzung nas steng du me'i char phab bo/ /de me'i char des ri dang bcas pa rab tu sreg pa na/ srog 'dod pa lha ma yin gyi phyogs ga la ba der rgyug par byed do/ /de ltar de 'ongs pa mngon par mthong nas/ lha ma yin gyi</text></item>
<item><p>43a1</p><section>mdo sde</section><text>dbang po sgra gcan gyis lha ma yin gyi dbang po de dag la smras pa/ 'di ltar klu pham pa de dag la khyed yid drang por ltos shig /de skad smras nas/ bdag dang bcas pa'i dpung des brgyugs so/ /de 'ong ba mthong nas</text></item>
<item><p>43a2</p><section>mdo sde</section><text>lha lag na yol go thogs pa rnams kyis kyang brgyugs te/ de ltar de dag phan tshun 'ong ba na/ rgya mtsho'i dbus su lha dang lha ma yin ri'i rtse mo mi bzad pa 'phen pa/ shin du 'jigs su rung ba/ shin du bzod par dka' ba'i</text></item>
<item><p>43a3</p><section>mdo sde</section><text>g.yul bkye'o/ /lha dang lha ma yin rnam par 'khrugs pa des lha ma yin rgya mtsho na rgyu ba 'bum phrag du ma dag las kha cig ni 'on par gyur/ kha cig ni srog dang bral lo lha dang lha ma yin de dag rnam par 'khrugs pas/ mtshon cha</text></item>
<item><p>43a4</p><section>mdo sde</section><text>'bum phrag nyam nga ba char ltar bab pa'i g.yul bkye'o/ /de nas khyad par ni 'di yod de/ lha gang gi rkang pa bcad na slar nad med par skye bar 'gyur/ lag pa bcad na yang nad med par skye bar 'gyur/ de ltar yan lag dang nying lag</text></item>
<item><p>43a5</p><section>mdo sde</section><text>thams cad bcad cing gtubs kyang skye bar 'gyur te/ nad med pa dang / gnod pa med pa dang / mdog nyams par mi 'gyur la/ de'i tshe skye zhing 'byung bar 'gyur ro/ /mgo bcad pa ni ma gtogs te/ lha rnams kyi dgra yang zhi bar 'gyur</text></item>
<item><p>43a6</p><section>mdo sde</section><text>ro/ /lha ma yin rnams kyang ji ltar mi rnams la mtshon chas btab na gnod pa de ltar lha ma yin rnams la yang de bzhin du 'byung ste/ lha dang lha ma yin dag nang gi khyad par ni de lta bu yin te/ de ltar lha lag na yol go thogs pa rnams dang / lha</text></item>
<item><p>43a7</p><section>mdo sde</section><text>ma yin sgra gcan gyi sar gtogs pa rnams kyi khyad par ni de lta bu yin no/ /de nas lha lag na yol go thogs pa rnams kyis ri rtse mo can du ma blangs nas lha ma yin ga la ba der brgyugs te/ ri char ltar 'bebs pa des lha ma yin de dag gi</text></item>
<item><p>43a8</p><section>mdo sde</section><text>dpung brgya 'am/ stong du bcom mo/ /de bcom pa mngon par mthong nas/ sgra gcan gyis ri dpag tshad gsum pa blangs nas brgyugs so/ /lha lag na yol go thogs pa rnams kyis de ltar 'ong ba mngon par mthong nas/ mtshon cha dang</text></item>
<item><p>43b1</p><section>mdo sde</section><text>lag cha thogs te/ lha ma yin ga la ba der brgyugs so/ /ri de mtshon cha char ltar phab pa des ji ltar bye ma bzhin de ltar zhib mor brlags nas rgya mtsho'i nang du gtor to/ /de 'ong ba mngon par mthong nas dud 'gro'i ngo bo sems</text></item>
<item><p>43b2</p><section>mdo sde</section><text>can gyi tha ma sgra gcan de yongs su yi chad do/ /mtshon cha char ltar 'bab pa na lha ma yin gyi dpung ga la ba der brgyugs so/ /lha ma yin gyi dbang po brtan pas de 'ong ba mngon par mthong nas/ rang gi 'khor rnams la smras pa/ ri</text></item>
<item><p>43b3</p><section>mdo sde</section><text>rab gnyis kyi tshad ltar 'dug pa chas pa 'di gcig pus lha 'di dag thams cad chad pas gcad par nus su gsha' lta zhig na/ 'di ltar bong tshod 'ba' shig cher zad de mthu chung nas lha rnams kyis bsngags pa dang / mgon 'dod</text></item>
<item><p>43b4</p><section>mdo sde</section><text>pa/ skyabs 'dod pa/ dpung gnyen 'dod pa/ lha ma yin ga la ba der rgyug par byed pa/ lha ma yin phal pa dang mtshungs pa 'di ni mthu dman pa yin la smad pa nyid yin no/ /'di'i mdun na 'thab par gnas pa lha lag na</text></item>
<item><p>43b5</p><section>mdo sde</section><text>yol go thogs pa gang yin pa 'di dag ni snying stobs che ba yin no/ /de skad smras nas/ lha ma yin gyi dbang po brtan pa rang gi 'khor dang yang lhan cig lha ma yin mchog tu rgya che ba mgul phreng dang yang thabs gcig tu g.yul</text></item>
<item><p>43b6</p><section>mdo sde</section><text>'gyed pa'i phyir lha lag na yol go thogs pa ga la ba der rgyug par byed do/ /lha rnams kyis brtan pa dang de dag lhan cig 'ong ba mthong nas lha phreng thogs rnams la smras so/ /'di ltar brtan pa bdag nyid thams cad lha lag na yol</text></item>
<item><p>43b7</p><section>mdo sde</section><text>go thogs pa rnams kyi drung du rgyug gis lha rnams kyang rgyugs shig rgyugs shig /de skad smras nas de nas yang lha ma yin gyi dbang po sgra gcan dang / brtan pa ga la ba der dong ngo / /de nas yang sgra gcan de brtan pas phyir bzlog ste/</text></item>
<item><p>43b8</p><section>mdo sde</section><text>khong brta brta nas de nas yang phan tshun 'dus te/ lus kyi mthu dang dpung tshol bar 'dod pa 'dus pa dag lha ga la ba der phyir log pa dang / lha lag na yol go thogs pa dang / lha ma yin sgra gcan gyi sar gtogs pa mgul phreng de</text></item>
<item><p>44a1</p><section>mdo sde</section><text>dag dang phan tshun dgrar gyur pa/ phan tshun mi bzod pa/ so so'i dpung chen po'i g.yul 'gyed de/ ri'i rtse mo rnams dang / brag gi rtse mo rnams dang / mda' char ltar 'bab pa rnams dang / mtshon char ltar 'bab</text></item>
<item><p>44a2</p><section>mdo sde</section><text>pa rnams dang / shing ljon pa char ltar 'bab pa rnams kyis rtag tu nam mkha' phan tshun mun pa thibs po ltar gsal bar mi mngon te bar chad byed pa bye ba 'bum phrag du ma'i g.yul dpe med pa 'gyed do/ /de ltar lha rnams kyi yan</text></item>
<item><p>44a3</p><section>mdo sde</section><text>lag dang nying lag bcad cing gtubs pa dag ni de nas yang snga ma bzhin slar skye'o/ /lha ma yin rnams kyi yan lag dang nying lag du ma bcad pa dag ni nad dang bcas par 'gyur la/ skye bar yang mi 'gyur ro/ /mgo bcad pa rnams</text></item>
<item><p>44a4</p><section>mdo sde</section><text>kyang mi dang 'dra bar mi skye'o/ /lha rnams kyang mgo bcad pa dang / rked pa bcad pa yang 'chi bar 'gyur ro/ /de ltar lha ma yin ji lta ba de ltar lha rnams zad par mi 'gyur ro/ /de nas lha dang lha ma yin rnam par nyams pa na lha ma yin</text></item>
<item><p>44a5</p><section>mdo sde</section><text>rnams shin du zad pa de ltar lha rnams ni ma yin no/ /de nas lhag ma phyed tsam lus pa lha rnams kyis bcom pa/ skyabs 'dod pa/ dpung gnyen 'dod pa dag sa'i 'og gi sgo ga la ba der rgyug par byed de/ sgra ha ha 'byin pa'i</text></item>
<item><p>44a6</p><section>mdo sde</section><text>lha rnams kyis nye bar bcom pa/ brtson 'grus chung ba/ skyabs zhan pa/ srog dman pa dag lha ma yin gyi dbang po brtan pa dang yang lhan cig sgra gcan dang yang lhan cig tu bros so/ /lha ma yin gyi dbang po de gnyis mthu nyams</text></item>
<item><p>44a7</p><section>mdo sde</section><text>shing gnas nyams pa dag me tog phreng gis mthong nas lha ma yin gyi dbang po gsum pa la smras pa/ 'di ltar bdag cag gi lha ma yin ga la ba der 'dong gis rgyugs shig /brtson 'grus chung ba'i lha rnams bdag cag gi dpung dang /</text></item>
<item><p>44a8</p><section>mdo sde</section><text>brtson 'grus dang / 'thun pas pham par bya'o/ /des de skad smras pa dang / de nas me tog phreng lha rnams ga la ba der rgyug par byed do/ /de nas de dag 'ong ba mthong nas dpung chen pos de nas yang bcom pa'i lhag ma phan</text></item>
<item><p>44b1</p><section>mdo sde</section><text>tshun gyi brtson 'grus dang / phan tshun gyi dpung gis 'dus pa bdag nyid dang 'khor mang po dang bcas pa phyir log ste phan tshun 'di skad smra'o/ /'di ltar lha ma yin zhes ming du btags pa 'di ci 'bros pa kho nar gyur tam/ brtson</text></item>
<item><p>44b2</p><section>mdo sde</section><text>pa la mi gnas sam/ mtshon cha la mi rten pa lta zhig ste/ rang gi gnas su yongs su nyams par 'gyur la/ chung ma de dag gi nang du yongs su nyams par 'gyur ro/ /de skad smras nas/ de nas yang dpung dang mthu rgyas pa mtshon cha</text></item>
<item><p>44b3</p><section>mdo sde</section><text>sna tshogs thogs pa dag lha ga la ba der rgyug par byed de/ ri'i rtse mo 'tsher ba lta bu dang rlung gi shugs ltar mngon par mgyogs pa de dag g.yul 'gyed pa'i phyir yang log go/ /de nas lha kun du rgyu ba dang / lha phreng thogs dang / lha rtag tu</text></item>
<item><p>44b4</p><section>mdo sde</section><text>myos gnas dang / lha lag na yol go thogs pa thams cad phan tshun du 'di ltar kye ma lha ma yin 'dus pa 'di dag thams cad ni blo gros mi brtan pa yin te/ kye ma lha ma yin rnams gang gis bdag nyid dang / bdag cag gi dpung gi khyad</text></item>
<item><p>44b5</p><section>mdo sde</section><text>par khong du chud kyang de dag rgyug par byed do zhes brjod do/ /de dag gis de skad smras nas/ lha rnams kyang lha ma yin dag ga la ba der rgyug par byed do/ /phan tshun rgyal ba brtod pa na lha dang lha ma yin de dag gzhan dang mi 'dra ba'i g.yul bkye</text></item>
<item><p>44b6</p><section>mdo sde</section><text>ste/ phan tshun ri bo char ltar 'bebs pa dang / me char ltar 'bebs pa dang / rdo char ltar 'bebs pa dang / mtshon cha char ltar 'bebs pa dang / dpung gi tshogs rnam par 'joms pas mngon par bcom mo/ /de dag mtshon cha du</text></item>
<item><p>44b7</p><section>mdo sde</section><text>ma dang / rnam par 'joms pa du ma dang / nyam nga ba du ma dang / de ltar srog gcod pa du ma dag gis g.yul dpe med pa bkye ste/ de dag rgya mtsho kun nas bar med par 'khod nas g.yul bkye'o/ /'di ltar de gzhan dang mi 'dra ba'i</text></item>
<item><p>44b8</p><section>mdo sde</section><text>phyir de ni dpe bya bar yang mi nus te/ de dag g.yul rnam pa du ma bkye'o/ /klu rnams kyang klu rnams dang lhan cig g.yul dpe med pa bkye'o/ /de ltar g.yul rnam pa du ma de dag lha'i dbang po brgya byin gyis mthong nas sum bcu rtsa</text></item>
<item><p>45a1</p><section>mdo sde</section><text>gsum pa'i lha rnams la smras pa/ 'di ltar rab dgod ni da dung 'dug ste/ ma gtogs par lha ma yin de dag thams cad rgyug par byed kyis khyed chos shig chos shig /de dag chas pa'i phyir bdag kyang glang po che sa</text></item>
<item><p>45a2</p><section>mdo sde</section><text>srung gi bu la zhon te cha'o/ /de nas brgya byin gyis lha rnams la de skad smras nas yid rtse gcig gis glang po che sa srung gi bu la 'di skad ces smras so/ /glang po che'i rgyab tu zhon te/ ngas lha ma yin gyi lhag ma lus pa thags zangs</text></item>
<item><p>45a3</p><section>mdo sde</section><text>ris dang / rab dgod kho na dang / lha ma yin de dag gi lhag ma thams cad las rnam par rgyal bar bya'o/ /de skad smras nas/ de rdo rje gsor te lha ma yin gyi dpung la kun du lta zhing 'dug go/ /de nas lha dang lha ma yin g.yul shin du</text></item>
<item><p>45a4</p><section>mdo sde</section><text>mi bzad par 'jug pa na/ lha ma yin rnams ni yongs su nyams/ lha rnams ni rgyal te shin du dga' nas/ lha ma yin rnams kyi drung du rgyug par byed do/ /lha rnams kyi dbang po brgya byin yang 'dzum rangs te/ lha ma yin thams cad</text></item>
<item><p>45a5</p><section>mdo sde</section><text>kyi dpung 'jom du chas pa na rab dgod 'di snyam du sems te/ kye ma 'di ltar lha ma yin gyi dbang po gsum po dang / gnas gsum na 'khod pa'i lha ma yin bye ba phrag du ma mthu nyams par byas pa 'di dag ni ji ltar sngar mtsho kun mngon du</text></item>
<item><p>45a6</p><section>mdo sde</section><text>mthong ba de ltar 'di dag gyur te/ kye ma mtsho der mthong ba ni ma nor ba yin no/ /'di ltar brgya byin pham par bya ba dang / lha thams cad kyang gzhom par bya ba'i phyir bdag cha ste/ kye ma lha de dag dang bdag khyad par cang med do// snyam mo/ /</text></item>
<item><p>45a7</p><section>mdo sde</section><text>blo de lta bu bskyed nas g.yul du rings par 'jug par bya ba'i phyir sa'i 'og gi sgor 'khod do/ /rab dgod dang thags zangs ris khros pas gzir ba de nyid du 'khod pa dang ri kun ni g.yos/ rgya mtsho yang rlabs rnams kyis kun du</text></item>
<item><p>45a8</p><section>mdo sde</section><text>'khrugs par byed/ nyi ma'i 'od zer dmar po thams cad kyang ri la shar te/ 'khor dang bcas pa sa'i 'og gi sgo de nyid du 'khod pa dang / de nas lha rnams kyis lha ma yin sgra gcan la sogs pa pham par byas shing nyams</text></item>
<item><p>45b1</p><section>mdo sde</section><text>par byas pa rnams sa'i 'og gi sgo ga la ba der rgyug cing spro ba med pa/ mgon med pa/ kun nas gnod pa/ ha ha'i sgra rnams kyis sems dkrugs pa/ kun nas zhum pa/ mgon med par gyur pa rnams de skad phan</text></item>
<item><p>45b2</p><section>mdo sde</section><text>tshun rjod pa na lha ma yin gzhan kha cig gis smras pa/ lha ma yin dag ma 'bros ma 'bros/ ci ste byol/ ci ste bros/ slar log slar log /de skad smra zhing phan tshun de skad brjod pa'i lha ma yin rnams ri rtse mo can char</text></item>
<item><p>45b3</p><section>mdo sde</section><text>ltar phab pas kun du btags pa na/ lha yid rab tu dga' ba rnams lha ma yin chos dang mi ldan zhing chos kyi rjes su mi 'jug pa dag zung shig rtogs shig /bdag cag la dud 'gro 'di dag glo bur du khro bar byed kyang g.yul</text></item>
<item><p>45b4</p><section>mdo sde</section><text>la 'jigs pa med de/ lha ngan pa 'di dag gi g.yul la 'jigs pa med do/ /mtshon cha dang / lag cha la mkhas pa yang ma yin te/ 'di dag ni ji ltar slar ldog par mi 'gyur ba de ltar rgyal bar bya ste/ kye ma dus ma yin pa'i g.yul</text></item>
<item><p>45b5</p><section>mdo sde</section><text>'gyed par rtag tu 'dod pa 'di dag ni ji ltar phyir mi ldog par 'gyur ba de ltar rgyal bar bya'o/ /de ltar phan tshun spro ba bskyed nas/ lha ma yin rnams shin du gzhom par yid zhugs pa khros pa mig shin du dmar ba dag lha ma yin ga</text></item>
<item><p>45b6</p><section>mdo sde</section><text>la ba der dong nas ral gri dang / mtshon cha kun nas char ltar 'bebs te/ ji ltar char gyi rgyun 'bab pa ltar 'bebs shing / de ltar me yang char ltar 'bebs so/ /de nas de ltar lha ma yin blong blong por 'khod pa shing rta 'bum snyed la zhon</text></item>
<item><p>45b7</p><section>mdo sde</section><text>pa/ lha ma yin du mas yongs su bskor ba dag sa'i 'og gi sgor 'khod de/ lha rnams ga la ba der mtshon cha sna tshogs char ltar 'bebs la/ ri dpag tshad gsum dang bzhi dang / lnga'i tshad tsam 'phen par byed do/ /de lta bu char</text></item>
<item><p>45b8</p><section>mdo sde</section><text>ltar mngon par 'bebs pa dang / rnam pa de lta bur chas pa de dag lha ma yin rnams kyis kyang mngon par mthong nas/ de nas yang dbugs phyin te/ g.yul 'gyed par phyir log nas/ rab dgod dang lha ma yin de dag nyid la</text></item>
<item><p>46a1</p><section>mdo sde</section><text>spro ba skyed par byed de/ 'di ltar bdag ni lha thams cad gzhom pa'i phyir chas pa yin gyis lha ma yin dag slar log slar log /lha ma yin gyi dbang po dag ci ste 'bros ci ste 'bros/ ma la khyim du bud med dag gi ngor yang ji</text></item>
<item><p>46a2</p><section>mdo sde</section><text>skad smra/ 'di ltar skyes pa ni bdag cag yin na skyes pa'i ming yang med de/ skyes pa zhes bya ba don med par 'gyur ro/ /de skad smras pa dang / rab dgod lha rnams ga la ba der rgyug par byed do/ /de rgyug pa mngon par mthong nas lha rnams</text></item>
<item><p>46a3</p><section>mdo sde</section><text>kyang de dang g.yul 'gyed par rab dgod ga la ba der brgyugs so/ /lha dang lha ma yin de dag phan tshun g.yul 'dres par bkye ste/ sgra byung ba gang yin pa des ri'i lcong dang ri rab thams cad kyang kun du gang ngo / /sgra gcan 'ba' shig</text></item>
<item><p>46a4</p><section>mdo sde</section><text>lam du zhugs nas lha lag na yol go thogs pa dag ga la ba der brgyugs so/ /lha ma yin gyi dbang po brtan pa lag na dbyug to thogs pa yang lha phreng thogs dag ga la ba der brgyugs so/ /lha ma yin gyi dbang po me tog phreng yang ri</text></item>
<item><p>46a5</p><section>mdo sde</section><text>dpag tshad gsum pa tsam cig blangs nas/ lha pi bang can gsum pa dang / lha kun du rgyu ba dag ga la ba der brgyugs te/ phan tshun g.yul chen po bkye ba na gtam du brjod na sems can thams cad kyi spu zing zhes byed na/ gang mngon du</text></item>
<item><p>46a6</p><section>mdo sde</section><text>mthong ba 'am/ thos pa lta smos kyang ci dgos/ lha ma yin gyi dbang po rab dgod kyang rlung gis nam mkha'i sprin ltar lha rnams mngon par 'jom te/ shin du brtson 'grus dang ldan pa de la lha gang gis kyang phyir brgal bar mi nus so/ /</text></item>
<item><p>46a7</p><section>mdo sde</section><text>de nas de ltar rgyal chen bzhi'i lha rnams la mngon par 'tshe ba na sum bcu rtsa gsum gyi bdag po brgya byin gyis sum bcu rtsa gsum pa rnams la 'di skad smras so/ /lha ma yin 'ba' shig gis lha 'di dag la mngon par 'tshe zhing 'dug</text></item>
<item><p>46a8</p><section>mdo sde</section><text>na/ dpung phyi ma pa'i lha de dag ci ste mi rgyug /lha ma yin gyi dpung gis lha rnams yongs su nyams shing bcom pa dag ci khyed pham par dga' 'am/ gang lha'i 'dun sa chos bzang na 'khod pa dag ma gtogs par sum bcu rtsa gsum</text></item>
<item><p>46b1</p><section>mdo sde</section><text>pa'i lha rnams rgyugs shig /ma lus par rgyugs shig /de skad bsgo nas rab dgod dang thags zangs ris ga la ba der brgyugs so/ /rab dgod kyi steng du sum bcu rtsa gsum pa'i mda'i tshogs rnams dang / ri bo char ltar bar</text></item>
<item><p>46b2</p><section>mdo sde</section><text>mtshams med pas nam mkha' bkang nas mngon par 'bebs la/ rab dgod kyang ri bo char ltar mngon par 'bebs shing sum bcu rtsa gsum pa'i lha rnams ga la ba der 'dong bar byed do/ /nam mkha' thams cad sgras kun du 'gengs</text></item>
<item><p>46b3</p><section>mdo sde</section><text>shing lha dang lha ma yin phan tshun rgyal ba la rtod pa de dag dpung gi tshogs ma lus pa thams cad kyis g.yul 'gyed do/ /de ltar g.yul 'gyed pa na/ gser gyi ri bo 'bum snyed phan tshun 'drud pa'i bur ma lhung ba'i rdul gyis nam mkha'</text></item>
<item><p>46b4</p><section>mdo sde</section><text>khebs te/ nam mkha' kun nas bar mtshams med par dpag tshad stong tsam gser gyi rdul gyis khebs so/ /rdul gyi bar de dag na yang ji ltar char gyi rgyun mi 'chad par 'bab pa ltar rnam pa de lta bu'i mda'i tshogs phan tshun char ltar</text></item>
<item><p>46b5</p><section>mdo sde</section><text>'bebs so/ /de bzhin du phan tshun ri bo char ltar mngon par 'bebs shing lha ma yin bye ba du ma de dag 'joms par byed pa'i g.yul bkye'o/ /lha stong phrag du ma rnams kyang gzhom par bya ba'i phyir g.yul shin du mi zad pa bkye'o/ /</text></item>
<item><p>46b6</p><section>mdo sde</section><text>de nas lha ma yin snying stobs chung ba pham par gyur pa shir dogs pa gang yin pa de dag sa'i 'og tu zhugs so/ /ma lus par bcom pa zhugs pa de dag la lha ma yin gyi bu mo dag gis smras pa/ kye ma lhag mar gyur pa bdag cag gi khyim</text></item>
<item><p>46b7</p><section>mdo sde</section><text>thab de dag ga re/ de skad 'dri ba de dag la lha ma yin rnams kyis smras pa/ de dag ni 'di ltar lha dang lha ma yin gyi g.yul las rgyal ba thob ste/ 'dir 'ong ngo / /de nas lha ma yin gyi bu mo dag mtsho kun mthong ba ga la ba der dong ba</text></item>
<item><p>46b8</p><section>mdo sde</section><text>dang / de dag thams cad mthong ste/ ji ltar lha rnams kyis lha ma yin rnams btags shing bcom ste/ de ltar lan brgya 'am stong du pham par byas pa de dag de bzhin mthong nas/ khyim thab bsad pa'i phyir nyon mongs shin du yi</text></item>
<item><p>47a1</p><section>mdo sde</section><text>chad de sa'i steng du 'dug nas ngu bar byed/ smre sngags 'don/ rab tu sdug bsngal ba kun mtsho de yongs su bskor nas 'khod la brang rdung bar byed/ skra 'bal bar byed/ lus la 'brad par byed/ mchi mas gdong</text></item>
<item><p>47a2</p><section>mdo sde</section><text>gsher bar byed do/ /de ltar mtsho'i nang na khyim thab dag pham ste/ bsad par mthong nas/ smre sngags 'don to/ /de nas lha dang lha ma yin gyi g.yul shin du mi zad par 'jug pa na lha ma yin gyi dbang po rab dgod lha ma yin bye</text></item>
<item><p>47a3</p><section>mdo sde</section><text>ba snyed kyis yongs su bskor nas/ lha'i dbang po brgya byin ga la ba der 'gro bar byed do/ /de dag nyid 'ong ba mngon par mthong nas lha rnams la bsgo ba/ 'di ltar lha ma yin 'di dag ni g.yul 'gyed du bdag cag ga la ba der</text></item>
<item><p>47a4</p><section>mdo sde</section><text>'ong ste/ dpung chung ngu gdul bar dka' ba de dag ni ji ltar 'od kyis mun pa bsal ba de ltar grogs chos kyis rgyal bar bya'o/ /des lha rnams la de skad bsgo nas/ glang po che'i rgyal po sa srung gi bu la zhon te/ lcags kyi</text></item>
<item><p>47a5</p><section>mdo sde</section><text>mda' 'phangs pa bzhin du rab dgod ga la ba der brgyugs so/ /de rgyug pa na lha'i dbang po brgya byin 'dun sa chos bzang na gnas pa'i lha rnams kyis yongs su bskor nas/ rdo dang shing gis 'gyed pa dag lha ma yin gyi dpung</text></item>
<item><p>47a6</p><section>mdo sde</section><text>ga la ba der brgyugs so/ /kha cig ni mda' char ltar mngon par 'bebs shing rab dgod ga la ba der rgyug par byed do/ /rab dgod kyang brgya byin ga la ba der shing rta sgyur bar byed cing 'di ltar brgya byin bas bdag rgyal bar bya'o</text></item>
<item><p>47a7</p><section>mdo sde</section><text>zhes zer ro/ /de nas brgya byin gyis rab dgod de la 'di skad smras so/ /chos ma yin pa'i lam la gnas pa'i dud 'gro da gar 'gro/ 'di ltar nga ni khyod pham par bya ba'i phyir 'ongs te/ 'di ltar ngas khyod rgyags pa dang phral</text></item>
<item><p>47a8</p><section>mdo sde</section><text>nas/ de nas yang sa'i 'og tu gtang bar bya'o/ /de nas thags zangs ris dang / rab dgod kyis brgya byin la smras pa/ 'di ltar nga yang brgya byin khyod dang lha thams cad chad pa gcad par bya ba'i phyir 'ongs pa yin no/ /</text></item>
<item><p>47b1</p><section>mdo sde</section><text>de nas thags zangs ris dang rab dgod kyis gser gyi ri dpag tshad lnga pa gcig 'phangs so/ /'phangs pa de mngon par mthong nas glang po che sa srung gi bu'i kha nas dbugs phyung bas ri de bye ma chang pa nas gtor ba bzhin</text></item>
<item><p>47b2</p><section>mdo sde</section><text>phyir bzlog nas rgya mtshor lhung ngo / /ri phye mar brlags shing gtor ba de mngon par mthong nas/ de nas yang lha ma yin dag gis ri bo rdo rje'i lte ba can dpag tshad lnga pa gcig blangs nas brgya byin ga la ba der 'phangs so/ /</text></item>
<item><p>47b3</p><section>mdo sde</section><text>'phangs pa de mngon par mthong nas sa srung gi bu'i sna'i thor tos bzung ste/ slar lha ma yin gyi dbang po la 'phangs te/ glang po che 'di ni cang shes pa yin no/ /rang gi ri 'phangs pa des de'i brang du brgyab pa dang / rab dgod</text></item>
<item><p>47b4</p><section>mdo sde</section><text>de brgyab pa des nyams nas stan de las lhung zhing / slar 'khod de brgyab pa des rab tu nyams so/ /de mthong nas sum bcu rtsa gsum pa dag sgra chen pos nam mkha' bkang nas/ 'di ltar lha'i dbang pos dud 'gro de</text></item>
<item><p>47b5</p><section>mdo sde</section><text>pham par byas te/ 'dir re shig glang po che'i mchog 'dis 'phangs pa'i shugs kyis mngon par nyams shing g.yos na gal te rdo rjes brgyab par gyur na lta smos kyang ci dgos/ de skad smras nas/ lha ma yin ga la ba der</text></item>
<item><p>47b6</p><section>mdo sde</section><text>brgyugs te/ la la ni rdo dang shing gis 'gyed/ la la ni ri bos 'gyed/ la la ni rtse gsum kha gdeng gis 'gyed/ la la ni ste'u khas 'gyed/ la la ni glog 'byung bas 'gyed/ la la ni thong gshol gyis 'gyed/ la la ni</text></item>
<item><p>47b7</p><section>mdo sde</section><text>stobs kyis 'gyed/ la la ni 'khor los 'gyed/ la la ni ral gris 'gyed/ la la ni nam mkha' la 'gro bas 'gyed/ la la ni sna stsogs pas 'gyed/ la la ni tho bas 'gyed/ la la ni mtshon cha mchog tu bdams</text></item>
<item><p>47b8</p><section>mdo sde</section><text>pas 'gyed/ la la ni mtshon cha dri ma med pas 'gyed/ la la ni mtshon cha rab byed kyis 'gyed/ la la ni mtshon cha byi bdar byed kyis 'gyed/ la la ni mtshon cha brtsegs pas 'gyed/ la la ni mes 'gyed/ la la ni chus</text></item>
<item><p>48a1</p><section>mdo sde</section><text>'gyed/ la la ni chu 'bebs pas 'gyed/ la la ni thams cad kyis 'gyed/ la la ni mtshon cha nag pos 'gyed/ la la ni sgyu mas 'gyed/ la la ni 'dud pas 'gyed/ la la ni sen mos 'gyed/ la la ni</text></item>
<item><p>48a2</p><section>mdo sde</section><text>sgras 'gyed de/ sgra'i shugs gang mnyan par yang mi nus so/ /la la ni rdog pa rdeg pas 'gyed de/ rnam pa de lta bu'i go mtshon sna tshogs kyis lus shin du bsrungs pa rnams kyis lha ma yin rnams pham par bya ba'i phyir brgya</text></item>
<item><p>48a3</p><section>mdo sde</section><text>byin lha thams cad kyi mdun du bzhag go/ /de nas mog mog por gyur pa de mngon par mthong nas/ lha ma yin gyi dbang po thags zangs ris la sogs pa lag na mtshon cha sna tshogs pa rnams rab dgod kyi dpung bya ba dang /</text></item>
<item><p>48a4</p><section>mdo sde</section><text>brgya byin btag pa'i phyir brgya byin ga la ba der 'dong bar byed do/ /de nas lha ma yin gyi dbang po bzhi po dag brgya byin kho na la 'gyed du 'ong ba mngon par mthong nas/ lha rnams brgya byin gyi dpung gi rim gro bya ba dang / rang gi rtsal</text></item>
<item><p>48a5</p><section>mdo sde</section><text>ston cing brgya byin ga la ba der 'dong bar byed do/ /de nas brgya byin gyis 'ong ba de dag mngon par mthong nas shin du khros te chas nas smras pa dud 'gro khyed ci ste shin du rmongs/ gang khyed kyi dpung rnam pa 'di lta bu ni re shig lha ma</text></item>
<item><p>48a6</p><section>mdo sde</section><text>yin thams cad la bdog par gyur kyang de dag nga 'ba' shig gis pham par bya bar nus so/ /de ci'i phyir zhe na/ 'di dag gi dpung ni chos yin te/ lha rnams kyi dpung ni chos yin no/ /lha ma yin rnams kyi dpung ni chos ma yin no/ /</text></item>
<item><p>48a7</p><section>mdo sde</section><text>chos dang chos ma yin pa'i khyad par ni che ste/ gang khyad par ni mun pa dang nyi ma ltar che'o/ /gang khyad par ni bden pa dang brdzun pa ltar che'o/ /gang khyad par ni ri rab dang yungs 'bru ltar che'o/ /gang khyad par ni thar pa dang bcings</text></item>
<item><p>48a8</p><section>mdo sde</section><text>pa ltar che'o/ /gang khyad par ni bzar rung ba dang bzar mi rung ba ltar che'o/ /gang khyad par ni bdud rtsi dang dug ltar che'o/ /gang khyad par ni mtshan mo dang nyin par ltar che'o/ /gang khyad par ni nor bu mching bu dang / rin po che</text></item>
<item><p>48b1</p><section>mdo sde</section><text>ltar che'o/ /gang khyad par ni dbul ba dang phyug pa ltar che'o/ /gang khyad par ni bya ba dang mi bya ba ltar che'o/ /gang khyad par ni nyi ma dang srin bu me khyer ltar che'o/ /gang khyad par ni khro ba la rlung dang srin bu mang ku ltar che'o/ /</text></item>
<item><p>48b2</p><section>mdo sde</section><text>gang khyad par ni mthong ba dang / mi mthong ba ltar che'o/ /gang khyad par ni yang dag pa'i lam dang / yang dag pa ma yin pa'i lam ltar che'o/ /gang khyad par ni sangs rgyas dang gzhan mu stegs pa ltar che'o/ /gang khyad par ni gnam</text></item>
<item><p>48b3</p><section>mdo sde</section><text>dang sa ltar che'o/ /gang khyad par ni bskal pa dang skad cig ma ltar che ste/ nga dang khyed ni khyad par de ltar che'o/ /khyed ni chos ma yin pa la gtso bor byed la/ nged ni chos gtso bor byed do/ /khyod ni shes rab dman pa yin la/</text></item>
<item><p>48b4</p><section>mdo sde</section><text>lha rnams ni shes rab dang bcas pa yin no/ /khyed ni brtson pa med pa yin la/ lha rnams ni brtson pa dang bcas pa yin no/ /khyed ni dud 'gro yin la lha rnams ni lha yin te/ lha de dag ni de lta bu yin par khong du chud</text></item>
<item><p>48b5</p><section>mdo sde</section><text>nas khyed nged kyi drung du mngon par rgyug pa ni mi rigs so/ /de skad smras nas/ glang po che sa srung gi bu kha lo bsgyur te/ 'di ltar tshigs su bcad pa 'di dag kyang smras nas/ lha ma yin gyi dbang po ga la ba der rgyug par</text></item>
<item><p>48b6</p><section>mdo sde</section><text>byed do/ /chos kyis chos min pham par byas/ bden pas brdzun pa pham par byas/ /shes pas gti mug pham par byas/ /lha yis lha min pham par byas/ /de skad smras nas/ glang po che sa srung gi bu kha lo bsgyur te/</text></item>
<item><p>48b7</p><section>mdo sde</section><text>sprul pa yang snga ma bzhin byas nas lha ma yin gyi dbang po bzhi po de dag thams cad ga la ba der lha'i dbang po brgya byin rdo rje rtse mo stong yod pa ni thogs/ bsdigs pa'i mtshan ma tsam sems kyis gsad cing bcing bar lhag</text></item>
<item><p>48b8</p><section>mdo sde</section><text>par mos pa'i sems ni med pas/ rlung gi shugs pas ches mgyogs par rab tu rgyug par byed do/ /lha ma yin de dag mngon par rgyug pa dang / de dag 'ong ba mngon par mthong nas/ rgyal chen bzhi dang sum bcu rtsa gsum pa'i</text></item>
<item><p>49a1</p><section>mdo sde</section><text>lha rnams kyang rgyug par byed do/ /lha dang lha ma yin de dag phan tshun rnam par 'jom pa na so sor rgyal bar 'dod pa/ gcig la gcig mngon par 'bebs pa/ mog mog por gyur pa/ lha ma yin kha cig ni</text></item>
<item><p>49a2</p><section>mdo sde</section><text>srog dang bral bar gyur/ de bzhin du lha ma yin kha cig ni sdug bsngal gyis nyam thag ste/ phyir log /kha cig ni yi chad nas phyir log /kha cig ni mig tshugs su lta zhing 'khod/ kha cig ni rang gi gnas su 'gro bar</text></item>
<item><p>49a3</p><section>mdo sde</section><text>sems shing 'khod/ kha cig ni zhe sdang gis nyam thag /kha cig ni gti mug gis sems bsgribs/ kha cig ni yongs su nyams shing yid dman par gnas te de ltar gnas pa rnams la sa srung gi bu'i steng na</text></item>
<item><p>49a4</p><section>mdo sde</section><text>'dug pa lha'i dbang po sprul pa byed do/ /de nas glang po che sa srung gi bu kha re re la pad ma re re/ pad ma re re la dbang po lag na rdo rje thogs pa mtshon cha dang go mtshon bgos pa rnams sngar bstan pa bzhin lha ma yin gyi dbang pos</text></item>
<item><p>49a5</p><section>mdo sde</section><text>mthong ste/ de dag kyang dbang po'i glang po che sa srung gi bu kha stong yod pa/ kha re re la pad ma'i rdzing stong yod do/ /pad ma'i rdzing re re la pad ma stong yod do/ /pad ma re re la mdab ma stong yod do/ /pad ma re re la snying po brgya yod do/ /</text></item>
<item><p>49a6</p><section>mdo sde</section><text>de dag kyang sa srung gi bu'i kha nas byung ste/ mdab ma de dag dang snying po de dag thams cad la dbang po rtag tu lag na rdo rje dang / mtshon cha dang / lag cha thogs pa bye ba khrag khrig 'bum phrag du ma 'khod par mthong ngo / /de nas sprul</text></item>
<item><p>49a7</p><section>mdo sde</section><text>pa de lta bu mngon par mthong nas/ lha ma yin rnams skrag 'khrugs te/ dbang po go mtshon dang cha byad sna tshogs thogs pa rnams kyis de rtag tu gang zhing dpung dang mthu dpe med pa rnams kyis nam mkha' 'di bar mtshams med</text></item>
<item><p>49a8</p><section>mdo sde</section><text>par byas so/ /mtshon cha'i tshogs kyis phyogs dang phyogs mtshams thams cad bar mtshams med par gang bar byas so/ /dbang po rnams kyis sa'i 'og gang yin pa de dang / de yang bar mtshams med par byas par</text></item>
<item><p>49b1</p><section>mdo sde</section><text>dogs so zhes de skad lha ma yin shin du skrag pa de rnams phan tshun smra'o/ /de skad smra ba de rnams la rab dgod kyis smra ba/ lha ma yin dag ngas dbang po sa srung gi bu dang bcas te phyir bzlog par byas/ ma 'jigs shig ma</text></item>
<item><p>49b2</p><section>mdo sde</section><text>'jigs shig /de skad smras nas glang po che'i rgyal po sa srung gi bu ga la ba der brgyugs so// //'phags pa dam pa'i chos dran pa nye bar gzhag pa/ bam po nyer lnga pa/ de 'ong ba mngon par mthong nas/ sa srung gi</text></item>
<item><p>49b3</p><section>mdo sde</section><text>bu'i sna'i thor tos bzung ste/ nam mkha' la gsob bzhin skor bar byed do/ /de bskor ba na srog gi lhag ma chung zad cig lus nas btang ngo / /de btang ba dang de nas yang 'du shes rnyed nas lha ma yin de dag la 'di skad smra'o/ /</text></item>
<item><p>49b4</p><section>mdo sde</section><text>ci dpung 'di gcig pu dpa' ba yin nam/ lha ma yin gyi dbang po khyed kun lha'i dbang po la rgol mi nus sam/ de nas lha ma yin gyi dbang po bsdus pa de dag thams cad de nas yang sa srung gi bu ga la ba der brgyugs so/ /</text></item>
<item><p>49b5</p><section>mdo sde</section><text>de dag 'ong ba mngon par mthong nas/ dbang pos de dag gi srog bcad par bya ba'i phyir ni ma yin gyi/ pha rol pham pa kho nar bya ba'i phyir sgyu ma'i ser ba rdo rje lta bu rnam pa du ma phab bo/ /de nas yang dbang po ga la ba der ri char ltar</text></item>
<item><p>49b6</p><section>mdo sde</section><text>'bebs shing lha'i dbang po de'i steng du mtshon cha rnam pa sna tshogs 'phen to/ /de la ri bo char ltar 'bebs pa na/ char gyi rgyun dus su 'bab pa ltar ri bo char ltar 'bab pa rnams kyang mdzes pa yin te/ de ltar lha dang lha ma</text></item>
<item><p>49b7</p><section>mdo sde</section><text>yin gyi g.yul dpe med pa rnam pa sna tshogs bkye'o/ /de nas lha rnams kyis lha ma yin de dag mngon par mthong nas/ de nas yang lha rnams lha ma yin gyi dpung ga la ba der brgyugs so/ /de nas lha ma yin yang g.yul</text></item>
<item><p>49b8</p><section>mdo sde</section><text>'gyed pa'i phyir/ lha rnams ga la ba der brgyugs so/ /de nas rnam pa du mar 'khrugs shing skrag par byed pa rnam pa du ma byung ste/ de ltar lha dang lha ma yin rnams kyang g.yul gsal bar bkye'o/ /de ltar dbang po dang lha ma</text></item>
<item><p>50a1</p><section>mdo sde</section><text>yin rnams mtshon cha dang rdo rjes 'joms pa lta bu'i g.yul chen po gzhan dang mi 'dra ba mang po bkye'o/ /lha ma yin rnam pa du ma dag mngon par mthong nas brgya byin gyis lha ma yin gyi dbang po dag srog dang bral</text></item>
<item><p>50a2</p><section>mdo sde</section><text>bar ni mi byed la/ pham pa kho nar bya ba'i phyir ched du gnas so/ /de nas lha ma yin gyi dbang po de dag thams cad kyang lha ma yin gyi dbang po rab dgod dang thags zangs ris de dag dang bcas pa pham pa nyid du gyur te/ mgon 'dod pa/</text></item>
<item><p>50a3</p><section>mdo sde</section><text>skyabs 'dod pa/ gnas 'dod pa/ spro ba med pa dag sa'i 'og gi sgo ga la ba de dang der 'bros par byed do/ /rab dgod de shin du 'bros pa ni/ lha ma yin gyi dbang po gzhan gsum po 'khor 'bum snyed dang ldan pa rnams kyis mdun na</text></item>
<item><p>50a4</p><section>mdo sde</section><text>skad ngan thon cing kun nas mngon par gnod pa rnams kyis 'bros pa na brgya byin gyis sa srung gi bu la smras pa/ glang po che'i dbang po rab dgod dang thags zangs ris kyi brtson 'grus ni shor/ shing rta ni chag kyang ngas de dag gsad</text></item>
<item><p>50a5</p><section>mdo sde</section><text>par mi nus te/ drang srong chen pos mya ngan las 'das par 'gro ba'i gzhi ni srog gcod pa spangs pa yin no zhes gsungs te/ 'di ni sems can thams cad la slu ba med pa'i gzhi yin no/ /de rang gi srog dang lhan cig song yang</text></item>
<item><p>50a6</p><section>mdo sde</section><text>blas/ de'i shing rta brgya 'am stong du gzhom par bya ba la khyod rings par chos shig /des de skad bsgo nas brgya byin des sprul pa byas pa dang / glang po che'i dbang po dang lhan cig sa'i 'og gi sgo ga la ba der rlung gi shugs ltar brgyugs</text></item>
<item><p>50a7</p><section>mdo sde</section><text>so/ /de 'ong ba mngon par mthong nas/ rab dgod dang thags zangs ris shin du skrag ste/ mthu med pa dag sa'i 'og gi sgo ga la ba der rings par rgyug go/ /de nas mgyogs par song nas/ sa srung gi bu'i stobs kyis shing rta de</text></item>
<item><p>50a8</p><section>mdo sde</section><text>las rab dgod de phab nas shing rta dang phral lo/ /de nas shing rta de sna'i thor tos de'i mig sngar rtswa bzhin du brgya 'am stong du bcom mo/ /me tog phreng yang dpung dang mthu nyams nas/ sa'i 'og gi sgo ga la ba der 'bros par</text></item>
<item><p>50b1</p><section>mdo sde</section><text>byed de/ srog la bsam pa bsdus pa/ brtson 'grus nyams pa/ spro ba med pa/ rang gi bu dang chung ma snying la bsams nas/ sa'i 'og gi sgo ga la ba der rgyug go/ /lha ma yin gyi dbang po brtan pa yang gson par 'dod de/</text></item>
<item><p>50b2</p><section>mdo sde</section><text>rang gi khyim du phyogs nas sa'i 'og gi sgo ga la ba der rgyug go/ /lha ma yin gyi dbang po sgra gcan gson par 'dod pa lus bong che ba 'ba' shig tu 'dug pa yang sa'i 'og gi sgo ga la ba der rgyug go/ /de ltar lha ma yin gyi</text></item>
<item><p>50b3</p><section>mdo sde</section><text>dbang po 'khor dang bcas pa de dag thams cad nyams pa dang / lha rnams shin du dga' nas/ 'di skad smras so/ /lha ma yin rnams kyis mi mthun pa'i mtha' las 'bras bu nyams pa'i lhag ma thob ste/ 'bros</text></item>
<item><p>50b4</p><section>mdo sde</section><text>khung tshol bar gyur pa rnams nged chos la lta zhing sa'i 'og gi sgo gzung bar bya'o zhes smras nas/ lha shin tu dga' ba de dag rlung gis sprin kun du gtor ba ltar lha ma yin rnams la rlung gi shugs lta bus kun du 'tshe</text></item>
<item><p>50b5</p><section>mdo sde</section><text>bar byed do/ /de nas dbang pos lha ma yin de dag la smras pa/ gang rang gi lus med par bya ba'i phyir dang lha ma yin mang po 'di rnams srog dang bral bar bya ba'i phyir don med pa/ 'khon zhugs pa/ nyes pa'i</text></item>
<item><p>50b6</p><section>mdo sde</section><text>gnas 'di dag ci'i phyir byas/ lha rnams kyi rgyal ba dang pham pa ni mi la rag las pa yin la/ da dung du mi'i 'jig rten na skyes bu chos dang ldan zhing chos kyi rjes su 'jug pa thams cad brtan pa dag yod na/ khyed kyis</text></item>
<item><p>50b7</p><section>mdo sde</section><text>yul dang dus de dag shes bzhin du bdag nyid gsod pa'i dgra don med pa 'di dag byas so/ /de nas yang lha ma yin nyams pa srog gi skyabs tshol ba rnams sa'i sgo ga la ba de nyid du rgyug go/ /de nas dbang pos lha</text></item>
<item><p>50b8</p><section>mdo sde</section><text>rnams la bsgo ba/ lha dag slar log slar log /phyis pham par 'gyur ba'i srog dang ldan pa rnams rang gi gnas su thong shig /de nas dbang po la lha rnams kyis smras pa/ 'di ltar lha ma yin khengs pa 'di</text></item>
<item><p>51a1</p><section>mdo sde</section><text>dag ni bdag nyid dang gzhan gyi dpung khong du ma chud pa lags te/ 'di dag ni bdag cag gis nges par ji ltar slar ldog par mi 'gyur ba de ltar dgra bsal bar bgyi'o/ /bdag cag ni 'di dag la gnod pa mi bgyid de/ 'di</text></item>
<item><p>51a2</p><section>mdo sde</section><text>ltar bdag cag mtho ris na rang gi las kyi 'bras bu la spyod cing mchis na/ 'di dag gis mi'i 'jig rten na bdag cag gi chos dang ldan zhing chos kyi rjes su 'jug pa'i mi rnams la ci ste bar chad bgyi bar 'bad/ dgra 'di dag ma</text></item>
<item><p>51a3</p><section>mdo sde</section><text>bsal bar bdag cag slar mi mchi'o/ /de dag gis de skad smras nas/ de nas yang lag cha dang / mtshon cha dang / go mtshon sna tshogs bgos te/ 'di ltar lha ma yin 'di dag nges par shin du tshar gcad par bya'o snyam pa'i</text></item>
<item><p>51a4</p><section>mdo sde</section><text>blo des lha ma yin rnams gzhom pa'i phyir shugs dang ldan pas brgyugs so/ /de ltar yid la byed pa de lta bu dang 'bad pa de lta bu dag la/ de nas yang lha'i dbang po'i yid snying rjes brlan pas smras pa/ lha ma yin rab dgod</text></item>
<item><p>51a5</p><section>mdo sde</section><text>la sogs pa btag pa khyed kyi snying la brtse ba med dam/ de skad smras nas/ lha'i mdun sa chos bzang na lha 'khod pa gang yin pa de dag bsdus nas slar log go/ /de nas lha'i dbang po slar log pa mthong nas/ rgyal chen bzhi'i</text></item>
<item><p>51a6</p><section>mdo sde</section><text>lha rnams kyis sum bcu rtsa gsum pa rnams la smras pa/ 'di ltar lha'i dbang po de slar gshegs so/ /lha'i dbang po de slar gshegs kyis khyed kyang ma lus par slar gshegs shig ces smras nas/ rgyal ba thob pa'i lha</text></item>
<item><p>51a7</p><section>mdo sde</section><text>rnams slar log ste/ de nas yang phan tshun dga' ba'i yid kyis rang gi gnas su dong ngo / /lha'i dbang po brgya byin yang sum bcu rtsa gsum pa rnams kyis mngon par bstod cing sa srung gi bu la zhon te/ yid dga' bas sum bcu</text></item>
<item><p>51a8</p><section>mdo sde</section><text>rtsa gsum pa'i lha'i mdun sa chos bzang ga la ba der 'dzegs te dong ngo / /lha rnams kyang rang rang gnas su dong nas/ de nas yang go mtshon dang / lag cha rnams shing rta sna tshogs kyi tshal du bzhag go/ /glang po che sa srung</text></item>
<item><p>51b1</p><section>mdo sde</section><text>gi bu yang sprul pa de dag bsdus nas tha mal par gnas te/ rang gi rdzing bu pad ma dang / ud pa las khebs par zhugs so/ /de ltar lha rnams lha'i 'jig rten du dong nas gzugs dang / sgra dang / dri dang / ro yid du 'ong ba la</text></item>
<item><p>51b2</p><section>mdo sde</section><text>nye bar spyod de/ lha'i 'dod pa'i yon tan lnga 'byor cing ldan par gyur pa rnams kyi gnas so/ /klu'i rgyal po 'jog po dang / nor rgyas kyi bu la sogs pa rgyal ba thob pa rnams kyang snying rab tu dga' ste/ rang gi gnas longs spyod</text></item>
<item><p>51b3</p><section>mdo sde</section><text>ldan pa ga la ba der dong ngo / /lha ma yin btag btag ste nyams pa'i lhag ma lus shig shig por gyur pa nyams rab tu nyams pa'i sems can ngo tsha nas mgo smad pa rnams kyang / bud med rab tu ngu zhing yid dman pa rnams</text></item>
<item><p>51b4</p><section>mdo sde</section><text>kyis mdun nas bsu ba na/ sgra gcan gyis lha ma yin gyi dbang po snying stobs nyams pa de dag la smras pa/ da ltar 'thab pa'i dus la ma bab bo zhes ngas sngar ma byas sam/ da dung du mi'i 'jig rten na chos dang ldan</text></item>
<item><p>51b5</p><section>mdo sde</section><text>zhing chos kyi rjes su 'jug pa'i mi mar 'dzin pa/ phar 'dzin pa/ dge sbyong du 'dzin pa/ bram zer 'dzin pa/ rigs kyi rgan rabs kyi rjes su 'jug pa dag yod pas lha'i phyogs ni rab tu 'phel la/ bdag cag gi</text></item>
<item><p>51b6</p><section>mdo sde</section><text>phyogs ni 'grib po zhes bdag gis sngar bsgo na/ de yang khyed kyis ma mnyan te/ bdag gi tshig de ltar ma byas pas 'di ni de'i 'bras bu yin no/ /lha rnams kyis lha ma yin nyams par byas pa 'bum phrag du ma gang yin</text></item>
<item><p>51b7</p><section>mdo sde</section><text>pa dag la sgra gcan gyis de skad smras pa dang / lha ma yin gzhan zhig gis kyang smras pa/ 'di ltar g.yul 'gyed pa'i dus la ma bab bo zhes smras pa/ ma mnyan pa'i 'bras bu ni 'di yin no/ /lha ma yin mgul</text></item>
<item><p>51b8</p><section>mdo sde</section><text>phreng gis kyang smras pa/ 'di ltar gang gis mi bya bar bya ba de dag gi ngo bo med pa la blo gros ngan pa 'di skyes pa nye bar gnas so/ /de dag thams cad phan tshun de skad smre zhing rang rang gi gnas ga la ba der dong ngo / /thags</text></item>
<item><p>52a1</p><section>mdo sde</section><text>zangs ris kyang gnas gzhan bzhi par ngo tsha nas mgo smad de zhugs pa dang / lha ma yin gyi bu mo nyams pa rab tu ngu zhing ngom zum gnag pa rnams kyis yongs su bskor nas rang gi gnas su dong ngo / /klu rab 'jom la</text></item>
<item><p>52a2</p><section>mdo sde</section><text>sogs pa chos dang mi ldan zhing chos kyi rjes su mi 'jug pa/ snying stobs rab tu nyams pa rnams kyang klu'i gnas longs spyod ldan ga la ba der dong ngo / /de ltar sred pa'i dug gis nyams pa'i sems can phan tshun rab tu nyams</text></item>
<item><p>52a3</p><section>mdo sde</section><text>pa dag 'khor ba na 'khor zhing 'khyam yang bde ba mi mthong ngo / /de dag rjes su mthong nas 'phags pa nyan thos 'dod pa dag gi 'dod chags dang bral lo/ /de nas gzhan yang rnal 'byor spyod pa nang gi chos la chos kyi rjes su</text></item>
<item><p>52a4</p><section>mdo sde</section><text>lta zhing gnas pa la 'di ltar dge slong 'di ni sa gzhan bcu bdun pa la zhugs te/ de kho na nyid la blo shin du zhen to/ /de thos nas sa bla'i gnod sbyin shin du dga' nas bar snang la rgyu ba'i gnod sbyin rnams la sbran to/ /</text></item>
<item><p>52a5</p><section>mdo sde</section><text>de dag gis kyang 'jig rten skyong ba rnams la snga ma bzhin sbyar te/ chung dge'i bar du yang de bzhin du sbyar te/ 'di ltar 'dzam bu'i gling na rigs kyi bu che ge mo zhig /grong mang ge mo zhig /grong rdal ga ge mo zhig tu ming che ge</text></item>
<item><p>52a6</p><section>mdo sde</section><text>mo zhes bya ba skra dang kha spu bregs/ gos ngur smrig bgos nas dad pas khyim nas khyim med par rab tu byung ste/ de bdud kyi yul gyi dngos po ni mi 'dod/ nyon mongs pa'i dngos po rnams dang yang lhan cig gnas par mi byed</text></item>
<item><p>52a7</p><section>mdo sde</section><text>la/ 'khor ba las shin du 'dod chags dang bral te/ de ltar 'bad pas kun du khyab nas/ sa gzhan bcu bdun pa la zhugs so/ /de thos nas lha rnams shin du dga' nas bstod de/ 'di ltar gang bdud kyi phyogs</text></item>
<item><p>52a8</p><section>mdo sde</section><text>ni 'grib la/ dam pa'i chos kyi phyogs 'phel ba ni bdag cag dga'o/ /dud 'gro'i le'u rdzogs so// //de nas gzhan yang dge slong las kyi 'bras bu rnam par smin pa shes pa des/ sems can dmyal ba dang /</text></item>
<item><p>52b1</p><section>mdo sde</section><text>dud 'gro dang / yi dgas nyes par byas pa rnams kyi las kyi 'bras bu rnam par smin pa shin du phra ba thams cad kyang ji lta ba bzhin brtags shing shes te/ yid la bzung nas legs par byas pa'i las rnams la</text></item>
<item><p>52b2</p><section>mdo sde</section><text>yang las kyi 'bras bu rnam par smin pa la rtog par byed de/ 'di ltar sems can thams cad ni sdug bsngal dang mi mthun pa bde ba 'dod pa yin la/ lha rnams ni bde ba bsags pa la dga' ba yin te/ de rnams</text></item>
<item><p>52b3</p><section>mdo sde</section><text>kyi las kyi chos dang / rnam par smin pa dang / skye ba dang / 'chi ba shin du phra ba dag la yang rtog par byed do/ /las dge ba byas shing bsags pa so sor yang dag par myong bar 'gyur ba ni las kyi 'bras bu rnam</text></item>
<item><p>52b4</p><section>mdo sde</section><text>par smin pa 'dod pa sdug pa yid du 'ong ba so sor yang dag par myong bar 'gyur bar so sor rig par bya'o/ /de la tshul khrims rnam pa bdun gyis mtho ris su skye bar 'gyur te/ lus kyi gsum dang / ngag gi</text></item>
<item><p>52b5</p><section>mdo sde</section><text>bzhi kun du bsten cing bsgoms te/ mang du byas pas 'dod pa na spyod pa'i lha drug gi nang du skye bar 'gyur ro/ /chung ngu dang / 'bring dang / chen pos 'dod pa na spyod pa'i lha drug dag chung ngu dang / 'bring dang / chen</text></item>
<item><p>52b6</p><section>mdo sde</section><text>po'i 'gro ba 'thob ste/ tshe thung ngu dang / 'bring dang / ring po dang / kha zas ngan pa dang / 'bring dang / bzang po dang / gzugs ngan pa dang / 'bring dang / bzang po dang / brtson 'grus chung ngu dang / 'bring dang / chen po</text></item>
<item><p>52b7</p><section>mdo sde</section><text>dang / bde ba chung ngu dang / 'bring dang / chen por 'gyur ro/ /de la lha'i ris gnyis ni ri rab la gnas so/ /bzhi ni sprin gyi phung po ltar nam mkha' la gnas so/ /de la lha'i ris dang po ni mdor bsdu na rgyal chen</text></item>
<item><p>52b8</p><section>mdo sde</section><text>bzhi'i ris rnams so/ /de dag gi gnas dang po ni phreng thogs rnams te/ de dag kun nas ri rab kyi phyogs bzhi la rten cing gnas so/ /de la phreng thogs de rnams kyi bye brag dang po nyid du 'byung ba ni 'di lta bu yin la/</text></item>
<item><p>53a1</p><section>mdo sde</section><text>phyogs phyogs de rnams kyi bye brag kyang ming dang las kyis 'gyur te/ de ltar las du mas bskyed pa'i tshe de la gnas pa bde ba nyams su myong bar 'gyur la/ gzugs dang lang tsho dang g.yo ba rnam pa du mar 'gyur ro/</text></item>
<item><p>53a2</p><section>mdo sde</section><text>las kyi dra ba kun ni rgya'i 'bur ltar 'byung ste/ rgyu med pa ma yin/ 'dod rgyal las ma byung / las gzhan gyis bskyed pa ma yin no/ /de lta bas na skyes bu gang bdag skyid par 'dod na dge ba'i chos rnams la 'bad par bya'o/ /</text></item>
<item><p>53a3</p><section>mdo sde</section><text>sems can rnams kyi las dge ba dang mi dge ba dang / lung du ma bstan pa'i las kyi dra ba ni thog ma med pa'i dus nas zhugs pa yin te/ las kyi dra ba gang gis sbrel ba'i sems can rnams ni zo chun rgyud mo ltar sems</text></item>
<item><p>53a4</p><section>mdo sde</section><text>can dmyal ba dang / dud 'gro dang / mi'i 'jig rten gyi 'khor bar yongs su 'khyam mo/ /srog chags rnams ni kun nas gar gyi ltad mo pa lta bu yin te/ dge ba'i las kyi mtha' spyad pa ni lha'i 'jig rten du skye bar 'gyur ro/ /de la lha</text></item>
<item><p>53a5</p><section>mdo sde</section><text>rnams gnas pa ri'i rgyal po ri rab ni ri bo khri phrag drug bcus yongs su bskor ba yin la/ rin po che sna tshogs 'bar ba'i phreng ba'i 'od kyis gsal bar byas pa/ steng na 'bab chu dang / lteng ka dang / pad mo'i rdzing rnam</text></item>
<item><p>53a6</p><section>mdo sde</section><text>pa sna tshogs kyis mdzes par byas pa/ 'phang du dpag tshad brgyad khri bzhi stong yod pa/ ngos bzhi rin po che las byas pa/ las legs par byas pa'i lha rnams kyis yongs su bskor ba/ sa bde ba 'bar ba du mas</text></item>
<item><p>53a7</p><section>mdo sde</section><text>gsal zhing dga' ba yin te/ de la 'di ltar dge slong de thog ma kho nar sa'i cha rnam par 'byed do/ /de la gnas dang po ni lha phreng thogs rnams kyi yin la/ de dag gi gnas bcu yod de/ 'di lta ste/ zur la gnas pa dang / mtha'</text></item>
<item><p>53a8</p><section>mdo sde</section><text>la gnas pa dang / 'bras bus nye bar 'tsho ba dang / yon tan dkar po spyod pa dang / thams cad rab tu dga' bar gnas pa dang / 'gro mgyogs pa dang / yul la chags pa dang / 'dod pa la chags pa dang / yid g.yo</text></item>
<item><p>53b1</p><section>mdo sde</section><text>ba dang / tshal dang nye ba'i tshal na gnas pa yin te/ de ltar gnas rab tu dbye ba ni bcu yod do/ /ri rab kyi ngos 'dzam bu'i gling logs su lta ba gang yin pa de na ni/ zur na gnas pa zhes bya bar ming btags so/ /de'i 'og tu</text></item>
<item><p>53b2</p><section>mdo sde</section><text>gnas pa de dang de gang nye ba na mtha' la gnas pa zhes bya bar ming btags so/ /nub kyi ba lang spyod kyi phyogs gang yin pa de na 'bras bus nye bar 'tsho ba zhes bya bar ming btags so/ /de dang nye ba na yon tan dkar po spyod pa</text></item>
<item><p>53b3</p><section>mdo sde</section><text>gnas so/ /shar gyi lus 'phags kyi phyogs gang yin pa de na thams cad rab tu dga' bar gnas pa zhes bya ba gnas so/ /de dang nye ba na 'gro mgyogs gnas so/ /byang gi sgra mi snyan gyi gling gi phyogs gang yin pa de na</text></item>
<item><p>53b4</p><section>mdo sde</section><text>yul la chags pa gnas so/ /de dang nye ba na 'dod pa la chags pa dang / de dang nye ba na yid g.yo ba dang / de dang nye ba na tshal dang nye ba'i tshal na gnas pa zhes bya ba gnas te/ de dag gi gnas so so kun la dpag tshad</text></item>
<item><p>53b5</p><section>mdo sde</section><text>stong stong yod do/ /de dag gi dang po ni rgya mtsho'i nang gi steng yin te/ de dag gi tshe ni mi rnams kyi lo lnga bcu gang yin pa de'i nyin zhag gcig yin no/ /de ltar bsgyur ba'i lo lnga brgya thub ste/ dus su 'chi ba yang yod/</text></item>
<item><p>53b6</p><section>mdo sde</section><text>dus ma yin par 'chi ba yang yod do/ /de nas yang dge slong las kyi 'bras bu rnam par smin pa shes pa de/ gnas de dag gi dga' ba la rtog par byed de/ las gang gis gnas der skye bar 'gyur snyam nas/ des thos pa las</text></item>
<item><p>53b7</p><section>mdo sde</section><text>byung ba'i shes pas brtags na/ gang gis legs par byas pa'i las 'di byas na skye bar 'gyur te/ de ni 'di ltar shin du dang ba'i sems de la yid zhugs pa gzhan du ma g.yengs pa'i yid gsal bas sangs rgyas sam/</text></item>
<item><p>53b8</p><section>mdo sde</section><text>chos sam/ dge 'dun la skyabs su song na/ de 'chi ba'i dus byas nas bde 'gro mtho ris kyi 'jig rten zur na gnas pa zhes bya ba der shin du dang ba'i sems de skyabs su song ba'i rgyus skye bar 'gyur ro/ /der skyes nas</text></item>
<item><p>54a1</p><section>mdo sde</section><text>kyang de'i lus gzi brjid dang ldan zhing lus rang gi 'od kyis brgyan la bde bar gnas par 'gyur ro/ /'di lta ste/ chung zad cig dpe bya na 'khor los sgyur ba'i rgyal po'i bde ba gang yin pa de ni lha gnas pa gcig gi bcu</text></item>
<item><p>54a2</p><section>mdo sde</section><text>drug gi char yang mi phod do/ /gnas de dag ni chu'i nang na mu tig gi bye ma yod la/ de'i ming ni 'di yin te/ 'di lta ste/ 'dod pa 'byung zhes bya'o/ /de'i mthu ni 'di lta bu yin te/ 'di lta ste/ mtha' la gnas pa dang / zur la</text></item>
<item><p>54a3</p><section>mdo sde</section><text>gnas pa'i lha'i yid la bsams pa gang yin pa de dag chu'i rnam pa chu bo de las 'thob bo/ /gzhan yang chu bo mu tig dang / byi ru 'bab pa zhes bya ba yod de/ lha mo'i tshogs kyis yongs su bskor ba yin no/ /de na</text></item>
<item><p>54a4</p><section>mdo sde</section><text>yang rin po che rnam pa sna tshogs 'bab ste/ 'di lta ste/ bai dUr+ya'i thur ma dang / rdo rje'i dum bu dang / nor bu mthon ka dang / mthon ka chen po dang / spug me mdog rnam pa du ma ste/ gzhan yang zur na gnas pa'i lha de dag</text></item>
<item><p>54a5</p><section>mdo sde</section><text>brgyan par bya ba'i phyir rnam pa de lta bu dag 'byung ngo / /de dag gi sems la brgyan par 'dod pa'i rgyan gang yin pa dag de la 'thob par 'gyur ro/ /gzhan yang chu bo spos chu zhes bya ba 'bab ste/ de na yang bya ngang pa dang / ka</text></item>
<item><p>54a6</p><section>mdo sde</section><text>ran da ba dang / ngur pas brgyan la/ 'gram gnyi ga shing ljon pa dang / gser gyi shing ljon pa dbyibs dang kha dog sna tshogs dang ldan pa rnams kyis yongs su bskor cing bya rnams kyis kyang yongs su bskor ba yin no/ /</text></item>
<item><p>54a7</p><section>mdo sde</section><text>'di ltar lha rnams kyis dri bsnams na yid rab tu dga' la/ de ltar yang dang yang rtag tu de la snas bsnams nas dri tshor ba dang / snom pa po brgya gyur du yid dga' bar 'gyur te/ de dag gzhan yang 'dod pa'i yon</text></item>
<item><p>54a8</p><section>mdo sde</section><text>tan lnga 'byor cing ldan par gyur pa rnams kyis dga' bar byed do/ /shing rnams kyi rnam pa ni 'di lta bu yin te/ 'di lta ste/ yal ga dmar la lo ma ljang khur 'dug pa dang / yal ga ljang khu la lo ma dmar por</text></item>
<item><p>54b1</p><section>mdo sde</section><text>'dug pa dag go/ /lo ma'i kha dog lnga la 'di lta ste/ sngon po dang / ser po dang / ljang khu dang / nag po dang / dkar po dang / bung ba kha dog sna tshogs dang ldan pa rnams kyis mdzes par byas pa sgra 'byin pa</text></item>
<item><p>54b2</p><section>mdo sde</section><text>rnams kyis rtag tu yid dga' ba yin te/ de ltar legs par byas pa'i las kyi 'bras bu dag la rtse bar byed/ dga' bar byed/ yongs su spyod par byed do/ /ri rab dag la rin po che sna tshogs kyi rtse mo dang /</text></item>
<item><p>54b3</p><section>mdo sde</section><text>gad kha dang / bu ga dag kyang yod de/ de la ri 'di lta bu dag yod de/ 'di lta ste mtho zhing bkra ba/ 'bab chu sna tshogs bsil ba/ bya skad snyan pa 'byin pa/ spos kyis bsgos pa/ dus tshigs dang rtag</text></item>
<item><p>54b4</p><section>mdo sde</section><text>tu ldan pa yin te/ rin po che sna bdun gyis brgyan pa'i ri rnam pa de lta bu la zur na gnas pa'i lha rnams dga' bar byed/ yongs su spyod par byed cing bde ba sna tshogs kyis ni myos/ lha mo rnam pa sna tshogs</text></item>
<item><p>54b5</p><section>mdo sde</section><text>kyis ni yongs su bskor/ rgod pa dang / 'gying ba dang / rtsed mo ni byed de/ ji srid du gsum la skyabs su song ba'i las kyi rnam par smin pa las byung ba 'dod pa sdug pa yid du 'ong ba zad par ma gyur pa de srid du 'dod</text></item>
<item><p>54b6</p><section>mdo sde</section><text>pa'i yon tan lnga rnams kyis dga' bar byed la/ phyis kyang mya ngan las 'das pa'i mtha' 'thob par 'gyur ro/ /gal te mi rnams dang skal ba mnyam par mir skyes na/ las de dang rgyu 'thun par de rtag tu dga' la</text></item>
<item><p>54b7</p><section>mdo sde</section><text>mchog tu bde ba dang ldan par spyod pa dang / nor rdzas dang ldan par 'gyur ba mthong ngo / /de nas yang dge slong las kyi 'bras bu rnam par smin pa shes pa de lha'i 'jig rten la rtog par byed de/ des thos pa las byung ba'i</text></item>
<item><p>54b8</p><section>mdo sde</section><text>shes pas lha phreng thogs rnams kyi gnas gzhan mtha' la gnas pa zhes bya ba mthong ngo / /lha'i 'jig rten der las gang gis skye bar 'gyur snyam nas/ des thos pa las byung ba'i shes pas brtags na/ tshul</text></item>
<item><p>55a1</p><section>mdo sde</section><text>khrims dang ldan pa gang gis tshul khrims dang ldan pa dag la tshul khrims dang ldan pa yin no snyam yid la byas nas/ chu bo las bsgral ba'i phyir stegs btsugs sam gru byin te/ chu bo chen po skye bo mi</text></item>
<item><p>55a2</p><section>mdo sde</section><text>bde ba las sgrol bar byed cing sdig pa la yang mi 'jug na/ de lus dang bral nas bde 'gro mtho ris lha'i 'jig rten mtha' la gnas pa'i lha rnams kyi nang du skye bar 'gyur ro/ /der skyes nas kyang legs par byas pa'i</text></item>
<item><p>55a3</p><section>mdo sde</section><text>las kyi mtha' spyad pa de/ lha'i ris der bde ba sna tshogs la gnas shing lha'i 'jig rten de pad ma'i rdzing gis yongs su bskor ba yin no/ /de nas pad ma'i rdzing bsil la shin du dang ba ro dang / dri dang mdog skyon med pas</text></item>
<item><p>55a4</p><section>mdo sde</section><text>gang ba yin la/ lha mo'i tshogs rtag tu rgod pa dang / ldem pa dang / rtse ba dang / yongs su spyod pa rnams kyis gang ba yin no/ /de na de lha mo'i tshogs mang po dag gis shin du mchod la/ lus rin po che sna tshogs kyis</text></item>
<item><p>55a5</p><section>mdo sde</section><text>brgyan to/ /rna bar sil snyan rnam pa lnga dang ldan la/ lha mo de rnams kyis nye bar rtsen te/ bde bar gnas pa/ tshal dang / nye ba'i tshal dang / lteng ka dang / kun dga' ra ba rnams su bde ba myong bar byed do/ /de na lteng ka yod pa</text></item>
<item><p>55a6</p><section>mdo sde</section><text>dag ni 'di lta ste/ 'bab bde dang / bud med sdug dang / mthong dga' dang / kun dga' dang / sprin phreng dang / lteng ka phreng dang / yid bzhin sna tshogs dang / dus mi mthong ngo / /tshal dag kyang yod de/ mthong na nyams</text></item>
<item><p>55a7</p><section>mdo sde</section><text>dga' dang / mthong na yid 'thun dang / rlung legs par mngon ldang dag go/ /me tog gi rnam pas mdzes pa bzhi yod de/ 'di lta ste/ spos 'byung dang / sna tshogs dang / bung ba mngon dga' dang / rtag tu nyams</text></item>
<item><p>55a8</p><section>mdo sde</section><text>dga' ste/ tshal de rnams su lha de lha mo rnam pa sna tshogs dag gis yongs su bskor cing 'dod pa'i yon tan lnga la sems chags pa bde ba myong bar byed do/ /rin po che sna tshogs kyis lus brgyan pa de thogs pa'i</text></item>
<item><p>55b1</p><section>mdo sde</section><text>'gros dang / nyams pa med pa'i 'gros kyis gang dga' bar 'gro zhing gar dga' bar byed do/ /yul lnga la chags pa de ri las chu bo 'bab pa ltar nyin gcig bzhin bde ba 'phel te/ dbang po lnga po chu lta bu 'dod pa rlabs lta</text></item>
<item><p>55b2</p><section>mdo sde</section><text>bu dag la rtse zhing bskyed mos tshal nas bskyed mos tshal/ nags tshal nas nags tshal/ lteng ka nas lteng ka /gser gyi ri'i rtse mo rin po che sna tshogs kyis brgyan pa nas/ ri'i rtse mo gzhan dag la 'gro bar byed do/ /rtse bar</text></item>
<item><p>55b3</p><section>mdo sde</section><text>byed pa lha mo yid du 'ong zhing dga' ba me tog phreng bzang po dpe med pa thogs pa rnams kyis yongs su bskor cing bza' ba dang / btung ba rnam pa sna tshogs kyis lus shin du tshim pa yin te/ de ltar de ji srid du de'i 'dod pa sdug pa/</text></item>
<item><p>55b4</p><section>mdo sde</section><text>yid du 'ong ba legs par byas pa'i las kyi sprul pa dpe med pa legs pa'i rgyu las byung ba zad par ma gyur pa de srid du bde ba de myong bar byed do/ /de las de zad nas de nas shi ste/ gal te mi rnams dang skal ba mnyam par</text></item>
<item><p>55b5</p><section>mdo sde</section><text>mir skyes nas/ las de dang rgyu 'thun par de drang dkan phye la 'byor pa dang ldan zhing rgyal po'i mdzod kyi spyan du yang 'gyur bar mthong ngo / /de nas yang dge slong las kyi 'bras bu rnam par smin pa shes pa de/ lha phreng thogs</text></item>
<item><p>55b6</p><section>mdo sde</section><text>rnams kyi gnas la rtog par byed de/ des thos pa las byung ba'i shes pas brtags na/ lha phreng thogs rnams kyi gnas gsum pa 'bras bus nye bar 'tsho ba zhes bya ba ji ltar 'dug pa mthong ngo / /der legs par byas pa'i</text></item>
<item><p>55b7</p><section>mdo sde</section><text>las gang gis lha rnams kyi nang du skye bar 'gyur snyam nas/ des thos pa las byung ba'i shes pas brtags na/ tshul khrims dang ldan pa lus dang / ngag dang / yid rab tu zhi ba/ byams pa bsgoms pa'i sems gang</text></item>
<item><p>55b8</p><section>mdo sde</section><text>gis lo nyes mi bzad pa phal cher byung ba'i yul rnams su/ 'di ltar lam du zhugs pa bkres par gyur pa gang yin pa de dag 'bras bu de rnams kyis shin du tshim zhing bde bar gnas par bya'o snyam nas/ sems can rnams</text></item>
<item><p>56a1</p><section>mdo sde</section><text>la phan pa dang bde bar bya ba'i phyir 'bras bu'i shing ngam/ kun dga' ra ba dag bskyed cing byas la/ de dag kyang de ltar shin du bde bar gyur na de lus dang bral nas bde 'gro mtho ris lha'i 'jig rten 'bras bu nye bar</text></item>
<item><p>56a2</p><section>mdo sde</section><text>'tsho ba zhes bya ba'i lha de rnams kyi nang du skye bar 'gyur ro/ /der skyes nas kyang de lha mo gzugs dang lang tsho dpe med pa dang ldan pa/ bde bar gnas pa mtshungs pa med pa rnams kyis yongs su bskor bar 'gyur ro/ /tshal dang</text></item>
<item><p>56a3</p><section>mdo sde</section><text>nye ba'i tshal dang / lha'i me tog dang 'bras bu phun sum tshogs pa dang / gser gyi byi ru'i dra ba 'phyang ba dang / dril bu g.yer ka'i sgra bsgrags pa de dag shin du dga' bar byed de/ bde ba la chags pa'i dbang po lnga shin du bde</text></item>
<item><p>56a4</p><section>mdo sde</section><text>ba dang ldan no/ /de na tshal dang dga' bar 'gyur ba 'di lta bu dag 'byung bar 'gyur te/ 'di lta ste/ 'bras bu kun phyed ces bya ba'i tshal dang / kun dga' gzhi zhes bya ba'i tshal dang / dma' ba dang mtho ba zhes bya ba'i tshal</text></item>
<item><p>56a5</p><section>mdo sde</section><text>dang / kun nas bde ba zhes bya ba'i tshal dang / rtag tu dga' ba zhes bya ba'i tshal dang / bung ba rtag myos zhes bya ba'i tshal dang / gser gyi grib ma zhes bya ba'i tshal te/ tshal de rnams su lha mo'i tshogs kyis yongs su</text></item>
<item><p>56a6</p><section>mdo sde</section><text>bskor nas dga' bar byed la/ pad ma'i tshal dang / lteng ka dang / 'bab chu sgra lhung lhung 'bab pa'i tshal rab tu mang po dag na yang dga' bar byed do/ /rang gi 'od dang shing ljon pa rab tu 'bar zhing gsal ba dang / bya rtag tu</text></item>
<item><p>56a7</p><section>mdo sde</section><text>myos shing sgra 'byin pa dang / kha zas mang po bzas mi lang ba dang / rin po che sna bdun gyis mdzes par byas pa ri bo'i rtse mo rnam pa sna tshogs dag na yang mngon par byed do/ /de na ri rab kyi rtse mo'i ming 'di lta bu dag yod de/</text></item>
<item><p>56a8</p><section>mdo sde</section><text>'di lta ste/ ri'i 'od kyi phreng ba zhes bya ba dang / 'dzam bu'i tshal dang / chu dkar dang / dgod phreng dang / rtag dga' ste/ ri bo'i rtse mo de dag na legs par byas pa'i las kyi mtha' spyad pa dag mngon par dga' bar byed do/ /</text></item>
<item><p>56b1</p><section>mdo sde</section><text>rang gis legs par byas pa'i las kyis bsgyur te/ gnas pa rtag tu yul la dga' ste/ ji skad bstan pa'i gnas de dag na/ lha mo brgya phrag du mas yongs su bskor ba dang lhan cig dga' bar byed/ yongs su spyod par</text></item>
<item><p>56b2</p><section>mdo sde</section><text>byed do/ /'dir tshigs su bcad pa/ mtho ris thams cad 'dod pa ni/ /rgyu chung ba yis thob par 'gyur/ /de bas nyes par spyad spangs te/ /rtag tu legs par spyad la spyod/ /sbyin pa sems la goms pa dang / /</text></item>
<item><p>56b3</p><section>mdo sde</section><text>tshul khrims yongs su bsrungs pa ni/ /'dod pa'i yon tan lnga 'byor pa/ /lha yi gnas su 'gro bar byed/ /ji ltar tshul khrims legs bsrungs pa/ /pha ma don dang bshes grogs dang / /gnyen 'dun dag</text></item>
<item><p>56b4</p><section>mdo sde</section><text>gi bde ba yang / /de lta bur ni myong mi 'gyur/ /tshul khrims 'di dang pha rol skyob/ /tshul khrims 'di yi rten gyi mchog /tshul khrims rtag tu ldan pa'i mi/ /bde las bde ba 'thob par 'gyur/ /rang gi las</text></item>
<item><p>56b5</p><section>mdo sde</section><text>kyis bsgyur ba dag /sbyin dang tshul khrims yang dag spyod/ /mi gang gtsang mar spyod pa rnams/ /de dag lha yi gnas su 'gro/ /tshul khrims gter ni zad mi shes/ /tshul khrims bde ba mtha' yas te/ /tshul</text></item>
<item><p>56b6</p><section>mdo sde</section><text>khrims lhag par srung ba'i mi/ /rtag tu bde bar gnas pa yin/ /bsngags pa dang ni nor 'dod dang / /pha rol mtho ris dag la dga'/ /bde gsum tshol bar 'dod pa yi/ /blo dang ldan pas tshul khrims srungs/ /mi</text></item>
<item><p>56b7</p><section>mdo sde</section><text>gang tshul khrims ldan pa ni/ /tshul khrims nyid la rten par byed/ /gang la 'chi ba med pa yi/ /bde las de ni mya ngan 'da'/ /thog ma med pa'i 'khor ba nas/ /'dod chags gti mug la sogs bsgribs/ /snang</text></item>
<item><p>56b8</p><section>mdo sde</section><text>byed mchog ni tshul khrims te/ /de bas tshul khrims yang dag spyod/ /tshul khrims mtsho ltar rnyog med pa/ /tshul khrims de ni bsngags pa yin/ /rgyal po chom rkun me dang chus/ /tshul khrims nor la 'phrogs</text></item>
<item><p>57a1</p><section>mdo sde</section><text>mi nus/ /de bas tshul khrims rtag tu brten/ /tshul khrims 'chal pa rnam par smad/ /tshul la mngon par dga' ba'i mi/ /de ni mya ngan 'das dang nye/ /skyes bu tshul khrims ldan pa bsngags/ /tshul khrims</text></item>
<item><p>57a2</p><section>mdo sde</section><text>ldan pa 'ang bsten par byed/ /tshul khrims nyi ma lta bur mdzes/ /tshul khrims 'chal pa rnam par smad/ /dri ma med cing gnod pa med/ /rims nad med cing mya ngan med/ /rdzogs sangs rgyas kyis tshul khrims</text></item>
<item><p>57a3</p><section>mdo sde</section><text>bsngags/ /mya ngan 'das pa'i grong khyer nye/ /rtag tu tshul khrims ldan pa yi/ /mi dag nges par kun du 'gengs/ /tshul khrims yongs su bsrungs pa ni/ /'chi ba'i tshe na mi 'jigs so/ /tshul khrims thog</text></item>
<item><p>57a4</p><section>mdo sde</section><text>ma tha mar dge/ /bde ba thams cad rab tu 'jug /skyes bu tshul khrims ldan pa bsngags/ /tshul 'chal dga' ba ba lang yin/ /tshul khrims 'chal pa'i mi dag ni/ /dud 'gro rnams dang mtshungs pa yin/ /</text></item>
<item><p>57a5</p><section>mdo sde</section><text>bya dang mi bya mi shes te/ /de bas tshul khrims yang dag spyod/ /tshul khrims gos kyis gang g.yogs pa/ /skyes bu de ni g.yogs pa yin/ /tshul khrims spangs pa gang yin pa/ /gcer bu de ni phyugs dang</text></item>
<item><p>57a6</p><section>mdo sde</section><text>mtshungs/ /skyes bu tshul khrims ldan pa ni/ /rang gi skyed tshal 'gro ba bzhin/ /tshul khrims ldan pa 'dir 'ongs pa/ /der ni gnyen ltar sems par byed/ /tshul khrims gtsang ma yang dag spyod/ /dge ba'i</text></item>
<item><p>57a7</p><section>mdo sde</section><text>las dang ldan pa yi/ /skye bo bya ba legs byas pa/ /de ni lha yi 'jig rten 'gro/ /skyes bu tshul khrims rtag ldan pa/ /'dod pa gang dang gang tshol ba/ /de dag de yi so sor 'grub/ /tshul khrims kyis ni</text></item>
<item><p>57a8</p><section>mdo sde</section><text>yongs su 'phel/ /'jig rten 'di dang pha rol du/ /tshul khrims grogs kyi mchog yin no/ /de bas grogs po yon tan mchog /tshul khrims nyid la rtag tu spyod/ /bkres skom 'jigs pa mi zad pa/ /nyam ngar</text></item>
<item><p>57b1</p><section>mdo sde</section><text>skyob pa mchog yin te/ /tshul khrims gnas shing bsgoms pa bstod/ /'jig rten pha rol nye bar 'gro/ /gang zhig tshul 'bras 'di lta bur/ /gal te tshul ldan rab shes na/ /de ni mtshon rnon thogs nas 'dir/ /</text></item>
<item><p>57b2</p><section>mdo sde</section><text>bdag nyid mgul gcod la sogs byed/ /dpe med bshad du med pa ste/ /shin du dge dang yang dag ldan/ /tshul khrims 'bras bu dri ma med/ /bde bar gshegs pas rab tu bstan/ /dang po de bzhin bar du dge/ /de bzhin</text></item>
<item><p>57b3</p><section>mdo sde</section><text>tha mar dge ba yin/ /tshul khrims 'bras bu dri ma med/ /de ni dge las bde chen thob/ /de bas de yis de yon tan/ /rig nas tshul nyid rtag tu spyod/ /'di dang gzhan du skyob byed pa/ /tshul khrims lta bu gang yang med/ /</text></item>
<item><p>57b4</p><section>mdo sde</section><text>de ltar dge slong tshul khrims kyi yon tan gyi de kho na nyid la sems pa de/ tshul khrims la ni stod par byed la/ tshul khrims 'chal pa la ni rtag tu smod par byed do/ /de ltar de lha'i gnas na 'dod pa'i yon tan lnga 'byor</text></item>
<item><p>57b5</p><section>mdo sde</section><text>pas bde ste/ der ji srid du dge ba'i tshul khrims de so so yang dag par ldan par 'gyur ba de srid du dga' bar byed do/ /de dag zad nas shi ste/ /gal te mi rnams dang skal ba mnyam par mir skyes na/ las de dang rgyu 'thun</text></item>
<item><p>57b6</p><section>mdo sde</section><text>par rdzu 'phrul dang ldan zhing gzugs shin du blta na sdug pa dang / gnas dang nye ba'i tshal gyi bar dag tu skye bar 'gyur ro/ /de nas yang dge slong las kyi 'bras bu rnam par smin pa shes pa de lha phreng thogs kyi gnas</text></item>
<item><p>57b7</p><section>mdo sde</section><text>la rtog par byed de/ des thos pa las byung ba'i shes pas lha phreng thogs rnams kyi gnas bzhi pa gang na lha dag dga' bar byed pa/ yon tan dkar po spyod pa zhes bya ba ji ltar 'dug pa mthong ngo / /der sems can</text></item>
<item><p>57b8</p><section>mdo sde</section><text>dag las gang gis skye bar 'gyur snyam nas/ des thos pa las byung ba'i shes pas brtags na me tog phreng bas 'tsho ba blo zhan pa yid dang bas sems chung zad bskyed pa/ zhing dang dngos po kho na yon tan dang ldan pa</text></item>
<item><p>58a1</p><section>mdo sde</section><text>ma yin pa lam du zhugs pa gang gis sangs rgyas sam/ mchod rten dag la me tog snyim pa gang zhig phul na/ de lus dang bral nas bde 'gro mtho ris kyi 'jig rten yon tan dkar po spyod pa'i lha rnams kyi</text></item>
<item><p>58a2</p><section>mdo sde</section><text>nang du skye bar 'gyur ro/ /der skyes nas kyang de'i lus yon tan dkar po'i phreng ba btags so/ /gnas de yang kun nas bai dUr+ya bas lhag pa'i rin po che sna bdun gyi rdo rnams kyis mdzes pa yin no/ /gnas de rin po che sna bdun</text></item>
<item><p>58a3</p><section>mdo sde</section><text>gyis spras pa'i bya skad snyan pa 'byin pa rnams kyis kyang yongs su bskor ba kun nas gsal ba yin te/ de nas yang brgya 'gyur du shin du gsal bas mdzes pa yin no/ /de ltar gnas de rnam pa du mas brgyan cing shing ljon</text></item>
<item><p>58a4</p><section>mdo sde</section><text>pa rnams kyis kyang mdzes pa yin te/ 'di lta ste 'gram na pad ma skye ba dang / rgyan du bya bar blo yod pa lta bu'i shing ljon pa dag la gos spos kyis bsgos pa'i dri rnams kyis dpag tshad du khyab la/ me tog rtag tu</text></item>
<item><p>58a5</p><section>mdo sde</section><text>'byung ba dang / 'bras bu rtag tu 'byung ba yin te/ gnas de rnam pa de dag dang / gzhan de dag gis mdzes pa yin no/ /de na bde ba la gnas pa de dag kun dga' ra ba dang / chu bo dang lha mo'i tshogs sna tshogs glu len cing</text></item>
<item><p>58a6</p><section>mdo sde</section><text>yul nas yul dang / gnas nas gnas dang / bskyed mos tshal nas bskyed mos tshal du yongs su rgyu ba na bde ba dag myong bar byed la/ brgod pa dang rtses pa dang / dga' ba dang / dga' dgur spyad de bde bar gnas pa dga'</text></item>
<item><p>58a7</p><section>mdo sde</section><text>dgur spyod pa spyad cing bde ba dpe med pa dag myong bar byed do/ /gnas de dma' ba dang / mtho bar yang 'gyur te/ mar sar ltar 'jam pa rkang pa bzhag na nems shes byed la/ rkang pa bteg na par ces byed do/ /gnas de</text></item>
<item><p>58a8</p><section>mdo sde</section><text>phyogs gzhan dag tu shing bal ltar yang 'jam par 'gyur te/ nems shes byed pa dang / par zhes byed pa ni snga ma bzhin no/ /shing thams cad kyang rang las 'od 'byung ste/ nyi ma'i 'od ltar bde ba yin la/</text></item>
<item><p>58b1</p><section>mdo sde</section><text>gser gyi shing ljon pa de rnams ni gnas kyang lo ma rnyis par mi 'gyur/ me tog rnyis par mi 'gyur te/ de ltar las las skyes pa'i tshul khrims kyi dbang gis yongs su sbrel ba/ legs par byas pa'i las kyis</text></item>
<item><p>58b2</p><section>mdo sde</section><text>mngon sum du gyur pa rgya'i 'bur lta bur lha'i bde ba dpe med pa dag myong ngo / /rnam pa de lta bur nyams dga' ba bskyed mos tshal dang / nags tshal dang / lteng ka de dag tu rang gi las ngan pa dang / 'bring dang bzang po</text></item>
<item><p>58b3</p><section>mdo sde</section><text>rnams kyis lha dag rtse bar byed cing dga' dgur spyod do/ /rang gi las kyis lus brgyan pa rnams rang las 'od 'byung la gzugs dang / sgra dang / dri dang / ro dang / reg bya dag myong zhing de dag gi lus nams kyang</text></item>
<item><p>58b4</p><section>mdo sde</section><text>nyams par mi 'gyur la/ bkres pa dang / skom pa yang med do/ /sgra dang ro dang gzugs dang dri zhim pa rnams kyis tshim pa med pa'i lha sred pa la sems chags pa dag gang dang gang 'dod pa de dang de nyid lha rnams la</text></item>
<item><p>58b5</p><section>mdo sde</section><text>'grub la/ gang dang gang 'grub pa de dang de dag gzhan gyis nyams par mi byed do/ /lha rang dgar spyod cing rtag tu mgu ba/ rtag tu yid rab tu dga' ba/ gar dga' mgur rab tu 'gro ba'i lha sprul pa dag rang dgar</text></item>
<item><p>58b6</p><section>mdo sde</section><text>rnam par rgyu la/ lus sbom pa'i lha dag ni yang bar 'gyur ro/ /mig 'dzums pa dang phye ste 'gro ba'i lha dag ni mig 'dzums pa dang phye bas dpag tshad bye ba bye bar 'gro yang ngal ba med la yang bar 'gyur ro/ /dper</text></item>
<item><p>58b7</p><section>mdo sde</section><text>na nam mkha' la rlung ngal bar mi 'gyur la/ de bzhin du lha rnams la yang ngal ba'i skyon med par 'gyur ro/ /yid gsal ba'i lha rnams kyi lus ni yang la dri ma dang bral ba yin no/ /thams cad du 'gro bar nus</text></item>
<item><p>58b8</p><section>mdo sde</section><text>pa dag ni gzugs ji ltar 'dod pa bzhin du 'gyur la/ lha dang lha mo rab tu dga' bas kun du gang ba/ lha yi na chung thams cad tshal dang nye ba'i tshal dag na 'khod pa/ lha dang lha mo rnams lhan cig 'dod pa'i</text></item>
<item><p>59a1</p><section>mdo sde</section><text>yon tan lnga 'dod pa myong bar bya ba sdug pa myong bar bya ba/ yid du 'ong ba myong bar bya ba dang / bde bar gnas pa myong bar bya ba rnams kyis dga' bar byed do/ /de ltar phan tshun gnas pa mtho ris kyi gnas</text></item>
<item><p>59a2</p><section>mdo sde</section><text>ri brags dang / tshal dang nye ba'i tshal gyi bar sna tshogs dag na 'bral ba'i sdug bsngal rtsis la ma chags par yul mi brtan pa rnams kyis nyin gcig bzhin myos pa na bag med par gnas pa dga' ba'i 'dod chags kyi</text></item>
<item><p>59a3</p><section>mdo sde</section><text>mod las byung ba'i sred pas bslus pa rnams/ ji srid du de'i 'dod pa sdug pa yid du 'ong ba'i las mtho ris su skye ba'i rgyu las byung ba/ byas shing bsags pa zad par ma gyur pa de srid du dga' bar byed do/ /de phyis</text></item>
<item><p>59a4</p><section>mdo sde</section><text>de nas 'chi bar 'gyur te/ shi nas kyang rang gi las nye bar 'gro ba ji lta ba bzhin sems can dmyal ba dang / yi dgas dang / dud 'gro'i nang du skye bar 'gyur ro/ /gal te yang legs par byas pa'i las kyis</text></item>
<item><p>59a5</p><section>mdo sde</section><text>mi dang so so yang dag par myong bar 'gyur ba'i mi rnams kyi nang du skyes na/ las de dang rgyu 'thun par de grong khyer gyi dpon po 'am yul gyi dpon por 'gyur te/ skye bo rtag tu dga' ba rnams kyis gang ba'i yul du</text></item>
<item><p>59a6</p><section>mdo sde</section><text>skye bar 'gyur la/ nad med pa dang / gzugs bzang po dang ldan par 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha phreng thogs kyi gnas la rtog par byed do/ /</text></item>
<item><p>59a7</p><section>mdo sde</section><text>des thos pa las byung ba'i shes pas lha phreng thogs rnams kyi gnas thams cad dga' bar gnas shes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos</text></item>
<item><p>59a8</p><section>mdo sde</section><text>pa las byung ba'i shes pas brtags na/ tshul khrims dang ldan pa'i sems pa gang gis gzhan la mi gnod par me tog bskyed nas sam/ tshong zong gis nyos nas btogs te/ sangs rgyas bcom ldan 'das la</text></item>
<item><p>59b1</p><section>mdo sde</section><text>phul na/ de lus dang bral nas bde 'gro mtho ris kyi 'jig rten thams cad dga' bar gnas pa'i lha rnams kyi nang du skye bar 'gyur ro/ /der skyes nas kyang de bde ba rnam pa bzhi myong bar 'gyur te/ 'di lta ste/</text></item>
<item><p>59b2</p><section>mdo sde</section><text>'gran zla med pa dang / gar dga' dgur 'gro ba dang / lha gzhan gyi zil gyis mi non pa dang / lha mo yang lha gzhan la mi rten pa dang / sil snyan yan lag lnga dang ldan pas skyid par byed/ yongs su</text></item>
<item><p>59b3</p><section>mdo sde</section><text>spyod par byed/ rtse bar byed/ dga' bar byed/ yang dag par dga' bar byed cing gnas so/ /rtse ba rnam pa sna tshogs kyis rtse bar byed de/ 'di lta ste/ chu na rtse ba dang / pad ma'i rdzing la rtse ba dang / me tog</text></item>
<item><p>59b4</p><section>mdo sde</section><text>la rtse ba dang / 'bras bu la rtse ba dang / spos la rtse ba dang / bya la rtse ba dang / tshal gyi nang na rgyu zhing rtse ba dang / bung ba sgra 'byin pas rtse la phan tshun lta bas mi ngoms pa'i lha mo'i tshogs kyis yongs su bskor ba dag</text></item>
<item><p>59b5</p><section>mdo sde</section><text>dga' bar byed do/ /lha dang lha mo phan tshun du phrag dog byed pa'i sdug bsngal spangs pa dag dri shin du zhim pos legs par bde ba dang ldan no/ /gnas de pad ma'i rdzing rnams kyis kyang yongs su bskor ba yin te/ /'di lta ste/</text></item>
<item><p>59b6</p><section>mdo sde</section><text>pad ma'i rdzing shin du dri zhim pa dang / pad ma ma rnyis pa'i pad ma'i rdzing dang / pad ma dang / ud pa lar 'dres pa dang ldan pa'i pad ma'i rdzing dang de dang gzhan dag gis kyang rtag tu gang ba'i rdzing dag yod de/ rnam pa de lta</text></item>
<item><p>59b7</p><section>mdo sde</section><text>bu'i pad ma rnam pa du ma dag gis pad ma'i rdzing de kun nas khebs pa yin no/ /de rnams su lha dga' ba la gnas pa dag shin du nyams dga' ba dang / mchog tu bde bar byed pa rnam pa sna tshogs kyi bde ba myong ngo / /</text></item>
<item><p>59b8</p><section>mdo sde</section><text>tshal gser gyi lo ma can bung bas 'khrigs pa'i tshal gyi bar bar dag na yang dga' bar byed do/ /spos sna tshogs dang ldan pa dag na bya sgra snyan pa 'byin pa dag kyang thos te/ de'i khyad par ni mi'i sil snyan yan</text></item>
<item><p>60a1</p><section>mdo sde</section><text>lag lnga dang ldan pa dag bcu drug gi char yang mi phod do/ /de ltar de dag gi mig kyang gzugs rnams kyis yang dag par tshim par byed/ rna ba yang rol mo sna tshogs dang glu rnam pa sna tshogs kyis snyan par byed/</text></item>
<item><p>60a2</p><section>mdo sde</section><text>lpags pa yang gos thags su ma btags pa rnams kyis 'jam par byed/ sna yang lha'i dri rnam pa du mas zhim par byed de/ de ltar yul lnga la chags pa de dga' ba rnam pa du ma dang / gzugs rgyun mi 'chad pa gzhan</text></item>
<item><p>60a3</p><section>mdo sde</section><text>gyis mi 'phrogs pa gzhan gyis bkur du med pa'i bde ba du ma dang / lha'i bza' ba dang btung ba mdog bzang ba dri dang ro zhim pa du ma dag kyang myong ngo / /de gar dga' bar yang 'gro ste/ rang gi las dang 'thun par gar dga'</text></item>
<item><p>60a4</p><section>mdo sde</section><text>bar 'gro'o/ /de ltar de tshal nas tshal dang / pad ma'i rdzing nas pad ma'i rdzing dang / nye ba'i tshal nas nye ba'i tshal dag tu lha mo'i tshogs du mas yongs su bskor te yongs su rgyu bar byed cing bde ba sna tshogs dag la</text></item>
<item><p>60a5</p><section>mdo sde</section><text>gnas so/ /de 'dod pa sdug pa yid du 'ong ba'i las kyi 'bras bu la nye bar spyod pa na/ shing ljon pa rang gi 'od dang ldan pa rnams kyis yongs su bskor ba/ gser gyi bya'i tshogs kyi sgra thos na yid 'phrog bar</text></item>
<item><p>60a6</p><section>mdo sde</section><text>byed pa rnams kyis rna bar snyan par byed de/ de ltar de lha'i gzugs kyi bde ba dpe med pa du mas gzhan gyis mi 'phrogs pa de ji srid du de'i 'dod pa sdug pa yid du 'ong ba/ zhing dam pas bskyed pa/ mthar mya ngan las</text></item>
<item><p>60a7</p><section>mdo sde</section><text>'da' bar 'gyur ba'i las zad par ma gyur pa de srid du myong bar byed do/ /gang gi tshe zad par gyur te phyis lha'i 'jig rten de nas 'chi bar 'gyur te/ shi nas kyang rang gi las nye bar 'gro ba ji lta ba bzhin sems</text></item>
<item><p>60a8</p><section>mdo sde</section><text>can dmyal ba dang / yi dgas dang / dud 'gro rnams kyi nang du skye bar 'gyur ro/ /gal te mi dang so so yang dag par myong bar 'gyur ba'i las kyis mi rnams kyi nang du skyes na/ de grong khyer ram grong khyer chung ngur dbang byed</text></item>
<item><p>60b1</p><section>mdo sde</section><text>par 'gyur/ 'byor pa mang ba dang / blo rgya che ba dang / bran khol du ma dang ldan pa dang / shin du bde ba dang ldan pa dang / zhing bzang po la legs par byas pa'i las des mthar mya ngan las 'da' bar 'gyur ba mthong ngo / /</text></item>
<item><p>60b2</p><section>mdo sde</section><text>de nas yang dge slong las kyi 'bras bu rnam par smin pa shes pa de/ lha phreng thogs kyi gnas la rtog par byed de/ des thos pa las byung ba'i shes pas lha'i 'jig rten gyi gnas dag na lha'i gnas 'gro mgyogs shes bya ba ji ltar</text></item>
<item><p>60b3</p><section>mdo sde</section><text>'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan par gyur pa gang gis tshal mes bsregs pa'i gsab gseb du srog</text></item>
<item><p>60b4</p><section>mdo sde</section><text>chags dag sreg pa na/ chus gtor te thar bar byas pa dang / skad cig de la shi ba la thug pa rnams kyi 'jigs pa bskyabs na/ de lus dang bral nas bde 'gro mtho ris kyi 'jig rten lha phreng thogs rnams kyi nang du skye bar</text></item>
<item><p>60b5</p><section>mdo sde</section><text>'gyur ro/ /der skyes nas kyang mi 'jigs pa sbyin par byed pa/ mi 'jigs pa sbyin pa'i tshul khrims kyi rgyu las byung ba de lha'i bde ba dpe med pa de myong bar 'gyur ro/ /de'i gzugs dang / sgra dang / dri dang ro dang / reg</text></item>
<item><p>60b6</p><section>mdo sde</section><text>bya bde ba dag 'thob la/ lha mo'i tshogs brgya phrag du ma dag gis yongs su bskor cing sil snyan dang / bro gar dang / dga' dgur spyod pa'i tshogs mang po brgya snyed kyis yongs su bskor to/ /gzhal med khang</text></item>
<item><p>60b7</p><section>mdo sde</section><text>chen po gser gyi lan kan ni bres/ dril bu g.yer ka'i sgra ni drag tu 'khrol/ mu tig gi dra bas ni skar khung g.yogs/ nor bu sngon po brgya snyed kyis brgyan pa dag na/ lha mo'i tshogs du mas yongs su bskor</text></item>
<item><p>60b8</p><section>mdo sde</section><text>cing dga' bar byed do/ /lha mo gang dang gang mthong ba de dang de dag gi rjes su yid chags shing / de dag la dga' ba bskyed/ de dag la mig chags de dag la rjes su chags la/ de bde ba la mngon par rtog pa na/ rgyan dang</text></item>
<item><p>61a1</p><section>mdo sde</section><text>cha byad sna tshogs 'bum snyed kyis brgyan pa/ lus rtag tu spos kyis byugs pa/ rtag par rab tu dga' ba rnams kyis yongs su bskor ba yin te/ de ltar tshul dang 'thun pa rnams mthong nas/ shin</text></item>
<item><p>61a2</p><section>mdo sde</section><text>du dga' bar byed do/ /rna bas sgra mnyan par bya ba yang 'dod pa sdug pa yid du 'ong ba rnam pa du ma dag thos te/ 'di lta ste/ gser gyi bya rkang pa dang mchu byi ru ltar dmar ba dang / ri dang 'bab chu dang / gsab gseb na</text></item>
<item><p>61a3</p><section>mdo sde</section><text>'khod pa sna tshogs dag gi sgra rnams thos so/ /gang dag dpe bya bar yang mi nus pa de dag kha cig ni ril dong ste/ mngon par dga' bar byed do/ /kha cig ni ri'i gseb du dong / kha cig ni me tog gi gseb du dong / kha cig</text></item>
<item><p>61a4</p><section>mdo sde</section><text>ni chu'i nang na rgyu/ kha cig ni nam mkha' la dong / kha cig ni gad kha dang sman ljong du dong / /kha cig ni gser gyi ri'i phug tu dong nas sgra snyan pa 'byin te/ de ltar rna bas kyang 'dod pa sdug pa yid du 'ong ba thos so/ /snas</text></item>
<item><p>61a5</p><section>mdo sde</section><text>kyang shin du dri zhim pa myong ste/ 'di lta ste/ me tog dri'i ngad dang ldan pa dpe med pa du ma bsnams na bde ba dang / lha mo dri bsung dang ldan pa dang / gzhan yang dri zhim po rnam pa sna tshogs dag la snom par byed de/ de</text></item>
<item><p>61a6</p><section>mdo sde</section><text>ltar snas kyang dri 'dod pa sdug pa yid du 'ong ba dag la snom par byed do/ /lces kyang ro myong bar byed de/ 'di lta ste/ bdud rtsi rnam pa du ma dag gi khyad par gang zin pa dag ni mi'i sbrang chang dang sbyar ba'i chang gis 'bum</text></item>
<item><p>61a7</p><section>mdo sde</section><text>gyi char yang mi phod do/ /de ni chung zad cig dper bya ba yin no/ /lus kyis kyang gang dang gang la reg pa thags su ma btags pa'i gos nyid la reg par byed de/ de dag kyang 'jam zhing nem la srab pa/ reg na bde</text></item>
<item><p>61a8</p><section>mdo sde</section><text>zhing dga' ba rnam pa du ma dag gyon no/ /yid kyis gang dang gang bsams pa de dang de nyid la 'grub par 'gyur te/ 'grub pa gang yin pa de ni 'dod pa sdug pa yid du 'ong ba gzhan dang thun mong ma yin pa 'grub</text></item>
<item><p>61b1</p><section>mdo sde</section><text>par 'gyur ro/ /de ltar sred pa drug po rnam pa du ma dag la blo rnam par chags pa de bde ba du ma 'byor cing ldan par gyur nas pad ma'i tshal du ma'i nang na mngon par dga' bar byed do/ /de bzhin du byi ru dang gser btso ma'i</text></item>
<item><p>61b2</p><section>mdo sde</section><text>tshal du ma dang / bya sgra snyan pa 'byin pa rnam pa sna tshogs kyi nang na mngon par dga' bar byed do/ /de bzhin du lha mo'i nang du song nas dga' bar byed do/ /de bzhin du nor bu'i gzhal med khang gi nang na dga' bar byed do/ /de bzhin</text></item>
<item><p>61b3</p><section>mdo sde</section><text>du lha'i pad ma'i rdzing gis yongs su bskor ba/ chu bo dang / 'bab chu'i phyogs bkra shis pa rnams su dga' bar byed do/ /de ltar rnam par smin pa sred pa sna tshogs de dge slong des thos pa las byung ba'i shes pas</text></item>
<item><p>61b4</p><section>mdo sde</section><text>mngon par brtags nas 'di ltar tshigs su bcad de smras pa/ dbang po drug las byung ba yi/ /yul gyi bud shing sreg byed pa/ /sred pa'i me yis lha rnams sreg /shing mes de ltar ga la sreg /bde bas yongs</text></item>
<item><p>61b5</p><section>mdo sde</section><text>su bslus pa rnams/ /bde la dga' zhing bde bas bsgribs/ /sred pas yongs su bslus pa rnams/ /ltung bar 'gyur ba mi shes so/ /bde kun zad pa'i mthar 'gyur te/ /bde ba la ni rtag pa med/ /lha dag lha yi</text></item>
<item><p>61b6</p><section>mdo sde</section><text>'jig rten nas/ /'chi ba'i sdug bsngal gang yin dang / /dmyal bar sdug bsngal gang 'byung dang / /bral ba sngon du 'dren byed pas/ /gal te bdag nyid bde 'dod na/ /de phyir de la chags mi bya// //</text></item>
<item><p>61b7</p><section>mdo sde</section><text>'phags pa dam pa'i chos dran pa nye bar gzhag pa/ bam po nyer drug pa/ dge slong des de ltar rjes su bsams na 'jig rten du gtogs pa'i bde ba rang dbang med cing mi brtan pa mthar ltung bar 'gyur ba de dag la yang</text></item>
<item><p>61b8</p><section>mdo sde</section><text>mngon par brtags te/ kye ma sems can 'di dag ni sred pas yongs su bslus nas ltung bar 'gyur ba khong du ma chud do snyam nas/ de mtho ris la yang sems 'dod chags dang bral lo/ /de ltar lha'i 'jig rten de na ji srid du</text></item>
<item><p>62a1</p><section>mdo sde</section><text>de'i 'dod pa sdug pa yid du 'ong ba byas shing bsags pa zad par ma gyur pa de srid du lha mo de dag dang dga' bar byed yongs su spyod par byed do/ /de phyis de nas 'chi bar 'gyur te/ shi nas kyang las nye bar 'gro</text></item>
<item><p>62a2</p><section>mdo sde</section><text>ba ji lta ba bzhin sems can dmyal ba dang / yi dgas dang / dud 'gro'i nang du skye bar 'gyur ro/ /gal te mi rnams dang skal ba mnyam par mi'i nang du skyes na/ de las de dang rgyu 'thun par shin du bde ba dang ldan zhing</text></item>
<item><p>62a3</p><section>mdo sde</section><text>rtag tu 'jigs pa med pa dang / skye bo thams cad dga' ba dang / rgyal pos bkur ba dang / ji srid 'tsho'i bar du gnod pa med la mi 'jigs pa byin pa de phyis mthar mya ngan las 'da' bar 'gyur ba mthong ngo / /de nas</text></item>
<item><p>62a4</p><section>mdo sde</section><text>yang dge slong las kyi 'bras bu rnam par smin pa shes pa de/ lha phreng thogs kyi gnas la rtog par byed de/ des thos pa las byung ba'i shes pas lha phreng thogs rnams kyi gnas yul la chags pa zhes bya ba ji ltar</text></item>
<item><p>62a5</p><section>mdo sde</section><text>'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ legs par byas pa'i las kyi mtha' spyad pa/ phan par 'dod pa'i sems dang</text></item>
<item><p>62a6</p><section>mdo sde</section><text>ldan pa gang gis mdza' bshes dang / gnyen 'dab dang / rtsa lag dag so sor bye ste/ gcig la gcig gnod par byed pa'i blo can dag bsdums byas na/ de lus dang bral nas bde 'gro mtho ris kyi 'jig rten yul la</text></item>
<item><p>62a7</p><section>mdo sde</section><text>chags pa'i lha rnams kyi nang du skye bar 'gyur ro/ /der skyes nas kyang legs par byas pa'i las kyi mtha' spyad pa de/ gnas der bsam pa dga' dgur 'grub ste/ gang dang gang bsams pa de dang de dag de nas</text></item>
<item><p>62a8</p><section>mdo sde</section><text>'thob par 'gyur ro/ /'di lta ste/ rgyan dang bgo ba sna tshogs dang / de bzhin du rna cha gdub khor dang / dpung rgyan de dag mtho ris dang 'thun par 'thob bo/ /chu bo dang 'bab chu dang sal sul dang / glu dang rol mo'i</text></item>
<item><p>62b1</p><section>mdo sde</section><text>sgra dbyangs sna tshogs 'byung ba dang / 'di lta ste/ bya tan da pa'i sgra rnams kyi nang na dga' bar byed/ lha mo'i glu dbyangs snyan pa brag cha 'byin pas kyang dga' bar byed de/ de rtag tu yid dga' bar byed pa yin no/ /ngang</text></item>
<item><p>62b2</p><section>mdo sde</section><text>pa'i shing rta rin po che sna tshogs kyis brgyan pa/ rin po che sna bdun gyis spras pa rnams kyis/ tshal dang nye ba'i tshal dang / 'bab chu dang / pad ma'i tshal rnams su rgyu bar byed do/ /lha mo'i tshogs kyis yongs su</text></item>
<item><p>62b3</p><section>mdo sde</section><text>bskor cing tshal dang nye ba'i tshal bzang pos 'tsho la/ gser gyi pad ma rnams kyi nang na mngon par dga' bar byed do/ /de na tshal 'di lta bu dag yod de/ 'di lta ste/ byi ru'i tshal dang / bai dUr+ya'i tshal dang / shing ta la</text></item>
<item><p>62b4</p><section>mdo sde</section><text>ba tin tu ka'i tshal dang / bya myos pa'i tshal dang / pad ma dang ldan pa'i tshal dang / bya tan da pa'i tshal dang / khu byug gi tshal te/ tshal de rnams su legs par byas pa'i las kyi sa bon grogs su gyur pa dga' bar byed do/ /</text></item>
<item><p>62b5</p><section>mdo sde</section><text>chu bo yang lha'i chu bo dang ba dag yod de/ 'di lta ste/ 'bab chu dang / pad ma dang / nye ba'i tshal dang / lteng ka nor bus brgyan pa dang / yid la ji ltar 'dod pa'i chu sgra yid du 'ong ba dang / bya'i sgra myur bar 'byung ste/ chu</text></item>
<item><p>62b6</p><section>mdo sde</section><text>bo de dag gis gnas gang yin pa rtag tu brgyan pa yin no/ /'di lta ste/ gang na chu bo 'bab pa med pa na/ gzugs dang / dri dang / ro rnam pa sna tshogs dang / bud med gzugs sna tshogs dang ldan yang / gang yon</text></item>
<item><p>62b7</p><section>mdo sde</section><text>tan dang mi ldan pa 'am/ sbrum ma lta bur mi mdzes la/ de bzhin du mtho ris kyi gnas der dga' bar mi 'gyur ro/ /de lta bas na lha'i 'jig rten na chu gtso bo yin te/ chu las skye ba 'byung / chus mngon par dga'</text></item>
<item><p>62b8</p><section>mdo sde</section><text>bar byed la/ kun nas nyon mongs pa rnams kyi ro dang / nye ba'i tshal du bgrod pa de'i nang na/ 'di lta ste/ chu 'di ni ro'i mchog yin no/ /de lta bas na lha dang / mi rnams kyi rgyan du gyur pa dang / yo byad du gyur pa ni</text></item>
<item><p>63a1</p><section>mdo sde</section><text>chu yin la/ lha dang mi kun gyi bya ba 'am/ don ni de la rag las pa yin no/ /chu yon tan de lta bu dang ldan par rig nas/ chu la mngon par dga' ba'i lha de dag mngon par dga' bar byed/ yongs su spyod par byed</text></item>
<item><p>63a2</p><section>mdo sde</section><text>la/ chu sgra lhung lhung por 'bab pa de dag tu dga' bar byed do/ /de chu bo'i 'gram de dag tu mngon par rtses nas/ chu me long ltar gsal ba ga la ba der 'gro bar byed do/ /de lha'i tshal lha'i bde ba phun sum tshogs pa de na shing</text></item>
<item><p>63a3</p><section>mdo sde</section><text>ljon pa me long ltar gsal ba mthong ngo / /shing ljon pa de dag gi sdong po me long ltar gsal la/ de dag gi nang du gang gis legs par byas pa'i las nges par myong bar 'gyur ba byas pa dag thams cad nas thams cad du snang</text></item>
<item><p>63a4</p><section>mdo sde</section><text>ngo / /legs par byas pa'i las de dag gi mthus shing de dag gam/ tshal gyi bar gyi sa gzhi gnas pa de dag du 'am/ gser gyi sa gzhi me long lta bur gsal ba 'am/ tshal gyi bar gyi sa gzhi bsil ba rnams su gang</text></item>
<item><p>63a5</p><section>mdo sde</section><text>dang gang legs par byas pa dang / nyes par byas pa de dang de'i legs par byas pa'i las kyi mthus gnas de rnams su mthong bar 'gyur ro/ /shing ljon pa de dag la 'am/ tshal gyi bar gyi sa gzhi de dag tu 'am/ sa</text></item>
<item><p>63a6</p><section>mdo sde</section><text>gzhi bsil ba de dag tu las legs par byas pa'i bde ba dang / tshe rabs brgya snyed nas bsags pa'i nyes par byas pa de dag kyang mthong ngo / /de legs par byas pa'i las kyis bsgrubs pa mthong ba dang / sa de rnams</text></item>
<item><p>63a7</p><section>mdo sde</section><text>dang gzhan dag la yang snga ma bzhin du dga' bar byed do/ /des ji ltar sngon skye ba dang / 'chi ba'i las kyi 'bras bu byas shing / 'gro ba lngar gtogs pa'i bde ba dang / sdug bsngal bsgrubs pa'i las de dag ji lta ba</text></item>
<item><p>63a8</p><section>mdo sde</section><text>bzhin mthong ste/ des gal te sems can dmyal ba'i las mi gtsang bar byas na des de bzhin du mthong ngo / /sems can dmyal ba yang sos dang / thig nag dang / bsdus gzhom dang / ngu 'bod dang / ngu 'bod chen</text></item>
<item><p>63b1</p><section>mdo sde</section><text>po la sogs par sems can dmyal ba'i gnod pa gang 'byung ba de dag thams cad snga ma bzhin du mthong ste/ sems can dmyal ba rnams su 'byung ba yan chad snga ma bzhin du mthong ngo / /ji ltar lha rnams kyi bde ba dpe</text></item>
<item><p>63b2</p><section>mdo sde</section><text>med pa de ltar sems can dmyal ba pa rnams kyi sdug bsngal rnam pa du ma yang mthong ste/ de sems can dmyal ba der gtogs pa'i sdug bsngal las ches sdug bsngal ba mngon par mthong ngo / /bdag gcig pus</text></item>
<item><p>63b3</p><section>mdo sde</section><text>mthong ba dang / gang lha'i 'jig rten du gtogs pa dang / lha'i bde ba yul gyi rnam pa de ltar byung ba de dag kyang ji ltar tshe rabs gzhan du nye bar spyad pa de ltar ma brjed de des mthong ngo / /shin du mi mthun par gyur pa sems can</text></item>
<item><p>63b4</p><section>mdo sde</section><text>dmyal ba'i sdug bsngal rnam pa mang po de dag des mthong nas/ bde ba de thams cad bde bar tshor ba med de/ 'di lta ste/ chu bo gang gA'i nang du lan tshwa srang gcig btab pa mi tshor ba de bzhin du/ de'i yid las byung ba nges par</text></item>
<item><p>63b5</p><section>mdo sde</section><text>myong bar 'gyur ba'i lha'i bde ba de dag tshor ba med do/ /glu dbyangs dang / sil snyan gyi dbyangs la dga' ba dang / bya'i sgra di ri ri 'don pa yang bdag nyid kyi gnas skabs de dag dran nas/ tshal gyi bar gyi sa gzhi dag la bde</text></item>
<item><p>63b6</p><section>mdo sde</section><text>ba so sor myong bar byed do/ /de gal te lha'i bde ba des sems g.yengs nas brjod pa dang / yang de phyogs gzhan zhig gi shing ljon pa'i sdong po dag la bdag nyid yi dgas su gyur nas sdug bsngal rnam pa sna tshogs kyis gzir cing</text></item>
<item><p>63b7</p><section>mdo sde</section><text>lus bkres pa dang skom pas gdungs par mthong ngo / /nges par myong bar 'gyur ba'i las des bskul ba de/ bdag nyid de ltar mthong nas de nas yang 'jigs pa skyes te/ des lha gzhan dag la 'di skad smras so/ /grogs</text></item>
<item><p>63b8</p><section>mdo sde</section><text>po dag shing ljon pa rnams la mi sdug pa 'di dag mthong ngam/ ji ltar bdag gis mthong ba ltar ci khyed kyis mthong ngam/ de dag gis 'di skad smras so/ /bdag cag gis ma mthong ste/ gang gis nges par myong bar 'gyur ba'i</text></item>
<item><p>64a1</p><section>mdo sde</section><text>las ma byas pa de dag gis ni de nyid mi mthong la/ gang gis byas pa des ni mthong ngo / /bdag nyid yi dgas kyi 'jig rten du 'gro ba des lha de dag la smras pa/ grogs po dag khyed kyis mthong ngam/ des smras pa/</text></item>
<item><p>64a2</p><section>mdo sde</section><text>mthong ngo / /de gnyis yi dgas kyi 'gro ba der sdug bsngal chen po mthong nas ji ltar tshe rabs stong du gyur pa de ltar lha'i bde ba de dag rjed de/ de shin du yi chad nas de nas yang yul de nas 'pho bar byed do/ /de nas yang lha'i bde ba'i</text></item>
<item><p>64a3</p><section>mdo sde</section><text>dbang du gyur nas/ de gzugs dang / sgra dang / dri dang / ro dang / reg bya yid du 'ong ba la ni nags tshal dang / nye ba'i tshal dang / pad ma'i rdzing gi 'gram rnam pa sna tshogs dang / bya sgra sna tshogs 'byin pa dang / tshal gyi</text></item>
<item><p>64a4</p><section>mdo sde</section><text>bar bar dag na dga' bar byed la/ lha mo cha byad sna tshogs thogs pa dang yang lhan cig dga' bar byed do/ /de nas yang sred pas bdas pa na yang skabs shig tu/ me long lta bu'i tshal du song ba dang / de nas yang nges par</text></item>
<item><p>64a5</p><section>mdo sde</section><text>myong ba'i las kyi skul bas bskul ba bdag nyid dud 'gror song nas gcig la gcig za ba de mthong ste/ gzhan gyis kyang de la za la des kyang gzhan la za ba dud 'gro phan tshun za ba'i sdug bsngal chen po ji ltar sngon des byas pa bdag</text></item>
<item><p>64a6</p><section>mdo sde</section><text>nyid kyis mthong ngo / /des bdag nyid de lta bur gyur pa mthong nas de nas yang mi dga' ba chen po skyes te/ bdag nyid kyi gzugs che la mi sdug pa sdug bsngal gyi rnam pa mang po du ma ci ste mthong zhigu snyam nas des yang gzhan dag la</text></item>
<item><p>64a7</p><section>mdo sde</section><text>yang snga ma bzhin du smras so/ /de nas yang yul la sems rnam par chags pa/ yul gzugs dang / sgra dang / dri dang / ro dang / reg bya sdug pa rnams kyi dbang du gyur pa dag de ltar 'khor ba'i sdug bsngal gyi phyang mo la nyug go/ /</text></item>
<item><p>64a8</p><section>mdo sde</section><text>de nas yang me long lta bu'i tshal de nyid du mir skyes pa mthong ste/ ji ltar mdza' bshes dang / gnyen 'dun dang / rtsa lag phan tshun kho na byung ste/ bye ba dag sdud cing bsdum byas pa'i tshul khrims kyi las dang ldan pa thams cad des mthong</text></item>
<item><p>64b1</p><section>mdo sde</section><text>ba dang / bdag ni rgyu de dang / rkyen de dang / gzhi des lus dang bral nas bde 'gro lha'i nang 'dir skyes pa lta snyam nas/ de las bdag gir bya ba dang / las kyi bgo skal la spyod par bdag nyid kyis mthong ngo / /des de dag mthong nas</text></item>
<item><p>64b2</p><section>mdo sde</section><text>de nas yang mi dga' ba skyes so/ /de nas yang sems mi brtan pa lha'i bde ba'i dbang du gyur pa de/ gzugs dang / sgra dang / dri dang / ro dang / reg bya bde ba dag la spyod par byed do/ /de ltar sems rab tu myos pa de/ de nas</text></item>
<item><p>64b3</p><section>mdo sde</section><text>yang bde ba'i myos pas sems g.yengs pa rab tu myos shing bag med pa la gnas pa dag dge ba'i las kyi 'bras bu de nyid la spyod par byed do/ /des bdag nyid lha'i 'jig rten de nas shi ste/ gzhan du skye la/ de nas yang sems</text></item>
<item><p>64b4</p><section>mdo sde</section><text>can dmyal ba dang / yi dgas dang / dud 'gro'i nang du skye bar mthong ngo / /de nas bdag nyid de lta bur 'gyur ba mthong ba dang / shin du mi dga' ba skyes nas/ gnas 'di ni mi rtag pa/ mi brtan pa/ 'gyur ba'i</text></item>
<item><p>64b5</p><section>mdo sde</section><text>chos can yin te/ de lta bas na 'di nas bdag nyid 'chi bar 'gyur zhing / lha mo 'di dag la yang bdag dbang bar mi 'gyur te/ kye ma chos thams cad ni 'bral ba dang / 'dus byas kyi chos rnams ni mi brtan la gnod pa</text></item>
<item><p>64b6</p><section>mdo sde</section><text>dang bcas pas tab tab por 'dug pa yin te/ bdag cag ni phan tshun 'bral ba yin no snyam mo/ /de de ltar sems pa dang / 'jig rten skyong ba dag gis lha'i 'jig rten la smras pa/ da khyed cag thugs dgyes par mdzod</text></item>
<item><p>64b7</p><section>mdo sde</section><text>cig /'dzam bu'i gling na da dung du chos dang ldan zhing chos kyi rjes su 'jug pa'i mi mar 'dzin pa/ phar 'dzin pa/ dge sbyong du 'dzin pa/ bram zer 'dzin pa dag yod pas lha'i phyogs ni 'phel lo/ /bdud kyi phyogs ni 'grib</text></item>
<item><p>64b8</p><section>mdo sde</section><text>bo/ /'jig rten na yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ bla na med pa/ skyes bu 'dul ba'i kha lo sgyur ba byung ste/ de chos 'chad pa/ thog</text></item>
<item><p>65a1</p><section>mdo sde</section><text>mar dge ba/ bar du dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/ yongs su byang ba bde ba/ thabs dang ldan pa/ zhi ba'i chos 'di lta ste/ 'di</text></item>
<item><p>65a2</p><section>mdo sde</section><text>ni gzugs/ gzugs 'di ni kun 'byung ba/ gzugs 'di ni 'gog pa/ gzugs 'di ni 'gog par 'gyur ba'i lam yin no zhes 'chad do/ /de thos nas me long lta bu'i tshal de na 'khod pa gang yin pa bdag nyid kyi</text></item>
<item><p>65a3</p><section>mdo sde</section><text>las kyi 'bras bu'i rnam pa mthong ba des/ 'jig rten skyong ba de dag la smras pa/ sangs rgyas bcom ldan 'das 'jig rten du byung ba dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs</text></item>
<item><p>65a4</p><section>mdo sde</section><text>pa/ 'jig rten mkhyen pa/ bla na med pa/ skyes bu 'dul ba'i kha lo sgyur ba/ de su zhig yin/ de nas 'jig rten skyong ba de dag gis slar smras pa/ 'dzam bu'i gling du byung ba 'di ni sems can thams cad la chos ston pa</text></item>
<item><p>65a5</p><section>mdo sde</section><text>yin no/ /de nas lha de 'jig rten skyong ba dag las de skad thos nas/ 'dzam bu'i gling ga la ba der 'gro bar byed de/ lha de lha'i 'jig rten nas 'chi ba'i sdug bsngal gyis 'jigs skrag /mi'i 'jig rten nas 'chi bas</text></item>
<item><p>65a6</p><section>mdo sde</section><text>'jigs skrag /dud 'gro'i 'jig rten na/ gcig la gcig za bas 'jigs skrag /yi dgas kyi 'jig rten na bkres pa dang / skom pa'i sdug bsngal gyis 'jigs skrag /sems can dmyal ba dag na gnod pas</text></item>
<item><p>65a7</p><section>mdo sde</section><text>'jigs skrag ste/ de ltar 'gro ba lnga rnams na 'jigs pa lnga yod par mthong nas/ bcom ldan 'das kyi drung du song ba dang / bcom ldan 'das mdzes pa/ gsal ba/ dbang po zhi ba/ thugs zhi ba/ dul ba dang zhi</text></item>
<item><p>65a8</p><section>mdo sde</section><text>gnas/ mchog brnyes pa/ dul ba dang zhi gnas dam pa brnyes pa/ skyes bu glang po/ skyes bu cang mkhyen pa/ gser gyi phung po ltar gzi brjid 'bar ba/ nyi ma gnyis pa ltar 'od gsal ba/ ri rab</text></item>
<item><p>65b1</p><section>mdo sde</section><text>ltar brtan pa/ mtshon ltar zab pa/ gser gyi ri bo lta bu shing ljon pa'i drung na bzhugs pa des rgyang ring po nas mthong ngo / /lha'i yang lha rnams de lta bu de mthong nas dad pa skyes pa'i lha bcom ldan 'das ga la ba der song nas/</text></item>
<item><p>65b2</p><section>mdo sde</section><text>bcom ldan 'das kyi zhabs gnyis la gtugs te phyag 'tshal nas phyogs gcig tu 'dug ste/ lhas bcom ldan 'das la 'di skad ces gsol to/ /bcom ldan 'das gang rtag pa brtan pa ther zug 'gyur ba ma mchis</text></item>
<item><p>65b3</p><section>mdo sde</section><text>pa'i chos dang ldan pa'i gnas lta mchis lags sam/ de nas bcom ldan 'das kyis lha dag la 'phags pa'i bden pa bzhi'i gtam de dag bstan to/ /de nas lha rnams kyis bcom ldan 'das las gtam de dag thos nas</text></item>
<item><p>65b4</p><section>mdo sde</section><text>ji lta ba bzhin sems la bzung ste/ de nas yang lha'i 'jig rten ga la ba der dong ngo / /der dong nas kyang de nas yang lha'i bde ba rnam pa lnga dang ldan pa rnams ji srid du de'i 'dod pa sdug pa yid du 'ong ba byas shing bsags pa zad par</text></item>
<item><p>65b5</p><section>mdo sde</section><text>ma gyur pa de srid du dga' bar byed do/ /de phyis lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / yi dgas dang / dud 'gro rnams kyi nang du skye bar</text></item>
<item><p>65b6</p><section>mdo sde</section><text>'gyur ro/ /gal te mi rnams dang skal ba mnyam par mi rnams kyi nang du skyes na/ las de dang rgyu 'thun par de kho na nyid mthong bar mi 'gyur la/ de rtag tu mdza' bshes dang / gnyen 'dab dang / rtsa lag shin du</text></item>
<item><p>65b7</p><section>mdo sde</section><text>mi phyed pa dang ldan zhing nor bzang po dang ldan par 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha phreng thogs kyi gnas la rtog par byed de/ des thos pa las byung ba'i shes</text></item>
<item><p>65b8</p><section>mdo sde</section><text>pas lha'i 'jig rten na 'dod pa la chags pa zhes bya ba ji ltar 'dug pa mthong ngo / /der sems can gang dag las gang gis skye bar 'gyur snyam nas/ des thos pa las byung ba'i shes pas brtags na/ gang gis chos</text></item>
<item><p>66a1</p><section>mdo sde</section><text>mnyan pa byas na lus dang bral nas bde 'gro mtho ris kyi 'jig rten yul la chags pa zhes bya ba'i gnas kyi pha rol na 'dod pa la chags pa zhes bya ba gnas pa'i lha rnams kyi nang du skye bar 'gyur ro/ /der skyes nas</text></item>
<item><p>66a2</p><section>mdo sde</section><text>kyang des legs par byas pa'i las kyi 'bras bu 'byung ba ni 'di lta ste/ dngul gyi khang pa na 'dug pa ltar rin po che sna bdun gyi gzhal med khang yangs pa gser gyi stegs bu can lha'i bya rnams kyis yongs su bskor ba dag 'byung ste/</text></item>
<item><p>66a3</p><section>mdo sde</section><text>'di lta ste/ bya yid du 'thad pa dang / sgra kun 'byin pa dang / chu na rgyu ba dang / gser lta bu dag ste/ bya de lta bu dag gis kun tu gang ba yin no/ /sa phyogs de na chu bo dang / 'bab chu dang / lteng ka dang / nye ba'i</text></item>
<item><p>66a4</p><section>mdo sde</section><text>tshal dang yang ldan pa yin no/ /phyogs de na bya'i rnam pa 'bum snyed kyis kyang kun du gang ba yin te/ de na lha rnams 'dod pa'i yon tan bzhi dang / kha cig 'dod pa'i yon tan lnga 'byor cing ldan par gyur pa rnams kyis dga'</text></item>
<item><p>66a5</p><section>mdo sde</section><text>bar byed do/ /lha'i mig gis gzugs gang dang gang mthong ba de dang de dag 'dod pa sdug pa yid du 'ong ba mthong ngo / /rna bas sgra gang dang gang thos pa de dag kyang 'dod pa sdug pa yid du 'ong ba thos so/ /snas dri gang dang gang bsnams</text></item>
<item><p>66a6</p><section>mdo sde</section><text>pa de dang de dag kun kyang 'dod pa sdug pa yid du 'ong ba la snom mo/ /lces ro gang dang gang myang bar byed pa de dang de dag kyang 'dod pa sdug pa yid du 'ong ba myong ngo / /lus kyis gang dang gang la reg pa de dang de dag kyang 'dod pa sdug pa yid du</text></item>
<item><p>66a7</p><section>mdo sde</section><text>'ong ba la reg par byed do/ /yid kyis gang dang gang la sems pa de dag kyang 'dod pa sdug pa yid du 'ong ba la sems shing 'grub par gyur te/ 'dod pa'i yon tan lnga la sems chags pa de shin tu bde ba dang ldan par gnas so/ /</text></item>
<item><p>66a8</p><section>mdo sde</section><text>'dod pa la chags pa'i lha rnams kyi gnas ni gzhan dang mi 'dra bar lha'i gnas dang ldan te/ bde ba dag myong ba na ji srid du de'i 'dod pa sdug pa yid du 'ong ba/ bde bar byas pa shin tu nyams dga' ba/ 'jig rten 'di dang 'jig</text></item>
<item><p>66b1</p><section>mdo sde</section><text>rten pha rol la phan pa/ tshul khrims kyi las byas pa ma zad kyi bar du de de na bde ba myong ngo / /de phyis 'dod pa sdug pa yid du 'ong ba'i gnas de nas 'chi bar 'gyur te/ shi nas kyang las nye bar 'gro ba ji lta ba bzhin sems</text></item>
<item><p>66b2</p><section>mdo sde</section><text>can dmyal ba dang / yi dgas dang / dud 'gro'i nang du skye bar 'gyur ro/ /gal te lan grangs gzhan la myong bar 'gyur ba'i las kyis mi rnams dang skal ba mnyam par mi'i nang du skyes na de las de dang rgyu 'thun par yul chen po</text></item>
<item><p>66b3</p><section>mdo sde</section><text>shin tu 'byor pa dang ldan pa dag tu skye bar 'gyur te/ 'di lta ste/ ka shi ka dang / ko sa la dag tu rgyal rigs shing sA la chen po lta bu dang / bram ze'i rigs shing sA la chen po lta bur skye bar 'gyur ba mthong ngo / /de nas</text></item>
<item><p>66b4</p><section>mdo sde</section><text>yang dge slong las kyi 'bras bu rnam par smin pa shes pa de/ lha'i 'jig rten la rtog par byed de/ legs par byas pa'i las kyi mtha' spyad pa gang gis phreng thogs kyi gnas yid g.yo ba'i lha rnams kyi nang du skye bar 'gyur</text></item>
<item><p>66b5</p><section>mdo sde</section><text>snyam nas/ des thos pa las byung ba'i shes pas brtags na tshul khrims dang ldan par gyur pa sems pa yod pa yid gsal bas zhing bzang po mngon par shes pa gus shing sems dang ba gang gis sangs rgyas sam/ mchod</text></item>
<item><p>66b6</p><section>mdo sde</section><text>rten nam/ dge 'dun gyi gnas phyag dar legs par byas na/ de lus dang bral nas bde 'gro mtho ris kyi 'jig rten yid g.yo ba'i lha rnams kyi nang du skye bar 'gyur ro/ /der skyes nas kyang de'i lus sha dang / rus</text></item>
<item><p>66b7</p><section>mdo sde</section><text>pa dang / chu ser dang bral ba las dri bsung dpag tshad brgyar 'byung la/ ji ltar me long shin tu g.ya' med pa'i nang du thams cad snang ba de ltar lha'i lus de la lha'i ris de na nye bar gnas pa gang yin pa thams cad snang ste/</text></item>
<item><p>66b8</p><section>mdo sde</section><text>de ltar legs par byas pa'i las kyi 'bras bu la nye bar spyod do/ /gnas de dag na lha'i tshal bzhi yod de/ 'di lta ste/ skyon med pa'i tshal dang / gsal ba'i tshal dang / dri zhim pa'i tshal dang / me tog</text></item>
<item><p>67a1</p><section>mdo sde</section><text>man da ra ba'i tshal te/ mang po de dag na sdong bu ni bai dUr+ya/ ze ba ni dngul las byas pa'i pad ma'i rdzing yod la/ bya ngang pa dang / ka ran da pa dang / ngur pa sgra 'byin pas gang ba/ me tog mdog dang dri sna</text></item>
<item><p>67a2</p><section>mdo sde</section><text>tshogs dang ldan pa rnams kyis khebs pa 'dam rdzab kyi skyon dang bral ba/ chu rnyog pa dang bral ba/ nya lcibs dang bral ba/ chu rtag tu dri zhim pas gang ba yin no/ /tshal de dag na dus tshigs rab tu dga' bar byed pa drug yod</text></item>
<item><p>67a3</p><section>mdo sde</section><text>la/ bya dag bya mo dang lhan cig 'khod pa yang snang ste/ rdzing du dong nas dga' bar byed cing rang gis byas pa'i las la spyod do/ /shing ljon pa de dag kyang dus tshigs thams cad du rtag tu me tog gis rgyas la rnyis pa'i skyon dang</text></item>
<item><p>67a4</p><section>mdo sde</section><text>bral ba phan tshun 'gran pa ltar dus thams cad du me tog rgyas so/ /de ltar legs par byas pa'i las kyi mtha' spyad pa de/ tshal dang nye ba'i tshal de rnams su lha mo yid du 'ong ba rgyan dang cha byad dang / spud pa sna tshogs</text></item>
<item><p>67a5</p><section>mdo sde</section><text>thogs pa rnams kyis yongs su bskor nas 'dod pa sdug pa yid du 'ong ba'i bde ba dag myong bar byed do/ /srid pa'i yul la rnam par chags shing dga' ba/ yul drug la blo shin du chags pa de/ chu'i nang na nya rgya'i gseb tu nya</text></item>
<item><p>67a6</p><section>mdo sde</section><text>chud de nya rgyas bsdus pa ltar bde bas nam chung zad kyang skyo bar mi byed de/ de ji srid du de'i 'dod pa sdug pa yid du 'ong ba'i las ma zad pa de srid du de na lha'i bde ba rnam pa du ma la spyod do/ /de phyis lha'i 'jig rten de nas 'chi</text></item>
<item><p>67a7</p><section>mdo sde</section><text>bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / yi dgas dang / dud 'gro'i nang du skye bar 'gyur ro/ /gal te lan grangs gzhan la myong bar 'gyur ba'i las kyis mi rnams</text></item>
<item><p>67a8</p><section>mdo sde</section><text>dang skal ba mnyam par mi'i nang du skyes na/ de rang gi las dang rgyu 'thun par ded dpon chen por gyur te/ shin du 'byor pa dang ldan pa dang rgyal pos kyang bkur bar 'gyur ba mthong ngo / /de nas yang dge slong las kyi 'bras bu</text></item>
<item><p>67b1</p><section>mdo sde</section><text>rnam par smin pa shes pa de/ lha phreng thogs kyi gnas la rtog par byed de/ des thos pa las byung ba'i shes pas lha phreng thogs rnams kyi gnas gang na lha 'khod pa tshal dang nye ba'i tshal na gnas pa zhes bya ba ji ltar</text></item>
<item><p>67b2</p><section>mdo sde</section><text>'dug pa mthong ngo / /de dag las gang gis der skye bar 'gyur snyam nas/ des thos pa las byung ba'i shes pas brtags na/ tshul khrims dang ldan par gyur pa/ sems dang ba/ dge 'dun la zhing du shes pa gang gis</text></item>
<item><p>67b3</p><section>mdo sde</section><text>chos gos bya ba'i phyir se 'bru gcig phul la/ phul nas kyang yang dang yang du sems kyis yongs su spel bar byed/ rjes su dga' bar byed/ bdag nyid la bdag nyid rab tu dga' bar byed na/ de lus dang bral nas bde</text></item>
<item><p>67b4</p><section>mdo sde</section><text>'gro mtho ris kyi 'jig rten tshal dang nye ba'i tshal gyi nang na gnas pa'i lha rnams kyi nang du skye bar 'gyur ro/ /der skyes nas de lha'i tshal dang nye ba'i tshal na ni gnas/ bdag nyid gar dga' dgur ni 'chag cing 'gro/ chu la</text></item>
<item><p>67b5</p><section>mdo sde</section><text>yang mi nub par 'gro ste/ 'di lta ste/ thang la 'gro ba bzhin du 'gro la/ de bzhin du bar snang la yang thogs pa med par 'gro'o/ /de ji skad bstan pa'i gnas rnams su lha'i phreng ba dang / gos ni gyon shin</text></item>
<item><p>67b6</p><section>mdo sde</section><text>du bde ba dang ni ldan/ rang dga' nyams thag tu gnas shing dga' bar ni byed/ tshal dang nye ba'i tshal dang / 'bab chu dang / lteng ka nyams dga' zhing shin du dri zhim pa sna tshogs kyi nang na lha mo'i tshogs</text></item>
<item><p>67b7</p><section>mdo sde</section><text>kyis ni yongs su bskor/ nyi ma gnyis pa ltar rang gi gzi brjid kyis 'bar zhing lha'i bde ba rang gis byas pa'i rgyu las byung ba/ rgyu'i stobs dang 'brel pa la nye bar spyod par byed de/ gzhan gyis byas la</text></item>
<item><p>67b8</p><section>mdo sde</section><text>gzhan spyod pa ni med do/ /rang gis byas pa'i las kyi 'bras bu la spyod pa/ las kyis nges par 'byung ba'i srog chags rnams legs par byas pas ni lha dang mi rnams kyi nang du skye bar 'gyur la nyes par</text></item>
<item><p>68a1</p><section>mdo sde</section><text>byas pas ni/ sems can dmyal ba dang / yi dgas dang / dud 'gro rnams kyi nang du skye bar 'gyur ro/ /legs par byas pa'i las kyis der skyes pa de ji srid du legs par byas pa'i las zad par ma gyur</text></item>
<item><p>68a2</p><section>mdo sde</section><text>pa de srid du de na bde ba la spyod par byed do/ /de phyis de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / yi dgas dang / dud 'gro'i nang du skye bar 'gyur ro/ /gal</text></item>
<item><p>68a3</p><section>mdo sde</section><text>te lan grangs gzhan la myong bar 'gyur ba'i las kyis mi rnams dang skal ba mnyam par mi'i nang du skyes na/ de las de dang rgyu 'thun par skye bo tshal na gnas pa rnams kyi nang na 'byor pa dang ldan zhing gzhan gyis gnod pa med</text></item>
<item><p>68a4</p><section>mdo sde</section><text>la rang dgar longs spyod par 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha phreng thogs rnams kyi gnas bcu ma lus par brtags nas/ lha gzhan lag na yol go</text></item>
<item><p>68a5</p><section>mdo sde</section><text>thogs shes bya ba dag la rtog par byed do/ /lha de rnams kyi gnas gang na gnas pa rang dga' zhing rang gi yid dang 'thun par 'dod pa ji tsam yod snyam nas/ des thos pa las byung ba'i shes pas brtags na/ 'di ltar</text></item>
<item><p>68a6</p><section>mdo sde</section><text>lha lag na yol go thogs pa rnams kyi gnas kyang bcu yod de/ 'di lta ste/ pad ma'i nang na rgyu ba dang / bung ba'i sgra snyan pa dang / sgra la chags pa dang / dris dregs dga' dang / rlung la spyod pa dang / me tog phreng</text></item>
<item><p>68a7</p><section>mdo sde</section><text>dga' dang / kun du lta ba dang / rtag tu dga' ba dang / dri la chags pa dang / spyi gtsug thar te/ lha lag na yol go thogs pa rnams kyi gnas ni bcu po 'di dag yin no/ /sa de rnams na lha dag las so sor byas</text></item>
<item><p>68a8</p><section>mdo sde</section><text>pa gang gis lha'i 'jig rten du skye bar 'gyur snyam nas des thos pa las byung ba'i shes pas brtags na/ tshul khrims dang ldan par gyur cing legs par byas pa'i las kyi mtha' spyad pa sems bsgoms pa'i yid dang ldan</text></item>
<item><p>68b1</p><section>mdo sde</section><text>pa gang gis sangs rgyas dang / chos dang / dge 'dun la phyag 'tshal lo zhes lan gsum brjod na/ de der mthar shin du mya ngan las 'da' bar 'gyur ba'i las skyed pa yin te/ mi'i gnas skabs kyi rnam</text></item>
<item><p>68b2</p><section>mdo sde</section><text>par smin pa gang yin pa de nam 'chi ba'i dus byas nas lus dang bral na bde 'gro mtho ris kyi 'jig rten lha lag na yol go thogs pa rnams kyi gnas pad ma'i nang na rgyu ba zhes bya ba der skye bar 'gyur ro/ /der skyes nas kyang</text></item>
<item><p>68b3</p><section>mdo sde</section><text>de'i gnas de ni yon tan lnga dang ldan pa'i ro shin du zhim pa la chags pa'i mig mi 'dzums pa/ lus nyi ma ltar gsal ba/ lha'i 'dod pa dang sdug pa dang yid du 'ong ba la mngon par dga' ba/ bya chu skyar gyi mdog lta</text></item>
<item><p>68b4</p><section>mdo sde</section><text>bu'i pad ma kun gyis mdzes par byas la/ pad ma de dang nams kyang zhum par mi 'gyur ba dang / pad ma re re las kyang lha'i dri dpag tshad tsam du 'byung ste/ des lha'i dri de dag thams cad dang / gzhan yang me tog rnam</text></item>
<item><p>68b5</p><section>mdo sde</section><text>pa sna tshogs kyi dri rnams zil gyis gnon par byed pa dang / bung ba kha dog sna tshogs can kha cig gser gyi bya lta bur 'dug la/ kha cig ma he'i mig gi mdog lta bu dang / kha cig bai dUr+ya'i mdog lta bur 'dug pa</text></item>
<item><p>68b6</p><section>mdo sde</section><text>dag sgra rnam pa sna tshogs 'byin te/ de'i khyad par ni mi rnams kyis legs par bslabs pa'i pi bang gi sgra 'byin pa na/ shin du snyan cing lhag par dga' bar byed pa'i sgra kun du gang bar 'byung ba dag 'bum gyi char</text></item>
<item><p>68b7</p><section>mdo sde</section><text>yang mi phod do/ /de ci'i phyir zhe na/ lha'i 'dod pa la mi yis dper byar med pa'i phyir te/ mi gang gis kyang lha'i sgra mnyan par mi nus so/ /de ci'i phyir zhe na/ 'khor los sgyur ba dang / 'dod chags</text></item>
<item><p>68b8</p><section>mdo sde</section><text>dang bral ba ma gtogs par de la mi'i 'jug pa'i yul ma yin no/ /'di ltar 'khor los sgyur ba ni stobs dang ldan la dbang po rnams kyang stobs dang ldan pas lha dang mi'i 'dod pa la spyod par nus so/ /'di ltar 'dod</text></item>
<item><p>69a1</p><section>mdo sde</section><text>chags dang bral ba ni de'i dbang po dga' bar 'gyur ba yang med la g.yo ba yang med de/ de ltar de na bung ba'i sgra 'byung ba dag des mnyan par nus so/ /dud 'gror gyur pa sems rmongs par gyur pa rnams kyi sgra yang de lta bu</text></item>
<item><p>69a2</p><section>mdo sde</section><text>yin na/ 'dod pa la sems chags pa'i lha'i tshogs rnams kyi glu dbyangs dang sgra lta smos kyang ci dgos te/ dpe med pa yin la/ 'di ltar sgra la chags par byed pa la yang skyo bar mi 'gyur zhing / gzugs dang / dri dang /</text></item>
<item><p>69a3</p><section>mdo sde</section><text>ro dang / reg bya rnams kyis kyang de dang mi mthun par skyo bar mi byed do/ /de ltar de sgo du ma de dang / sred pa'i sgo'i thabs du ma'i bde ba de dag la ji srid du de'i 'dod pa sdug pa yid du 'ong ba'i las mtho ris su skyes pa zad par ma</text></item>
<item><p>69a4</p><section>mdo sde</section><text>gyur pa de srid du spyod par byed do/ /de phyis de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/</text></item>
<item><p>69a5</p><section>mdo sde</section><text>mi rnams dang skal ba mnyam par mi'i nang du skyes na/ de las de dang rgyu 'thun par grong khyer du grong gi bdag po shin du 'byor pa dang ldan pa 'am tshong dpon du 'gyur la gzhan du yang rgyu dang rkyen de dang gzhi des mthar mya ngan las</text></item>
<item><p>69a6</p><section>mdo sde</section><text>'das par 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha lag na yol go thogs pa rnams kyi gnas la rtog par byed de/ des thos pa las byung ba'i shes pas lha rnams kyi</text></item>
<item><p>69a7</p><section>mdo sde</section><text>gnas bung ba'i sgra snyan zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na tshul khrims dang ldan zhing shes rab dang ldan</text></item>
<item><p>69a8</p><section>mdo sde</section><text>pa sems pas bsgoms pa'i snying dang / snying rjes brlan pa'i yid sems can la phan par zhugs pas mchod rten la rol mo'i sgra dang dris mchod na/ de lus dang bral nas bde 'gro mtho ris kyi 'jig rten lha lag na yol</text></item>
<item><p>69b1</p><section>mdo sde</section><text>go thogs pa rnams kyi gnas bung ba'i sgra snyan du skye bar 'gyur ro/ /der skyes nas kyang rang gi las kyi 'bras bu la gnas pa de sil snyan dang / glu dbyangs dang / bro gar dang / rgod pa dang / 'jo ba dang / nyams dga'</text></item>
<item><p>69b2</p><section>mdo sde</section><text>ba rnam pa sna tshogs kyi bde ba la spyod pa pad ma'i dris myos pa'i lha mo glu dbyangs thos na yid 'phrog par byed pa'i dbyangs la ni nyan/ bde bar gnas pa'i kun dga' ra ba na nye bar spyod pa'i lha mo'i tshogs du ma dag ni dbyangs kyi</text></item>
<item><p>69b3</p><section>mdo sde</section><text>sgra 'byin/ me tog rnam pa sna tshogs 'dres pa'i dri'i ngad kyis ni lus la reg cing zhim pa du mas mdzes par byas pa'i ri rab kyi rtse mo rnams la sdug pa thos na shin du dga' bar byed pa rnams dang lhan cig rnam par rgyu zhing</text></item>
<item><p>69b4</p><section>mdo sde</section><text>gnas la dga' bar byed do/ /de ltar legs par byas pa'i las kyi 'bras bu la nye bar spyod pa mngon par mthong nas/ dge ba'i las la stod cing 'di ltar tshigs su bcad de smras pa/ las 'di dag ni lha yi yul/ /</text></item>
<item><p>69b5</p><section>mdo sde</section><text>gsum gyi them pa'i skas su gyur/ /de la 'dzeg pa'i mi rnams ni/ /lha yul bde ba 'byung bar 'gro/ /ngag la rnam pa bzhi bsdams te/ /lus las byung ba rnam gsum mo/ /them skas bdun la 'dzegs</text></item>
<item><p>69b6</p><section>mdo sde</section><text>nas su/ /lha yul gsum du 'gro bar byed/ /tshul khrims spyod pa shin du bde/ /nor spyod de ltar bde ba min/ /nor gyis mi ni 'grib byed la/ /tshul khrims kyis ni 'grib mi byed/ /des ni mi dag</text></item>
<item><p>69b7</p><section>mdo sde</section><text>legs par byed/ /so so dag tu 'ang de mdzes so/ /de bas mtho ris 'gro ba la/ /thub mchog rnams kyis dge bar bsngags/ /skyes bu dge ba spyod pa rnams/ /skyed mos tshal du 'gro ba</text></item>
<item><p>69b8</p><section>mdo sde</section><text>bzhin/ /lha yi 'jig rten du mar de/ /bde ba rnams kyi 'byung khung mchog /rang gi lus las byung ba yi/ /'od kyis de dag 'bar ba na/ /rang gi las kyis bkur ba rnams/ /mtho ris gnas na</text></item>
<item><p>70a1</p><section>mdo sde</section><text>dga' bar byed/ /rtag tu dga' bar gnas pa dang / /rtag tu bde bar gnas pa yi/ /lha gang yin pa lha yi gnas/ /de na tshul khrims byed rgyu yin/ /tshul ldan de yi tshul khrims ni/ /du ma 'ang legs par</text></item>
<item><p>70a2</p><section>mdo sde</section><text>bsrungs pa yin/ /'bras bu mtho ris smin par 'gyur/ /de bas tshul khrims rtag tu spyod/ /tshul khrims mtho ris skas yin la/ /bad rgyu 'byung ba'i gnas yin no/ /tshul khrims spangs pa'i mi dag ni/ /gang</text></item>
<item><p>70a3</p><section>mdo sde</section><text>du 'ang bde ba mi 'thob po/ /tshul khrims chu ni dang ba dang / /kun du rnam par gang ba yis/ /khrus byas mi dag lha yi gnas/ /lha yi 'jig rten 'gro bar 'gyur/ /lha yi phreng ba rgyan rnams dang / /lha yi bde ba</text></item>
<item><p>70a4</p><section>mdo sde</section><text>ldan pa gang / /de kun dge ba'i rgyu las byung / /lha yi gnas na dga' bar byed/ /gang zhig lha mos yongs bskor dang / /gang zhig nyi zla 'dra ba rnams/ /de kun dge ba'i rgyu las byung / /lha dag lha yi nang na dga'/ /</text></item>
<item><p>70a5</p><section>mdo sde</section><text>gang zhig bsams na 'byung byed pa/ /byung nas kyang ni 'grib med cing / /dge ba rtag tu 'phel 'gyur ba/ /de kun dge ba'i rgyu las byung / /gang zhig tshul khrims rjes su 'jug /bde ba dag ni grangs med la/ /thams</text></item>
<item><p>70a6</p><section>mdo sde</section><text>cad du ni 'phel byed la/ /mi yis thams cad 'thob par 'gyur/ /rtag tu dge ba spyod pa'i mi/ /rgyal pos kyang ni rtag tu bkur/ /dge bas mi ni dge bar 'gyur/ /de bas tshul khrims rtag tu spyod/ /dge ba spyod pa</text></item>
<item><p>70a7</p><section>mdo sde</section><text>rtag tu dul/ /'byung po kun la snying brtse mchog /rtag tu sbyin dang byams ldan pa/ /lha dag 'du ba'i gnas su 'gro/ /srog gcod pa las ldog pa dang / /sems can kun la snying brtse mchog /yang dag las kyi</text></item>
<item><p>70a8</p><section>mdo sde</section><text>mtha' ldan pa/ /lha dag 'du ba'i gnas su 'gro/ /ma byin chung zad len mi byed/ /sbyin la 'ang de ni rtag tu dga'/ /blo ldan blo gros dbang po zhi/ /lha dag 'du ba'i gnas su 'gro/ /gang zhig log par</text></item>
<item><p>70b1</p><section>mdo sde</section><text>g.yem dang bral/ /yang dag lam la rtag tu dga'/ /mya ngan 'das la som nyi med/ /lha rnams kyi ni nang du 'gro/ /gang zhig 'thungs na skyes bu dag /yid la mi dga' mang byed pa/ /chang spangs shin du brtan pa dag /</text></item>
<item><p>70b2</p><section>mdo sde</section><text>lha rnams kyi ni nang du 'gro/ /bde ba du ma skyed byed cing / /thams cad dbugs ni 'byin byed pa/ /tshul khrims legs par spyad bya zhing / /nyes pa byas pa 'ang rnam par spongs/ /de ltar dge slong des bde ba 'byung ba rnam</text></item>
<item><p>70b3</p><section>mdo sde</section><text>pa du ma dag mngon par mthong nas bung ba sgra snyan gyi lha rnams la mngon par bstod do/ /de ltar lha de dag lha'i 'jig rten du gtogs pa'i bung ba mang po rnams kyis sgra snyan pa 'byin pa na/ ji srid du de'i 'dod pa sdug</text></item>
<item><p>70b4</p><section>mdo sde</section><text>pa yid du 'ong ba'i las zad par ma gyur pa de srid du dga' bar byed do/ /de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang /</text></item>
<item><p>70b5</p><section>mdo sde</section><text>yi dgas dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par me tog gi phreng ba bzang po thogs shing rtag du bde ba dang ldan pa dang / gnod pa med par</text></item>
<item><p>70b6</p><section>mdo sde</section><text>gnas pa dang / yun ring du 'tsho ba dang / longs spyod dang ldan par 'gyur ba mthong ngo / /de nas yang dge slong las kyi 'bras bu rnam par smin pa shes pa de lha lag na yol go thogs pa rnams kyi gnas la rtog par byed de/</text></item>
<item><p>70b7</p><section>mdo sde</section><text>des thos pa las byung ba'i shes pas lha lag na yol go thogs pa rnams kyi gnas sgra la chags pa zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa</text></item>
<item><p>70b8</p><section>mdo sde</section><text>las byung ba'i shes pas brtags na/ tshul khrims dang ldan par gyur cing sems shin du bsgoms pa gang gis sangs rgyas gzi byin dpag tu med pa dang ldan pa la gdugs phul na/ de lus dang bral nas bde 'gro</text></item>
<item><p>71a1</p><section>mdo sde</section><text>mtho ris kyi 'jig rten sgra la chags pa zhes bya ba'i lha rnams kyi nang du skye bar 'gyur ro/ /der skyes nas kyang lha'i bde ba dang ldan pa de gser dang / dngul dang / bai dUr+ya'i ri rnam pa sna tshogs la rgyu ba dag la bde ba</text></item>
<item><p>71a2</p><section>mdo sde</section><text>rnam pa sna tshogs 'byung ste/ lha mo'i tshogs kyis yongs su bskor ba 'khor dang bcas pa dag rin po che sna bdun gyi ri'i rtse mo rnams su rgyu zhing rol mo'i tshal zhes bya ba'i tshal der 'jug par byed do/ /lha'i phreng ba dang / gos</text></item>
<item><p>71a3</p><section>mdo sde</section><text>gyon pa me tog gi phreng ba dang / phye ma dang / byug pa dang lhan cig skyes pa'i dris rnam par brgyan pa de res 'ga' spos kyi tshal zhes bya ba shing ljon pa sna tshogs kyis mdzes par byas pa'i tshal du yang 'jug par byed do/ /tshal de</text></item>
<item><p>71a4</p><section>mdo sde</section><text>na chu bo dang / 'bab chu dang / lteng ka dang / pad ma'i rdzing dang / shing ljon pas mdzes par byas pa yin te/ rnam pa ji tsam du bya 'dab chags kyis mdzes par byas pa'i rnam pa de tsam du 'od gang gis sdug pa lta</text></item>
<item><p>71a5</p><section>mdo sde</section><text>bur lha'i 'od stong dang / 'od kyi rnam pa gzhan yang sngon po dang / ser po dang / btsod ka'i mdog tu 'byung ste/ tshal de kha dog bzang po yin no/ /las kyi mtha' spyad pa la zhugs pa'i tshal de na me tog du mas</text></item>
<item><p>71a6</p><section>mdo sde</section><text>bsgos pa dri shin du zhim pa'i dri ngad dang por rdzi 'byung ste/ gang gi tshe rdzi des lo ma de dag la phog par gyur pa de'i tshe rdzis phog pa'i lo ma phan tshun reg pa las rol mo'i sgra 'byung ste/ de'i khyad par ni lha ma yin gyi</text></item>
<item><p>71a7</p><section>mdo sde</section><text>gnas na spyod pa'i rol mo dag bcu drug gi char yang mi phod pa'i rnam pa de lta bu dag 'byung ngo / /gang gi tshe lo ma re re la phog pa de'i tshe yang rol mo'i sgra shin du chags su rung ba 'byung ste/ de sil snyan yan lag lnga 'byor</text></item>
<item><p>71a8</p><section>mdo sde</section><text>cing ldan par gyur la/ yul shin tu nyams dga' zhing yid du 'ong ba rnams kyis myos so/ /de nas yang lo ma'i rol mo'i sgra des sred pa la chags shing dga' ba bag med pa brgya snyed la gnas par byed do/ /sgra la</text></item>
<item><p>71b1</p><section>mdo sde</section><text>chags pa/ sgra la zhen pa/ sgras bslus pa de/ ji srid du de'i 'dod pa sdug pa yid du 'ong ba'i las byas shing bsags pa zad par ma gyur pa de srid du/ sgra dang dri dang ro dang reg bya khyad par du sdug pa dag myong bar</text></item>
<item><p>71b2</p><section>mdo sde</section><text>byed do/ /de phyis lha'i ris de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/ mi rnams</text></item>
<item><p>71b3</p><section>mdo sde</section><text>dang skal ba mnyam par mi'i nang du skyes na/ de las de dang rgyu 'thun par rol mo la mngon par dga' bar 'gyur zhing nor dang / 'bru dang / khyim dang chung ma shin du 'byor ba dang / yun ring du 'tsho ba dang / rgyal po'i</text></item>
<item><p>71b4</p><section>mdo sde</section><text>pho brang du yang bkur bar 'gyur ba mthong ngo / /de nas yang dge slong las kyi 'bras bu rnam par smin pa shes pa de lha lag na yol go thogs pa rnams kyi gnas la rtog par byed de/ der lha dag las gang gis skye bar</text></item>
<item><p>71b5</p><section>mdo sde</section><text>'gyur ming ni ci zhas bya snyam nas des thos pa las byung ba'i shes pas brtags na lha'i 'jig rten na lha rnams kyi gnas dris dregs dga' zhes bya ba ji ltar 'dug pa mthong ngo / /der sems can dag las gang gis skye bar</text></item>
<item><p>71b6</p><section>mdo sde</section><text>'gyur snyam nas/ des thos pa las byung ba'i shes pas brtags na/ sems shin du tshul khrims dang ldan pa/ sems yongs su bsgoms pa gang gis mchod rten gyi bum pa 'am gdugs la dri chab phul na/</text></item>
<item><p>71b7</p><section>mdo sde</section><text>de lus dang bral nas bde 'gro mtho ris kyi 'jig rten dris dregs dga'i lha rnams kyi nang du skye bar 'gyur ro/ /der skyes nas kyang lha'i bde ba dang ni ldan/ bde ba dpe med pa'i kha zas la ni rten/ lha'i bdud rtsi'i zas</text></item>
<item><p>71b8</p><section>mdo sde</section><text>kyis ni tshim/ lus dang yid kyi gdung ba dang ni bral/ lha'i phreng ba dang / gos gyon pa rtag du sil snyan yan lag lngas rtsen cing / rgod pa dang / dga' ba dang / rtse ba'i grogs dang ldan pa lha mo'i tshogs</text></item>
<item><p>72a1</p><section>mdo sde</section><text>rnams ni glu dbyangs len/ nyin gcig bzhin rgyun mi chad par ri sul las chu'i shugs 'bab pa ltar bde ba rnams ni 'phel/ nor bu mthon ka dang / spug dang / dngul gyi ri'i rtse mo rnams su</text></item>
<item><p>72a2</p><section>mdo sde</section><text>dga' bar byed cing / chu bo dang / 'bab chu dang / lteng ka rnam pa sna tshogs ni mthong / tshal gyi nang na gnas pa bya dang khu byug rnams kyang mthong ste/ lta ba du ma'i zi lang bar lta ba/ tshal dang nags tshal</text></item>
<item><p>72a3</p><section>mdo sde</section><text>yid du 'ong ba rnams su lta bar byed kyang / sems tshim pa med pa dag lha'i 'jig rten de na gnas so/ /chu bo dang / 'bab chu dang / lteng ka dang / tshal dang nye ba'i tshal rnams na mtho ris kyi chu'i ro gang dang gang</text></item>
<item><p>72a4</p><section>mdo sde</section><text>'byung ba dag ni 'di ltar 'dzam bu'i gling na legs par byas pa'i las kyis dgun chang dang sbyar ba'i chang dang / sha kha ra'i chang gi ro 'byung ba rnam pa de lta bur 'byung ngo / /de ltar legs par byas pa'i las kyi mtha'</text></item>
<item><p>72a5</p><section>mdo sde</section><text>spyad pa de/ lha'i 'jig rten de na ji srid du de'i legs par byas pa'i las zad par ma gyur pa de srid du lha mo'i tshogs du mas yongs su bskor ba dag dang dga' bar byed do/ /de phyis de nas 'chi bar 'gyur te shi nas</text></item>
<item><p>72a6</p><section>mdo sde</section><text>kyang gal te lan grangs gzhan la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la mi rnams dang skal ba mnyam par mi'i nang du skyes na/ de las de dang rgyu 'thun par</text></item>
<item><p>72a7</p><section>mdo sde</section><text>bran khyim bdog cing nor dang 'bru mang po kun nas gang bar 'gyur bar mthong ngo / /de nas yang dge slong las kyi 'bras bu rnam par smin pa shes pa de/ lha lag na yol go thogs pa rnams kyi gnas la rtog par byed de/</text></item>
<item><p>72a8</p><section>mdo sde</section><text>des thos pa las byung ba'i shes pas lha lag na yol go thogs pa rnams kyi gnas rlung gi rgyu zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las</text></item>
<item><p>72b1</p><section>mdo sde</section><text>byung ba'i shes pas brtags na/ tshul khrims dang ldan par gyur cing / sems yongs su bsgoms pa'i snying rje dang ldan pa gang gis tsha bas gdungs pa'i dge slong rnams la rlung yab kyis rlung g.yabs te/ gang</text></item>
<item><p>72b2</p><section>mdo sde</section><text>gis rlung 'byung ba reg na bde ba ku shi ra'i dri dang 'dres pas dge slong shin du tsha bas gdungs pa de rnams rlung des bsam gtan dang / kha ton 'don pa dang 'jug par bya ba dag byed par nus na/ sbyin bdag de las</text></item>
<item><p>72b3</p><section>mdo sde</section><text>byas pa'i rkyen des lus dang bral nas bde 'gro mtho ris kyi 'jig rten rlung la spyod pa'i lha rnams kyi nang du skye bar 'gyur ro/ /der skyes nas kyang legs par byas pa'i las kyi mtha' spyad pa de la rlung dri zhim pa dpe med pa ldang</text></item>
<item><p>72b4</p><section>mdo sde</section><text>ngo / /gang rgyal chen bzhi'i lha rnams kyi rlung dpe med pa ldang ba 'ba' shig tu ma zad kyi/ lha'i ris gzhan nas rlung langs pa'i dri 'bum 'gyur du zhim la/ shin du bsil bar yang ldang ste/ rnam par smin pa bzang</text></item>
<item><p>72b5</p><section>mdo sde</section><text>po gcig dang / gnyis dang / gsum dang / bzhi dang / lnga 'gyur du 'byung ngo / /der rgyal chen bzhi pa rnams kyi rlung ni nyis 'gyur du 'byung ngo / /rgyal chen bzhi pa rnams las lhag par sum bcu rtsa gsum</text></item>
<item><p>72b6</p><section>mdo sde</section><text>pa rnams kyi sum 'gyur du 'byung ngo / /sum bcu rtsa gsum pa rnams las lhag par 'thab bral ba rnams kyi bzhi 'gyur du 'byung ngo / /'thab bral ba rnams las lhag par dga' ldan pa rnams kyi lnga 'gyur du</text></item>
<item><p>72b7</p><section>mdo sde</section><text>'byung ngo / /dga' ldan pa rnams las lhag par 'phrul dga' ba rnams kyi drug 'gyur du 'byung ngo / /de dag pas kyang lhag par gzhan 'phrul dbang byed rnams kyi yang 'byung ste/ de ltar sems can rnams kyi</text></item>
<item><p>72b8</p><section>mdo sde</section><text>las kyi bye brag las 'gro ba'i ris kyi bye brag tu 'gyur ro/ /las byas pa de dag mngon par mthong nas/ legs par byas pa'i las des rlung la spyod pa'i lha de rnams la/ lha'i ris drug na rlung langs pa</text></item>
<item><p>73a1</p><section>mdo sde</section><text>dpe med pa dri zhim pa bde ba gang yin pa de dag ldang ngo / /rlung de dag gi mthu gcig cig bshad par bya ste/ 'di ltar de'i mthu thams cad ni bshad par mi nus so/ /lha de rnams kyi rlung dga' dgur byed pa ldang</text></item>
<item><p>73a2</p><section>mdo sde</section><text>ste/ de ni gang gi tshe rol mo'i sgra 'byung bar 'dod na de'i tshe rlung de ri dang nags tshal gyi gseb tu song nas ji ltar de lha mos rol mo byas pa chung zad kying snyan par mi 'gyur ba de lta bur ldang ngo / /gal te shin du dri zhim par 'dod na</text></item>
<item><p>73a3</p><section>mdo sde</section><text>de gzhan 'phrul dbang byed kyi lha'i ris man chad kyi mdog dpe med pa dang ldan pa dag las langs nas lha de rnams kyi drung du ldang bar byed do/ /gal te bsil ba 'dod na de ji ltar de dag gi lus la bzod pa rnam pa de lta bu'i bsil</text></item>
<item><p>73a4</p><section>mdo sde</section><text>ba ldang ngo / /gal te yul gzhan du 'gro bar 'dod dam/ de bzhin du bai dUr+ya'i ri rab kyi rtse mo lta bar 'dod dam/ de bzhin du dngul gyi 'am/ de bzhin du 'dzam bu'i chu bo'i gser gyi 'am/ de bzhin du shel gyi 'am/ de</text></item>
<item><p>73a5</p><section>mdo sde</section><text>bzhin du me tog dang / 'bras bu 'am/ chu bo dang / 'bab chu dang / lteng ka dang / tshal dang / nye ba'i tshal bya dang me tog nyams dga' ba'i yul sna tshogs lta bar 'dod pa dang / lha mo sna tshogs kyis yongs su</text></item>
<item><p>73a6</p><section>mdo sde</section><text>bskor te 'gro bar 'dod pa'i lha rnams la rlung sgra dang / dri dang / bde ba rnam pa du ma dang ldan pa de dag ldang bar byed do/ /tshal dang nye ba'i tshal dang / dka' thub kyi tshal dang / ri khrod rnam pa sna tshogs su snga ma</text></item>
<item><p>73a7</p><section>mdo sde</section><text>bzhin khyer bar yang byed de/ de ltar rlung 'ong ba dang 'gro ba dag 'dod pa lnga la dga' ba'i lha rnams dang lhan cig dga' bar byed/ rtse bar byed/ yongs su spyod par byed do/ /phrag dog dang 'thab mo dag</text></item>
<item><p>73a8</p><section>mdo sde</section><text>gis skyo ba med pa/ phan tshun grogs su gyur pa/ phan tshun gnod pa med pa rnams yid gcugs shing gnas de dag la yid zhugs pa/ rang gi las kyis bsgyur ba rnams dga' bar byed do/ /lha'i</text></item>
<item><p>73b1</p><section>mdo sde</section><text>'jig rten na lha rang gi las tha ma dang 'bring dang bzang po rnams kyis rgya'i 'bur lta bur las kyi 'bras bu 'byung ba ni/ ji ltar rlung phrag dog dang ser sna dang bral ba'i shugs 'byung la/ shugs zad nas sa la</text></item>
<item><p>73b2</p><section>mdo sde</section><text>'bab pa de ltar ji srid du las kyi rnam pa tha ma dang / 'bring dang / bzang po legs par byas pa'i rnam pa de srid du 'byung ba'i shugs spyad la/ de nas yang legs par byas pa'i las zad nas lha'i 'jig rten</text></item>
<item><p>73b3</p><section>mdo sde</section><text>de nas 'chi bar 'gyur ro/ /sems can rnams ni las kyi skye zhing las la rtog pa yin la/ ji ltar las byas pa de ltar 'gro bar 'gyur te/ sems can rnams kyi skye ba ni rgyu med pa las byung ba ma yin no/ /</text></item>
<item><p>73b4</p><section>mdo sde</section><text>dge slong des las de dag mthong nas 'di ltar tshigs su bcad de smras pa/ ji ltar nyi ma'i rjes su dus 'gyur zhing / /ji ltar dus kyi rjes su zhing rnams skye/ /de ltar las kyi rjes su skye ba 'byung / /rgyu med</text></item>
<item><p>73b5</p><section>mdo sde</section><text>pa las skye ba 'byung mi 'gyur/ /gang gis lus can bcings pa rnams/ /tshe rabs gzhan ni stong dag tu/ /rnam par chags pa mang po'i las/ /rnam gsum lu gu rgyud kyis bcings/ /ji ltar sbrang</text></item>
<item><p>73b6</p><section>mdo sde</section><text>rtsi dug dang zas/ /'dres pa yongs su spong bar byed/ /de ltar lha yi bder gtogs pa/ /mthar ni ltung ba rnam par spongs/ /gang zhig sdug bsngal 'chi ba na/ /bsod nams zad de dman pa ni/ /rang gi</text></item>
<item><p>73b7</p><section>mdo sde</section><text>chung ma rnams kyis spangs/ /de 'dra ba ni dpe med do/ /legs byas zad de dman pa ni/ /sgron ma 'bar ba zad pa ltar/ /lha khyod gang du 'gro 'gyur zhes/ /sdug bsngal chen po rab tu skyed/ /sred pa'i</text></item>
<item><p>73b8</p><section>mdo sde</section><text>dug gis rnam bsregs shing / /mya ngan gyis ni sems nyams te/ lus dang ngag gi spyod dman pa/ /lha ni ltung ba dag gis 'jigs/ /'dod rnams shin tu slu byed de/ /ji lta ji ltar bde myangs pa/ /</text></item>
<item><p>74a1</p><section>mdo sde</section><text>de lta de ltar yongs su gtong / /de dag sdug bsngal rab tu che/ /lha yi yul nas ltung ba na/ /sdug bsngal rab tu skye ba gang / /de yi khyad par sems can dmyal/ /bcu drug char yang mi phod do/ /</text></item>
<item><p>74a2</p><section>mdo sde</section><text>sred pas 'khor ba kun byas pa/ /'bar ba'i phreng ba rnams kyis dkrugs/ /srid pa'i sgrog gis bcings pa yi/ /sems can rnams ni ngan 'gror 'gro/ /lha yi 'jig rten 'chi ba'i mtha'/ /de bzhin</text></item>
<item><p>74a3</p><section>mdo sde</section><text>sa steng 'chi ba'i mtha'/ /'khor ba las ni mi 'byung bas/ /sdug bsngal mthong nas rnam par spongs/ /skye bo bag med dga' ba gang / /de ni thar pa mi 'thob ste/ /bag med dug gis rmongs pa ni/ /de la mya ngan</text></item>
<item><p>74a4</p><section>mdo sde</section><text>'das pa ring / /bag med dgra yi mchog yin pas/ /bag med rnams la chags ma byed/ /shin tu bag med lha rnams ni/ /yang dang yang du dmyal bar ltung / /gnas gsum 'khrul 'khor 'khor ba ltar/ /</text></item>
<item><p>74a5</p><section>mdo sde</section><text>'khrul 'khor las kyis 'khyam par byed/ /de bas sred pa'i chags pa spongs/ /'dod chags bral ba zhi ba'i gnas/ /de ltar dge slong des lha'i 'jig rten gyi mtha' ltung bar mthong nas 'dod pa la 'dod chags</text></item>
<item><p>74a6</p><section>mdo sde</section><text>dang bral lo/ /rlung la spyod pa'i lha de rnams kyi mi rtag pa dang / bde ba de dag la las kyi rgyus bskyed cing mi rtag pa nyid dang 'brel ba yin pa lta zhes rnam par dpyod par byed do/ /lha de rnams kyang ji srid du de'i legs</text></item>
<item><p>74a7</p><section>mdo sde</section><text>par byas pa'i las zad par ma gyur pa de srid du de dga' bar byed do/ /de phyis de nas 'chi bar 'gyur te/ ji ltar dus ji srid du legs par byas pa'i las yod pa dang 'od gsal ba 'byung ba'i dus de srid du lha rnams lha'i</text></item>
<item><p>74a8</p><section>mdo sde</section><text>'jig rten na spyod do/ /de zad nas lhung bar 'gyur la/ /lhung nas kyang yang sems can dmyal ba dang / yi dgas dang / dud 'gro'i nang du skye bar 'gyur ro/ /gal te mi rnams dang skal ba mnyam par mi'i nang du</text></item>
<item><p>74b1</p><section>mdo sde</section><text>skyes na/ de las de dang rgyu 'thun par rlung gis bdas nas/ 'gro ba rgya mtshor spyod cing 'tsho ba'i ded dpon du 'gyur ba mthong ngo // //'phags pa dam pa'i chos dran pa nye bar gzhag pa/ bam po nyer bdun pa/</text></item>
<item><p>74b2</p><section>mdo sde</section><text>de nas yang dge slong las kyi 'bras bu rnam par smin pa shes pa de lha lag na yol go thogs pa rnams kyi gnas la rtog par byed de/ des thos pa las byung ba'i shes pas lha lag na yol go thogs pa rnams kyi gnas me tog</text></item>
<item><p>74b3</p><section>mdo sde</section><text>phreng dga' zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags nas tshul khrims dang ldan par gyur cing lus dang ngag gi</text></item>
<item><p>74b4</p><section>mdo sde</section><text>las kyi mtha' yang dag pa sems pas yongs su bsgoms pa'i sems dang ldan pa gang gis tsha ba'i dus su dge 'dun la chu ril ba gang phul ba 'am/ lam du zhugs pa 'am/ 'brog dgon par zhugs pa dag la yang</text></item>
<item><p>74b5</p><section>mdo sde</section><text>chu ril ba gang byin na/ de lus dang bral nas bde 'gro mtho ris kyi 'jig rten me tog phreng dga' ba'i lha rnams kyi nang du skye bar 'gyur ro/ /der skyes nas kyang de'i lus bde ba dang sgeg pa sna tshogs su ni spyod/ lha</text></item>
<item><p>74b6</p><section>mdo sde</section><text>mo'i sil snyan gyi sgra 'byin cing dgon pa sna tshogs kyi nang du ni zhugs/ bai dUr+ya dang / gser dang / dngul gyi ri rab kyi gshong na rtse ba dag dang lhan cig ni gnas/ ri khrod rnam pa sna tshogs na lha mo dang ni lhan cig</text></item>
<item><p>74b7</p><section>mdo sde</section><text>'khod/ rlung dri zhim pos reg pa'i lus me tog phreng ba thogs pa/ 'bab chu dang / lteng kas brgyan pa'i yul rnams na dga' bar byed cing lha mo mang po'i nang na spyod pa na lo 'bum phrag du ma song ngo / /de ltar</text></item>
<item><p>74b8</p><section>mdo sde</section><text>gnas pa de res 'ga' tshal 'bab chu zhes bya ba na gnas te tshal de na dga' bar byed do/ /tshal de ni bai dUr+ya'i shing ljon pa la gser gyi 'dab ma yod pa dang / gser gyi shing la bai dUr+ya'i 'dab ma yod pa dang / dngul gyi</text></item>
<item><p>75a1</p><section>mdo sde</section><text>shing la gser gyi 'dab ma dag yod de/ tshal de'i nang du zhugs pa de rtag par yid rab tu dga' la/ lus rang gi 'od dang ldan pa yin no/ /de'i legs par byas pa'i las des shing de dag brtol ba las mtho ris</text></item>
<item><p>75a2</p><section>mdo sde</section><text>dang 'thun pa'i skom 'byung ste/ skom de'i khyad par ni mi'i rgun chang dang sbyar ba'i chang dang / sha kha ra'i chang dag 'bras bu pi tsu man da'i ro dang mtshungs te/ skom de ni lha'i ro dang mdog dang stobs dang ldan pa yin no/ /de'i dri</text></item>
<item><p>75a3</p><section>mdo sde</section><text>dpag tshad du yang 'byung ste bya'i tshogs lus gser dang dngul gyi mdog lta bu yid rab tu dga' ba kun gyis skom de 'thungs nas tshal de sgra yid du 'ong ba 'byin cing kun du 'gengs so/ /shing de dag gi sdong po brtol nas skom 'byung ba de</text></item>
<item><p>75a4</p><section>mdo sde</section><text>la bung ba'i tshogs 'ub 'ub 'du ste/ skom kha cig gi mdog ni gser lta bu yin/ kha cig gi mdog ni bai dUr+ya lta bu yin/ kha cig gi mdog ni spug lta bu yin/ kha cig gi mdog ni pad ma rA ga lta bu yin/ kha</text></item>
<item><p>75a5</p><section>mdo sde</section><text>cig gi mdog ni ma rgad lta bu yin te/ skom de dag kun nas byung nas brug pa chu bo ltar 'bab bo/ /skom gyi chu bo de'i ming yang mtha' med 'bab ces bya ste/ chu bo'i rgyar dpag tshad gnyis yod pa'i 'gram gnyi ga nyams</text></item>
<item><p>75a6</p><section>mdo sde</section><text>dga' la/ 'gram gnyi ga lha dang lha mo'i tshogs kyis yongs su bskor cing glu len la gser gyi pad mas khebs pa 'bab bo/ /de nas lha mo'i tshogs kyis 'thungs pa dang yid rab tu dga' ste/ rgod par byed/ rtse</text></item>
<item><p>75a7</p><section>mdo sde</section><text>bar byed/ phan tshun gser gyi pad ma'i sdong bu bai dUr+ya rnams kyis sgeg par byed/ rtse bar byed/ rgod par byed do/ /shing rta sna tshogs la zhon pa rnams rgyug par byed cing dgod par byed la/ lha'i chu yan</text></item>
<item><p>75a8</p><section>mdo sde</section><text>lag brgyad dang ldan pas phan tshun 'thor bar byed do/ /lha de rnams kyi pad ma'i rdzing yod pa de ni kun nas bsten pa zhes bya la gzhan dang mi 'dra ba dpe med pa yin te/ legs par byas pa'i las</text></item>
<item><p>75b1</p><section>mdo sde</section><text>kyis bsgyur ba'i lha de rnams ji srid du de'i 'dod pa sdug pa yid du 'ong ba'i las zad par ma gyur pa de srid du gnas so/ /de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar</text></item>
<item><p>75b2</p><section>mdo sde</section><text>'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par bkres pa dang skom pa yong ye med</text></item>
<item><p>75b3</p><section>mdo sde</section><text>cing 'byor pa dang ldan pa'i yul du skye la/ nor dang shin du ldan pa dang skye bo thams cad dga' bar 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha lag na yol go thogs pa</text></item>
<item><p>75b4</p><section>mdo sde</section><text>rnams kyi gnas la rtog par byed de/ des thos pa las byung ba'i shes pas brtags na lha lag na yol go thogs pa rnams kyi gnas kun du lta ba zhes bya ba ji ltar 'dug pa mthong ngo / /der sems can dag las gang</text></item>
<item><p>75b5</p><section>mdo sde</section><text>gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan par gyur cing legs par byas pa'i las kyi mtha' spyad par gyur pa/ sems pas yongs su bsgoms</text></item>
<item><p>75b6</p><section>mdo sde</section><text>pa'i snying gis brlan pa/ skyo ba med cing shin du dga' ba'i sems pa gang bdag la phan pa med kyang / tshul khrims 'chal ba'i nad pa'i rim gro byed na de lus dang bral nas bde 'gro mtho ris kyi 'jig rten kun du lta ba'i</text></item>
<item><p>75b7</p><section>mdo sde</section><text>lha rnams kyi nang du skye bar 'gyur ro/ /der skyes nas kyang lha'i phreng ba dang / gos gyon pa rab tu dga' ba de lha'i 'dod pa'i yon tan lnga 'byor pa'i bde ba dang ni ldan/ yid rtag tu dga' ba lha'i 'dod pa'i yon tan</text></item>
<item><p>75b8</p><section>mdo sde</section><text>lnga rnams dang ldan pa dag bskyed mos tshal nas bskyed mos tshal du ni rgyu/ dga' dgur gnas pa grogs sdug gu lha mo'i tshogs du mas bskor cing yongs su spyod par ni byed/ nyi ma'i 'od ltar ni gsal/ dge ba ni</text></item>
<item><p>76a1</p><section>mdo sde</section><text>rgya cher 'phel/ lha'i tshogs thams cad kyis ni mchod/ ri rab rin po che du ma'i 'od kyis gsal bar byas shing rab tu 'bar ba dag la ni gnas/ gos tshon can rnam pa sna tshogs ni bgos/</text></item>
<item><p>76a2</p><section>mdo sde</section><text>mtho ris dang 'thun pa'i rin po che du ma dag gi rgyan gdags par bya ba ni btags/ tshal na rnam par rgyu ba'i lhas bsams pa'i tshal dkrigs pa sna tshogs dag na ni gnas/ pad ma'i rdzing dang / lteng ka dang /</text></item>
<item><p>76a3</p><section>mdo sde</section><text>chu'i dngo dang / 'bab chu dang / chu bo dang / 'bab chu'i rgyun dang / stegs sna tshogs dag la rnam par rgyu ba na/ rang gi las rnams las kyi bya ba byed do/ /de ltar de yongs su rgyu ba na/ phyogs gzhan</text></item>
<item><p>76a4</p><section>mdo sde</section><text>zhig na tshal dril bu g.yer ka'i dra bas gtibs shing gser gyi lan kan bres pa zhig des mthong ste/ bya rnam pa sna tshogs gnas pa/ bya'i tshogs skad snyan cing 'jebs pa 'byin pa rnams kyis ni kun du gang / rlung</text></item>
<item><p>76a5</p><section>mdo sde</section><text>gis phog nas rab tu g.yos pa'i dril bu g.yer ka'i sgra ni drag tu 'khrol/ nyi ma 'bum snyed kyi 'od dang ni ldan/ ri rab las byung ba gser gyi ri bdun la 'di lta ste/ shin du mtho dang / rab sbyor dang /</text></item>
<item><p>76a6</p><section>mdo sde</section><text>char dga' ba dang / klus brtol dang / rab chags gsal dang / rin chen char 'bebs dang / rgyu skar phreng gis yongs su bskor ba/ dril bu g.yer ka'i dra bas gtibs pa'i tshal der 'jug</text></item>
<item><p>76a7</p><section>mdo sde</section><text>par byed do/ /rnam pa de lta bu'i tshal lha'i phreng ba la sogs pas rnam par brgyan pa de na/ lha mo tshal gyi gsab gseb na rgyu zhing rtse ba gang yin pa de dag 'od zer 'bum snyed 'byung ba ltar tshal de ni</text></item>
<item><p>76a8</p><section>mdo sde</section><text>snang ngo / /shing ljon pa'i bar bar na 'khod pa'i lha de dag gis de rnams mthong nas/ de nas yang 'dod pa'i yon tan lnga la blo rnam par chags pa dag blta ba'i phyir de'i drung du 'dong zhing shin du rgyug par</text></item>
<item><p>76b1</p><section>mdo sde</section><text>byed de/ gser gyi pad ma rnams kyis de dag dang rtse bar byed/ yongs su spyod par byed/ rgod par byed/ sgeg par byed la/ rol mo'i sgra rnams kyis kyang shin du dga' bar byed do/ /de ltar 'dod pa la</text></item>
<item><p>76b2</p><section>mdo sde</section><text>blo rnam par chags pa de mig lha'i gzugs yid du 'ong ba rnams kyis chog mi shes so/ /rna ba sgra snyan pa gsal ba yid du 'ong ba rnams kyis chog mi shes so/ /sna dri zhim pa bsung che ba yid du 'ong ba rnams kyis chog mi shes</text></item>
<item><p>76b3</p><section>mdo sde</section><text>so/ /lce ro zhim pa bro ba yid du 'ong ba rnams kyis chog mi shes so/ /lpags pa reg bya bde ba 'jam pa yang ba yid du 'ong ba rnams kyis chog mi shes te/ sred pa drug gi mes yongs su bskor ba de kun nas sreg par</text></item>
<item><p>76b4</p><section>mdo sde</section><text>byed do/ /de ltar chog mi shes pa de dge slong des mngon par mthong nas 'di ltar tshigs su bcad de smras pa/ lha yi 'jig rten kun nas su/ /sred pa'i me yis yongs su bskor/ /rmongs pa 'dod pa'i dbang</text></item>
<item><p>76b5</p><section>mdo sde</section><text>song ba/ /chags pa dbang med sred par byed/ /ji lta ji ltar shing rnyed na/ /de lta da ltar sreg pa 'phel/ /ji lta ji ltar bde thob na/ /de lta de ltar sred me 'phel/ /shing mes sreg pa'i nyes pa</text></item>
<item><p>76b6</p><section>mdo sde</section><text>rnams/ /mi yis yongs su spung nus kyi/ /'jig rten sred mes sreg pa ni/ /yongs su spang bar mi nus so/ /chu bo chen po rgal 'dod la/ /chu srin gyis ni 'jigs pa gang / /de dag bde ba'i mthar</text></item>
<item><p>76b7</p><section>mdo sde</section><text>phyin na/ /sred pas de la gnod mi 'gyur/ /sred pa'i zhags las rnam grol zhing / /'dod chags zhe sdang spong ba po/ /nyes sdig las ni grol ba gang / /mkhas pa de ni mya ngan bral/ /gang zhig tshul</text></item>
<item><p>76b8</p><section>mdo sde</section><text>khrims srung ba nyid/ /mtho ris de la yid zhugs na/ /de dag tshul khrims sdig dang bcas/ /zas dang dug ni 'dres pa bzhin/ /bskal pa bye ba stong rnams su/ /sred pas bslus pa'i mi rnams ni/ /</text></item>
<item><p>77a1</p><section>mdo sde</section><text>shin du rmongs pa de mi stong / /yid ni gti mug dbang du song / /skom gyis gdungs pa'i khur tsa ba/ /lan tshwa'i chu ni 'thungs pa ltar/ /sred pas bslus pa'i sems can rnams/ /sred</text></item>
<item><p>77a2</p><section>mdo sde</section><text>pa nyid kyi rjes su 'brang / /skye bo skad cig tshim byed la/ /skad cig gis ni skom byed pa/ /skyes bu tha ma sred pa yis/ /gdungs pa lam gol tshol ba bzhin/ /de bas sred pa bsten myi bya/ /sred pa</text></item>
<item><p>77a3</p><section>mdo sde</section><text>de ni bsten par dka'/ /sred pa'i dbang du song ba'i mi/ /'khor ba las ni 'grol mi 'gyur/ /gang zhig bde ba bla na med/ /bsam gtan bskyed mos tshal la dga'/ /mya ngan 'das pa'i grong ston pa/ /de</text></item>
<item><p>77a4</p><section>mdo sde</section><text>dag bde ba de bzhin 'gyur/ /bde ba bla na med pa rnams/ /lha yul spyod pa'i skye bo dag /sred pa'i zhags pas drangs nas su/ /yang dang yang du dmyal bar ltung / /'chi mtha' dang por dge ba smin/ /yang dag</text></item>
<item><p>77a5</p><section>mdo sde</section><text>lam ni ston mdzad pas/ /sred la rtag tu sten byed pa/ /'di yis sdug bsngal tsha zhes gsungs/ /de ltar dge slong des lha'i 'jig rten 'dod pa'i dba' rlabs kyis bdas shing 'chi ba'i sdug bsngal mngon</text></item>
<item><p>77a6</p><section>mdo sde</section><text>par mthong nas 'khor ba la yid byung ngo / /de ltar lha'i de ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du gnas kun du lta ba dag la dga' bar byed do/ /de phyis</text></item>
<item><p>77a7</p><section>mdo sde</section><text>lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/ mi rnams dang</text></item>
<item><p>77a8</p><section>mdo sde</section><text>skal ba mnyam par mi'i nang du skyes na/ las de dang rgyu 'thun par bu dang / chung ma dang / bran pho dang / bran mo dang / las byed pa dang / zho shas 'tsho ba dang / rtag tu ldan zhing shin du 'byor bar 'gyur</text></item>
<item><p>77b1</p><section>mdo sde</section><text>ba mthong ngo / /de nas yang dge slong las kyi 'bras bu rnam par smin pa shes pa des/ lha lag na yol go thogs pa rnams kyi gnas la rtog par byed de/ des thos pa las byung ba'i shes pas brtags na/ lha lag na</text></item>
<item><p>77b2</p><section>mdo sde</section><text>yol go thogs pa rnams kyi gnas rtag tu dga' ba zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul</text></item>
<item><p>77b3</p><section>mdo sde</section><text>khrims dang ldan par gyur cing sems pa gsal ba'i snying dang ldan pa gang gis rgyal pos gsad par bya ba btson ra'i nang du bcug pa las nor rdzas thams cad phul nas/ de thar bar byas sam/ de bzhin du rgyal</text></item>
<item><p>77b4</p><section>mdo sde</section><text>po'i bu'am/ de dang 'thun pa dag la phul nas de thar bar byas la/ de las nor rdzas sna 'ga' yang len par mi byed de/ snying rjes brlan pa'i snying gis sems can rnams la phan pa kho na byed cing legs par</text></item>
<item><p>77b5</p><section>mdo sde</section><text>byas na/ de lus dang bral nas bde 'gro mtho ris kyi 'jig rten rtag tu dga' ba'i lha rnams kyi nang du skye bar 'gyur ro/ /der skyes nas kyang lha de rnams ngo bo nyid kyis yid rab tu dga' ba yin la/ de dag pas kyang</text></item>
<item><p>77b6</p><section>mdo sde</section><text>de brgya 'gyur du yid rab tu dga' bar 'gyur te/ las de dang rgyu 'thun par 'bras bu 'brel pas rgyu dang 'thun par 'bras bu 'byung ngo / /lha'i 'jig rten der skyes pa de lha mo'i tshogs mang pos ni yongs su bskor/</text></item>
<item><p>77b7</p><section>mdo sde</section><text>glu dbyangs dang / bro gar dang / bzhad gad dang / rtsed mo dang / dga' dgur spyod pa'i lha mo rnams kyis ni mtha' 'khor te/ nye bar spyod cing ri rab dang / ri dang / ri phug dang / ri khrod rnams su ni rgyu/</text></item>
<item><p>77b8</p><section>mdo sde</section><text>de bai dUr+ya'i rdo leb bzang po reg na shin du bde ba rnams kyi steng na rang dgar ni spyod/ chu bo dang / 'bab chu dang / lteng ka dang / tshal dang / nye ba'i tshal rnams su shin du bde ba dang ldan pa dag dga' bar byed/</text></item>
<item><p>78a1</p><section>mdo sde</section><text>bde ba de'i khyad par ni 'khor los sgyur ba'i bde bas 'bum gyi char yang mi phod do/ /de ci'i phyir zhe na/ ris 'thun pa de dang / sha dang / rus pa dang / chu ser dang bral ba de'i phyir bde'o/ /</text></item>
<item><p>78a2</p><section>mdo sde</section><text>lha'i rin po che'i phreng ba dang / gos du ma gyon pa me tog brgyus pa dang / bgo ba sna tshogs kyis lus brgyan pa de/ ri rab kyi drung dag na rgyu bar byed de/ gal te gser gyi ri zom la 'dzegs na gser de'i</text></item>
<item><p>78a3</p><section>mdo sde</section><text>mthus de gser lta bur 'gyur ro/ /gal te bai dUr+ya'i zom la 'dzegs na bai dUr+ya'i mthus bai dUr+ya'i mdog lta bur 'gyur te/ bdag nyid mtsho'i nang du zhugs pa ltar gyur kyang 'dam rdzab kyis gos pa lta bur ni mi</text></item>
<item><p>78a4</p><section>mdo sde</section><text>'gyur ro/ /gal te shel gyi ri zom la 'dzegs na shel gyi 'od des de zla ba gnyis pa lta bur 'gyur ro/ /gal te dngul gyi ri zom la 'dzegs na dngul de'i mthus de'i yan lag dang nying lag thams cad kha ba dang me</text></item>
<item><p>78a5</p><section>mdo sde</section><text>tog ku mu da ltar 'gyur te/ de ltar lha mo'i tshogs kyis yongs su bskor ba de/ sil snyan yan lag lnga dang ldan pa'i tshal dang / nye ba'i tshal rnams su dga' bar byed/ yongs su spyod par byed cing / lha'i</text></item>
<item><p>78a6</p><section>mdo sde</section><text>bde ba dpe med pa myong bar byed do/ /de ltar de rnam par spyod pa na shing ljon pa du mas mdzes par byas pa/ lha'i nyams dga' bar byed pa'i tshal zhes bya ba zhig rgyang ring po nas mthong ba dang / der lha de dag 'dzam bu'i</text></item>
<item><p>78a7</p><section>mdo sde</section><text>chu bo'i gser gyi shing rta la zhon nas 'gro bar byed do/ /tshal de yang bya rnam pa sna tshogs sgra 'byin cing tshal gyi lcug ma gzhon nu 'phyang ba dag tu shing rtas phyin pa dang / bya lha'i skad du rtse ba zhes bya ba lha rnams dang smra ba</text></item>
<item><p>78a8</p><section>mdo sde</section><text>'thun pa dag lha de'i dge ba'i las kyi mthus bskul ba dang / 'di ltar tshigs su bcad de smras pa/ dga' bar byed pa'i las rnams dag /skyes bu gang zhig 'dir byed pa/ /de yi las kyi rnam smin ni/ /</text></item>
<item><p>78b1</p><section>mdo sde</section><text>legs par yongs su smin par 'gyur/ /bde ba thob pa'i lha de dag /bag med pa la ma bsten na/ /de ni bde las bde thob cing / /mya ngan 'das pa'i rjes su 'gro/ /bde ba'i mtha' de zad 'gyur zhing / /'di la</text></item>
<item><p>78b2</p><section>mdo sde</section><text>rtag dang ther zug med/ /de thob gzhal med khang rnams la/ /skyes bu mchog rnams chags ma byed/ /bde mtha' rtag tu lhung 'gyur zhing / /bde la rtag pa nyid med de/ /rgyu de thams cad rig nas su/ /yid la</text></item>
<item><p>78b3</p><section>mdo sde</section><text>nges par legs par byos/ /bsags pa thams cad tha mar zad/ /mtho ba'i mtha' ni tha mar rnyil/ /'du ba'i mtha' ni tha mar 'bral/ /'tsho ba'i mtha' ni tha mar 'chi/ /skyes pa rtag tu 'chi 'gyur zhing / /de la</text></item>
<item><p>78b4</p><section>mdo sde</section><text>rtag pa nyid med de/ /khams gsum dag tu sngon byung zhe 'am/ /phyi nas 'byung ba nyid med do/ /ji ltar nyi ma 'char ba dang / /nub par 'gyur ba rab tu mngon/ /de ltar skyes pa thams cad kyi/ /tha mar 'chi ba</text></item>
<item><p>78b5</p><section>mdo sde</section><text>gnas pa yin/ /chos rnams kyi ni ngo bo nyid/ /skye dang 'jig pa 'di shes nas/ /bag med yid la ma byed cig /bag med dug gi mchog yin no/ /bag yod 'chi med gnas yin la/ /bag med 'chi ba'i gnas</text></item>
<item><p>78b6</p><section>mdo sde</section><text>yin no/ /bag yod 'chi bar mi 'gyur la/ /bag med rnams ni rtag tu 'chi/ /ji ltar dug dang ji ltar me/ /srog chags bag med de bzhin te/ /bag med myos pa'i sems can rnams/ /sdug las sdug bsngal</text></item>
<item><p>78b7</p><section>mdo sde</section><text>de 'gro'o/ /rtag tu bag yod mi rnams ni/ /'jig rten kun gyis phyag byas shing / /gang na bag med mi gnas pa/ /zhi ba mchog tu 'gro bar byed/ /de kun mtha' ni zad 'gyur te/ /rmongs pa gang zhig mi</text></item>
<item><p>78b8</p><section>mdo sde</section><text>rig pa/ /de ni phyi nas 'chi 'gyur te/ /ma byas don med gdung bar byed/ /rtag tu bdag nyid dga' 'dod na/ /'chi ba'i bar du dge ba byos/ /chos spyod bde ba yin no zhes/ /mkhas pa rnams kyis gdams pa</text></item>
<item><p>79a1</p><section>mdo sde</section><text>yin/ /rgyu yi de nyid rnam ston pa/ /sangs rgyas rnams kyis 'khor ba kun/ /rtag tu mi rtag mi brtan la/ /'gyur zhing tsha bar rtag tu gsungs/ /de nas lha des bya de rnams kyi tshig thos nas/ yang</text></item>
<item><p>79a2</p><section>mdo sde</section><text>dag par bsams te yid la yang dga' ba bskyed pa dang / /sngon gyi tshe'i 'bras bu dran nas yud tsam zhig bag med pa la ma zhugs so/ /mos pa'i srab skyogs kyis yid de 'dzin par byed de/ gzugs dang / sgra dang /</text></item>
<item><p>79a3</p><section>mdo sde</section><text>dri dang / ro dang / reg bya yid du 'ong ba rnams la bag med pa ma skyes so/ /de nas yang yid mi brtan pa de lha'i bde ba'i dbang du gyur te/ ji srid du 'dod pa sdug pa yid du 'ong ba de ma zad kyi bar du/ de yul sdug pa de</text></item>
<item><p>79a4</p><section>mdo sde</section><text>rnams la spyod par byed de/ de phyis lha yul de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/</text></item>
<item><p>79a5</p><section>mdo sde</section><text>mi rnams dang skal ba mnyam par mi'i nang du skyes na/ de las de dang rgyu mthun par nams kyang bcings par mi 'gyur zhing / rtag tu bde ba dang ldan la nyam nga ba rnams las thar par 'gyur ba mthong ngo / /de nas yang dge</text></item>
<item><p>79a6</p><section>mdo sde</section><text>slong las kyi 'bras bu rnam par smin pa shes pa de/ lha lag na yol go thogs pa rnams kyi gnas la rtog par byed de/ des thos pa las byung ba'i shes pas brtags na/ lha lag na yol go thogs pa rnams kyi</text></item>
<item><p>79a7</p><section>mdo sde</section><text>gnas dri la chags pa zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ skyes bu tshul khrims dang ldan pa</text></item>
<item><p>79a8</p><section>mdo sde</section><text>sems pas yongs su bsgoms pa'i snying dang yid shin du dang ba/ sems rnyog pa med par gyur pa/ gzhan la gnod pa med pa gang gis sangs rgyas sam/ chos sam dge 'dun la zhing chen por shes nas/ gos</text></item>
<item><p>79b1</p><section>mdo sde</section><text>shin du dri zhim pa rnams kyis mchod pa byas la legs par byas so snyam du yang sems na/ de lus dang bral nas bde 'gro mtho ris kyi 'jig rten dri la chags pa'i lha rnams kyi nang du skye bar 'gyur ro/ /der skyes nas kyang</text></item>
<item><p>79b2</p><section>mdo sde</section><text>shin du bde ba dang / rang gi 'od dang ldan pa dang / sil snyan yan lag lnga dang ldan pas yid rab tu dga' zhing dga' dgur spyod pa de dus ring mo zhig 'das so/ /dus ring po 'das pa de yang yul gyi bde ba des lha de dag gis</text></item>
<item><p>79b3</p><section>mdo sde</section><text>mi rig ste/ gang bdag gi dus 'di 'das so zhes dbang po dang bde ba mi brtan pa thog ma med pa'i dus nas zhugs pa'i yul rnams la chog mi shes pa rnams kyis mi rig go/ /de ltar snying la chags pa'i me tog gi phreng ba dang /</text></item>
<item><p>79b4</p><section>mdo sde</section><text>phye ma dang / byug pas lus bskus pa de/ tshal gyi bar bar dag na rgyu bar byed la/ shing ljon pa mang po'i 'od kyis brgyan pa/ chu bo dang / stegs dang / tshal dang / skyed mos tshal dag gis brgyan pa'i</text></item>
<item><p>79b5</p><section>mdo sde</section><text>yul nyams dga' ba'i tshal rnams la rten par byed pa/ 'dod pa mang po la snying chags pa dag yul gyi bde ba des lha'i 'jig rten gyi mtha' 'di ltung bar khong du mi chud do/ /de ltar yul gyi sred pas yongs su bslus</text></item>
<item><p>79b6</p><section>mdo sde</section><text>pa de/ ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du lha'i 'jig rten de dag na dga' bar byed/ yongs su spyod par byed do/ /de phyis lha'i 'jig rten de nas</text></item>
<item><p>79b7</p><section>mdo sde</section><text>'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/ mi rnams dang skal ba mnyam par mi'i</text></item>
<item><p>79b8</p><section>mdo sde</section><text>nang du skyes na/ de las de dang rgyu 'thun par yul rtag tu bsil bar skye bar 'gyur te/ yul gnod pa med pa dang / mtshon cha dang / dgon pa dang / lo nyes 'byung ba dang bral ba'i yul rnams su skye</text></item>
<item><p>80a1</p><section>mdo sde</section><text>la/ skye bo kun gyis mchod par 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha lag na yol go thogs pa rnams kyi gnas la rtog par byed de/ des thos</text></item>
<item><p>80a2</p><section>mdo sde</section><text>pa las byung ba'i shes pas lha'i mig gis lha lag na yol go thogs pa rnams kyi gnas spyi gtsug thar ces bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos</text></item>
<item><p>80a3</p><section>mdo sde</section><text>pa las byung ba'i shes pas brtags na/ rgyal po la gnod pa byed pa'i mi spyi gtsug nas bzung ste spyangs pa dang / sdug bsngal ba las gang gis de thar bar byas na/ de lus dang bral nas bde 'gro mtho ris kyi</text></item>
<item><p>80a4</p><section>mdo sde</section><text>'jig rten spyi gtsug thar zhes bya ba'i lha rnams kyi nang du skye bar 'gyur ro/ /rgyal chen bzhi'i gnas gsum gyi nang na de'i nyams dga' ba/ shin du yid du 'ong ba/ 'dod pa la rten pa/ de'i ngo bo 'dod pa/ 'dod</text></item>
<item><p>80a5</p><section>mdo sde</section><text>pa nye bar mchod pa/ 'dod pa rgyun chad pa med pa gang yin pa bsdus pa de dag thams cad 'byung la/ bde ba'i gnas de na bde ba des mngon par 'dod pa/ ji srid du 'dod pa sdug pa yid du 'ong ba byas shing</text></item>
<item><p>80a6</p><section>mdo sde</section><text>bsags pa'i las de zad par ma gyur pa de srid du de na lha mo'i tshogs kyis yongs su bskor ba de sil snyan yan lag lnga dang ldan zhing yul gyi bde ba dang / nyams bde ba des dga' bar byed do/ /de phyis lha'i 'jig</text></item>
<item><p>80a7</p><section>mdo sde</section><text>rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/ mi rnams dang skal ba</text></item>
<item><p>80a8</p><section>mdo sde</section><text>mnyam par mi'i nang du skyes na/ de las de dang rgyu 'thun par mya ngan dang / 'jigs pa dang / gnod pa dang bral bar 'gyur la/ skyon med pa dang / gzugs bzang ba dang / skye bo thams cad dga' ba dang / shin du</text></item>
<item><p>80b1</p><section>mdo sde</section><text>'byor pa dang ldan pa dang / dus dang 'thun pa'i gzugs bzang ba dang / tshe'i bar chad med par 'chi bar 'gyur ba mthong ngo / /de nas yang dge slong de gnas bcu mthar chags su rtog par byed de/ lha lag na yol</text></item>
<item><p>80b2</p><section>mdo sde</section><text>go thogs pa rnams kyi gnas de tsam du zad dam zhes rtog par byed do/ /des gnas bcu las gnas gzhan bcu gcig pa med de/ lha lag na yol go thogs pa rnams kyi gnas bcu ni de dag nyid yin par mthong ngo / /</text></item>
<item><p>80b3</p><section>mdo sde</section><text>des lha lag na yol go thogs pa rnams kyi gnas bcu ma lus par brtags nas/ rgyal chen bzhi'i nang na che ba gnas gsum pa rtag tu myos gnas shes bya ba thams cad la rtog par byed de/ lha rtag tu myos</text></item>
<item><p>80b4</p><section>mdo sde</section><text>gnas de dag gi gnas ji tsam zhig yod zhig gu snyam nas/ des thos pa las byung ba'i shes pas brtags na/ rtag tu myos gnas de dag gi gnas kyang bcu yod de/ 'di lta ste/ lhag par dga' ba dang / ud</text></item>
<item><p>80b5</p><section>mdo sde</section><text>pa la'i mdog dang / pad ma dkar spyod dang / grong khyer dmar gnas dang / sna tshogs dang / mtho bar gnas dang / rgun chang myos gnas dang / yul la 'dod pa dang / chu bsil gnas dang / brtan dga' ste/ lha</text></item>
<item><p>80b6</p><section>mdo sde</section><text>rtag tu myos gnas rnams kyi gnas ni bcu po 'di dag yin no/ /sa gzhan gang zhig tu las gang gis gang du skye bar 'gyur snyam nas/ des thos pa las byung ba'i shes pas brtags na/ sems shin du dang zhing rnying la</text></item>
<item><p>80b7</p><section>mdo sde</section><text>rnyog pa med pa dang / sems bzang po yang dag pa'i lta ba dang ldan pa gang gis shing ljon pa chen po gang la yi dgas dang / gnod sbyin dang / srin po dag gnas pa'i shing ljon pa de gcod pa na yongs su skyob par byed</text></item>
<item><p>80b8</p><section>mdo sde</section><text>la/ yi dgas dang / gnod sbyin dang / srin po de dag gnas dang bral bas 'tshe bar mi byed/ de'i mthus bde bar gnas na de lus dang bral nas bde 'gro mtho ris kyi gnas lhag par dga' ba'i lha rnams kyi nang du</text></item>
<item><p>81a1</p><section>mdo sde</section><text>skye bar 'gyur ro/ /der skyes nas kyang de gnas gzhan de na chu bsil ba zhes bya ba'i rdzing bu yangs pa gser gyi mdog dang ldan pa/ bya ngang pa dang / ka ran da ba dang / ngur pa lus gser gyi kha dog can sgra 'byin</text></item>
<item><p>81a2</p><section>mdo sde</section><text>pa rnams kyis mdzes par byas pa/ rin po che sna bdun gyi pad ma rab tu mang po rnams kyis mdzes par byas pa yin no/ /pad ma'i rdzing chu bsil ba de dag na yang kun nas gser gyi tshal zhes bya ba yod de/ pad ma'i</text></item>
<item><p>81a3</p><section>mdo sde</section><text>rdzing de gser dang dngul gyi shing ljon pa rnams kyis kun nas dkrigs shing bskor nas skye'o/ /shing de rnams kyang pad ma'i rdzing gi chu de'i nang na de rnams kyi grib ma 'bab pa'i gzugs du ma gzugs brnyan lta bur snang la/</text></item>
<item><p>81a4</p><section>mdo sde</section><text>pad ma'i rdzing de yang chu'i nang du shing ljon pa'i grib ma de rnams kyi gzugs brnyan lta bur snang ngo / /de yang pad ma dang / me tog ud pa la dang / ku mu das mdzes par byas pa dag ni/ ji ltar brgya byin yang der rtse ba'i blo</text></item>
<item><p>81a5</p><section>mdo sde</section><text>skye ba de ltar mdzes pa yin no/ /gang gi tshe lha dang lha ma yin g.yul 'gyed par 'babs pa na nyi ma shar ba'i mdog lta bu'i pad ma 'bum phrag du mas mdzes par byas pa de rnams mthong ste/ brtags nas lha rnams la smras pa/</text></item>
<item><p>81a6</p><section>mdo sde</section><text>kye ma 'di ltar chu bsil ba'i rdzing bu skyon med pa 'di nyid shin du nyams dga' ba yin no/ /de nas yon tan de lta bu dang ldan pa'i rdzing bu de rnams su yid rtag tu dga' zhing rdzing bu'i 'gram du yid rab tu mgu ba'i lha dang / lha mo'i</text></item>
<item><p>81a7</p><section>mdo sde</section><text>tshogs dang bcas pas sil snyan yan lag lnga dang ldan zhing bde ba dpe med pa dang ldan pa ci dga' dgur byed pa'i lha mo'i tshogs kyis yongs su bskor ba/ shin du bde ba dang ldan pa/ kha zas dang / gnas dang / rang</text></item>
<item><p>81a8</p><section>mdo sde</section><text>dgar za zhing 'khod pa rnams dga' bar byed/ yongs su spyod par byed do/ /de nas yang byung nas gal te gnas gzhan du 'gro bar 'dod na/ lus dang sems gdung ba rnams dang bral ba/ sems shin du dga' ba bde ba</text></item>
<item><p>81b1</p><section>mdo sde</section><text>shin du rgya che zhing 'dod pa dang ldan pa rnams lha dang lha mo'i tshogs dgod cing glu dbyangs len la/ bro gar byed pa dang ldan pa rnams kyis yongs su bskor cing rtag tu rtse ba na/ lha'i lus dang yid la bde ba gang dang gang</text></item>
<item><p>81b2</p><section>mdo sde</section><text>dag 'dod pa de dang de dag nyon mongs pa med cing shin du rgyas pa dang / tshegs chung ngus 'byung bar 'gyur ro/ /dbang po lnga yul lnga dag la spyod pa yang bde ba la gnas pa des tshim mi myong bar 'gyur ro/ /de ci'i phyir zhe na/</text></item>
<item><p>81b3</p><section>mdo sde</section><text>sred pa me ltar yul dag la spyod pa de yul gang gis kyang tshim par mi 'gyur ro/ /de ltar ri dang bskyed mos tshal dang / chu bo dang / gzhal med khang dang / lteng ka dang / chu dong rnam pa sna tshogs dang / rin po che</text></item>
<item><p>81b4</p><section>mdo sde</section><text>sna tshogs dang / rin po che sna bdun gyis mdzes par byas pa/ bya rnam pa sna tshogs sgra snyan pa 'byin cing 'don pa rnams su lha de grogs dang lhan cig bde ba du ma la gnas shing bai dUr+ya'i tshal gyi grib mas mdzes par byas</text></item>
<item><p>81b5</p><section>mdo sde</section><text>pa dag na bya rnam pa sna tshogs sgra 'byin cing 'don pa'i tshal dang nye ba'i tshal rnams na dga' bar byed/ rtse bar byed/ mgu bar byed/ dga' dgur spyod par byed do/ /bai dUr+ya dang / gser dang / dngul dang / byi ru'i ri</text></item>
<item><p>81b6</p><section>mdo sde</section><text>rab kyi zom la rang dgar 'khod pa/ kha cig ni nyi ma ltar gzi che/ kha cig ni zla ba ltar mdangs gsal/ kha cig ni gzugs dpe med pa dang ldan te/ ji ltar legs par byas pa'i las de rnams kyis lus mngon</text></item>
<item><p>81b7</p><section>mdo sde</section><text>par bsgrubs pa de ltar lha yul du yang rnam par mdzes pa yin no/ /rgyu rkyen dang 'thun par spyod pa de ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du lha'i 'jig</text></item>
<item><p>81b8</p><section>mdo sde</section><text>rten de na sil snyan yan lag lnga dang ldan pas dga' bar byed/ rtse bar byed/ dga' dgur spyod par byed do/ /de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar</text></item>
<item><p>82a1</p><section>mdo sde</section><text>'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par shin du</text></item>
<item><p>82a2</p><section>mdo sde</section><text>nyams dga' ba'i yul lo legs shing bde bar skye la/ shin du 'byor pa dang ldan zhing / mchog tu bde bar 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha</text></item>
<item><p>82a3</p><section>mdo sde</section><text>rtag tu myos gnas kyi gnas la rtog par byed de/ des thos pa las byung ba'i shes pas/ lha rtag tu myos gnas rnams kyi gnas ud pa la mdog ces bya ba ji ltar gnas pa mthong ngo / /der sems can dag las</text></item>
<item><p>82a4</p><section>mdo sde</section><text>gang gis skye bar 'gyur snyam nas/ des thos pa las byung ba'i shes pas brtags na/ chos dang ldan zhing chos kyi rjes su 'jug pa/ tshul khrims dang ldan pa gang gis 'di ltar me tog ud pa la bskyed pa 'dis</text></item>
<item><p>82a5</p><section>mdo sde</section><text>sangs rgyas dang / chos dang dge 'dun rnams kyi longs spyod bya'o snyam du bsams nas bskyed la/ de yang 'bul bar byed cing de sems la dga' bar yang 'dzin na/ de lus dang bral nas bde 'gro mtho ris kyi 'jig</text></item>
<item><p>82a6</p><section>mdo sde</section><text>rten ud pa la mdog gi lha rnams kyi nang du skye bar 'gyur ro/ /der skyes nas kyang lha yul du rtse ba'i skye bo dang / dga' dgur spyad pa de dag yang rtse ba dang / dga' ba dang / steg pa dang / 'jo ba dang / rol mo'i</text></item>
<item><p>82a7</p><section>mdo sde</section><text>sgra dang / glu dbyangs dang / bro gar byed pa dang ni ldan/ bde ba du ma la ni gnas/ tshal nas tshal dang / bai dUr+ya'i tshal gyi grib ma mdzes pa dang / gser btso ma dang / byi ru lta bu'i sa gzhi bde ba mtho</text></item>
<item><p>82a8</p><section>mdo sde</section><text>dman ran pa rnams su ni rgyu/ lha mo'i tshogs du mas ni yongs su bskor/ kha zas zhim po ni za/ de dag kun kyang 'dod pa thams cad bsam pa tsam gyis ni 'grub/ ngo bo nyid du ma la ni gnas/ bde ba las</text></item>
<item><p>82b1</p><section>mdo sde</section><text>mchog tu bde ba ni thob/ dbang po lnga yul lnga la chags shing dga' ba ni nyin gcig bzhin nyams dga' bar byed/ ud pa la sngon po dang / bai dUr+ya'i mdog lta bu'i lus ni ud pa la'i tshal nas ud pa la'i tshal du</text></item>
<item><p>82b2</p><section>mdo sde</section><text>rgyu/ ud pa la'i dri gang yin pa de dpag tshad brgyar ni ldang / ud pa la'i dri zhim po des lha'i me tog gi dri zhim po gzhan thams cad zil gyis mnan nas rgyal po bzhin du ni mdzes/ rgyu dang 'thun par 'bras bu 'byung bar yang dag par</text></item>
<item><p>82b3</p><section>mdo sde</section><text>rdzogs pa'i sangs rgyas rnams kyis gsungs te/ de mtho ris su phyin nas kyang me tog ud pa la de rnams las dga' ba rnam pa mang po du ma 'thob bo/ /de nas de ltar spyod cing bde ba la gnas pa'i dbang po drug nges par 'byung ba la</text></item>
<item><p>82b4</p><section>mdo sde</section><text>dga' ba/ ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du de na dga' bar byed do/ /de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan</text></item>
<item><p>82b5</p><section>mdo sde</section><text>la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/ mi rnams dang / skal ba mnyam par mi'i nang du skyes na/ de las de dang rgyu 'thun par me tog mang po bskyed</text></item>
<item><p>82b6</p><section>mdo sde</section><text>cing 'byor pa'i yul rnams su skye bar 'gyur la/ shin du rgya che ba dang ldan pa dang / mchog tu bde ba dang ldan pa dang / gnod pa med par 'gyur ba mthong ngo / /de nas yang dge slong las kyi 'bras bu rnam par smin pa</text></item>
<item><p>82b7</p><section>mdo sde</section><text>shes pa de/ lha rtag tu myos gnas rnams kyi gnas la rtog par byed de/ des thos pa las byung ba'i shes pas/ lha yul na rtag tu myos gnas rnams kyi gnas/ pad ma dkar spyod ces bya ba ji ltar 'dug</text></item>
<item><p>82b8</p><section>mdo sde</section><text>pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan par gyur cing / lus ngag gi dri ma dang bral ba sems pas</text></item>
<item><p>83a1</p><section>mdo sde</section><text>yongs su bsgoms pa'i snying dang ldan pa gang gis sangs rgyas sam/ chos sam/ dge 'dun la me tog dbul ba'i don du pad ma'i tshal bskyed cing / sangs rgyas dang / chos dang / dge 'dun la yang</text></item>
<item><p>83a2</p><section>mdo sde</section><text>sems dad pa dang ldan par gyur na/ de lus dang bral nas bde 'gro mtho ris kyi gnas pad ma dkar spyod kyi lha rnams kyi nang du skye bar 'gyur ro/ /der skyes nas kyang legs par byas pa'i las kyi 'bras bu la spyod pa de/</text></item>
<item><p>83a3</p><section>mdo sde</section><text>'di lta ste/ rgyan dang / rin po che dang / 'od sna tshogs kyis ni lus brgyan/ lha'i tshogs thams cad kyis ni mchod/ lha mo'i tshogs me tog phreng ba thogs pa rnams kyis ni yongs su bskor/ rdo rje dang /</text></item>
<item><p>83a4</p><section>mdo sde</section><text>mthon ka dang / ma rgad dang / spug dang / 'phyang 'phrul gyi 'od kyis ni lus brgyan/ dga' ya yar rab tu dga' zhing rtse bar ni gnas/ mtho ris dang 'thun pa'i kun dga'i ra bar gnas shing bde ba</text></item>
<item><p>83a5</p><section>mdo sde</section><text>rtag tu myong ste/ ji srid du 'dod pa sdug pa yid du 'ong ba'i las byas shing bsags pa'i las de zad par ma gyur pa de srid du de bde ba dpe med pa rnam pa du ma yon tan shin du che ba dang ldan pa/ skye bo thams cad</text></item>
<item><p>83a6</p><section>mdo sde</section><text>dang lhan cig gzhan la gnod pa med cing kun nas nyon mongs pa med pa rnam pa sna tshogs de dang de dag myong bar byed do/ /de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan</text></item>
<item><p>83a7</p><section>mdo sde</section><text>la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/ mi rnams dang skal ba mnyam par mi rnams kyi nang du skyes na/ de las de dang rgyu 'thun par</text></item>
<item><p>83a8</p><section>mdo sde</section><text>nor gyi bdag po shin du bde ba dang ldan zhing bu dang dbang phyug dang ldan pa dang / rgyal pos kyang bkur bar 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha rtag tu</text></item>
<item><p>83b1</p><section>mdo sde</section><text>myos gnas rnams kyi gnas la rtog par byed de/ des thos pa las byung ba'i shes pas lha rtag tu myos gnas rnams kyi gnas grong khyer dmar gnas shes bya ba ji ltar 'dug pa mthong ngo / /gnas der sems can</text></item>
<item><p>83b2</p><section>mdo sde</section><text>dag las gang gis skye bar 'gyur snyam nas/ des thos pa las byung ba'i shes pas brtags na/ sems pa dang ldan pa phan par 'dod pa gus pa'i snying dang ldan pa gang yin pa des/ dge slong yang dag par rab tu</text></item>
<item><p>83b3</p><section>mdo sde</section><text>byung ba'i chos gos shing byis pa la'i shun pas kha dog dmar por bsgyur ram/ gur kum 'am/ btsod dam/ mtshal lam/ skyu ru ra 'am/ btsag gam/ bab la 'am/ ldong ros sam/ me tog ban du</text></item>
<item><p>83b4</p><section>mdo sde</section><text>sa tsur dang bcas pas kha dog dmar por bsgyur na/ de lus dang bral nas bde 'gro mtho ris kyi 'jig rten grong khyer dmar gnas kyi lha rnams kyi nang du skye bar 'gyur ro/ /der skyes nas kyang phreng ba dang gos dmar po</text></item>
<item><p>83b5</p><section>mdo sde</section><text>gyon pa de'i gnas de ni 'od kyis brgyan pa'i lus kyis rtag tu gsal bar byas pa yin la/ lha de dag thams cad kyang ci dga' dgur spyod pa yin te/ de rnams kyi mthus gnas de dag thams cad rnam pa de lta bur</text></item>
<item><p>83b6</p><section>mdo sde</section><text>dmar bar 'gyur ro/ /ji ltar pad ma rA ga'i 'od de gos pa med pa ltar lha de rnams kyang de ltar dmar por snang bar 'gyur ro/ /rgyan gyi kha dog sngon po dang / ser por 'dres shing rin po ches klubs pa gzhan gang yin</text></item>
<item><p>83b7</p><section>mdo sde</section><text>pa de dag thams cad kyang dmar por 'gyur te/ legs par byas pa'i las des de'i gos gsal ba rnams kyis dmar por 'gyur ro/ /gang gi tshe de rtse zhing gzhal med khang dang pad ma'i tshal dang / lteng ka dang /</text></item>
<item><p>83b8</p><section>mdo sde</section><text>tshal dang / nye ba'i tshal sna tshogs dang / lha mo cha byad dang rgyan dmar po sna tshogs thogs pa rnams kyis yongs su bskor ba dag yul du mar 'gro ba na/ de'i tshe de dag gi rgyan rnams kyi tshon rtsi gsal ba dang / kha dog</text></item>
<item><p>84a1</p><section>mdo sde</section><text>thams cad kyang gsal bar snang ngo / /rin po che'i 'od sna tshogs kyis brgyan pa/ lha'i bu de tshal nas tshal dang / ri'i zom nas ri'i zom dang / pad ma'i tshal nas pad ma'i tshal dang / chu bo dang /</text></item>
<item><p>84a2</p><section>mdo sde</section><text>'bab chu dang / lteng ka dang / nye ba'i tshal nas chu bo dang / 'bab chu dang / lteng ka dang / nye ba'i tshal du 'gro bar byed do/ /sil snyan yan lag lnga dang ldan pa'i glu dbyangs nye bar len cing phan tshun grogs su</text></item>
<item><p>84a3</p><section>mdo sde</section><text>gyur pa/ so sor chags pa'i snying gis dga' bar byed/ rtse bar byed/ dga' dgur spyod par byed do/ /sred pa'i tshogs drug gis yid rab tu dga' ba dag bdud rtsi'i zas bzang po la ni za/ myos pa'i</text></item>
<item><p>84a4</p><section>mdo sde</section><text>skyon dang bral ba'i btung ba zhim po ni tshim par 'thung ste/ ji srid du tshogs chen pos yongs su bskor nas dga' ba sna tshogs byed do/ /de ltar de dag rtse ba sna tshogs dge slong des mngon par mthong nas/ 'di ltar</text></item>
<item><p>84a5</p><section>mdo sde</section><text>tshigs su bcad de smras pa/ mtho bas mtho ba'i ri rab na/ /de bas mtho ba rtag tu dge //lha mchog rnams kyi 'og min du/ /dge bas skye bo khrid par byed/ /rnam pa sna tshogs du ma yi/ /tshul khrims dag kyang</text></item>
<item><p>84a6</p><section>mdo sde</section><text>bsrungs na ni/ /dge ba'i las kyi rnam smin 'di/ /lha rnams nang du smin par 'gyur/ /tshul khrims chu ni shin du dang / /rab tu gang bar kun nas su/ /khrus byas mi ni lha rnams kyi/ /bde ba'i drung du 'gro bar 'gyur/ /</text></item>
<item><p>84a7</p><section>mdo sde</section><text>sbyin dang tshul khrims rtag tu dul/ /'byung po kun la phan par dga'/ /ye shes brtson la byams sems ldan/ /lha yi mdun sar 'gro bar 'gyur/ /nyes bcom byed dang ldan pa dang / /tshul khrims rin po che yis</text></item>
<item><p>84a8</p><section>mdo sde</section><text>brgyan/ /sems can kun la brtse ldan pa/ /lha yul rnams na de dag mkhas/ /drang po rnams ni gser 'dra ste/ /dri ma dang ni sdig rnams sbyangs/ /yang dag las kyi mtha' brtson pa/ /lha yul rnams na de dag</text></item>
<item><p>84b1</p><section>mdo sde</section><text>mkhas/ /sems can kun la brtse ldan zhing / /sems can kun la phan 'dod la/ /sdig kun rnam par spangs pa gang / /de dag lha yi gnas na gnas/ /legs par rtog pa nyin gcig bzhin/ /tshul khrims</text></item>
<item><p>84b2</p><section>mdo sde</section><text>srung bar byed pa gang / /nyin gcig bzhin du de rnams kyi/ /bde ba du ma de dag myong / /skyes bu de nyid sems pa po/ /tshul khrims rta la zhon nas su/ /rtsen pa du ma ldan pa dag /lha yi gnas su 'gro bar byed/ /</text></item>
<item><p>84b3</p><section>mdo sde</section><text>gang zhig lha yi gnas na rtse/ /gang zhig bde ba bla na med/ /de dag 'thun par tshul khrims kyi/ /'bras bur de bzhin gshegs pas gsungs/ /gang zhig lha yi phreng rgyan dang / /lha yi phreng bas bklubs pa dang / /lha</text></item>
<item><p>84b4</p><section>mdo sde</section><text>rnams mtho ris rtse ba ni/ /de kun dge ba'i rgyu las byung / /pad ma ud pal nyams dga'i tshal/ /tshal dang nags tshal brgyan pa dang / /mtho ris lha rnams dga' ba gang / /de kun dge las skyes pa'i 'bras/ /</text></item>
<item><p>84b5</p><section>mdo sde</section><text>nam mkha' gzhal med khang gnas dang / /lha yi rin chen brgyan pa dang / /lha rnams dri med gsal ba gang / /de dag tshul khrims 'bras bu yin/ /gser dang me tog sna tshogs dang / /kun nas ri bo'i steng</text></item>
<item><p>84b6</p><section>mdo sde</section><text>rnams su/ /lha rnams dga' byed gang yin de/ /tshul khrims las byung 'bras bu yin/ /ji ltar mi dag rang khyim du/ /zhugs nas 'jigs pa med par 'gyur/ /de bzhin tshul khrims yang dag spyod/ /mi</text></item>
<item><p>84b7</p><section>mdo sde</section><text>rnams lha yi gnas su 'gro/ /'di ltar lha yi nang du 'gro ba'i dri/ /bla med tshul khrims ldan pa dri zhim pa/ /me tog ke ta ka dang ma lu ka /tsam pa ka yi dri dang mtshungs pa min/ /tshul khrims yongs su srung</text></item>
<item><p>84b8</p><section>mdo sde</section><text>ba gang / /de dag 'tsho ba'i phul yin no/ /gang zhig tshul khrims yongs spong ba/ /'chi ba'i nang na mi bzad 'chi/ /bdag la rtag tu byams 'dod pa 'ang / /yon tan 'di dag rig nas su/ /tshul khrims</text></item>
<item><p>85a1</p><section>mdo sde</section><text>legs par bsrung bya zhing / /tshul khrims 'chal pa rnam par spong / /tshul khrims srung ba rtag tu dul/ /bzod pa ldan zhing blta na sdug /them skas lta bur 'dzegs nas su/ /lha yi 'dun</text></item>
<item><p>85a2</p><section>mdo sde</section><text>sar 'gro bar byed/ /de ltar dge slong des rang gi las la spyod pa'i lha rnams kyang mthong / las kyi 'bras bu sna tshogs kyang mthong nas 'khor ba las 'dod chags dang bral lo/ /grong khyer dmar po na gnas</text></item>
<item><p>85a3</p><section>mdo sde</section><text>pa'i lha de dag kyang ji srid du 'dod pa sdug pa yid du 'ong ba legs par byas shing bsags pa'i las de zad par ma gyur pa de srid du de na dga' bar byed/ /rtse bar byed/ dga' dgur spyod par byed do/ /de phyis lha'i</text></item>
<item><p>85a4</p><section>mdo sde</section><text>ris de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/ mi rnams dang skal ba</text></item>
<item><p>85a5</p><section>mdo sde</section><text>mnyam par mi'i nang du skyes na/ de las de dang rgyu 'thun par 'jig rten pa thams cad dga' zhing nor mang po dang ldan pa dang / lho phyogs su gnod pa med par skye bar 'gyur bar mthong ngo / /de nas yang dge</text></item>
<item><p>85a6</p><section>mdo sde</section><text>slong las kyi 'bras bu rnam par smin pa shes pa de/ lha rtag tu myos gnas rnams kyi gnas la rtog par byed de/ des thos pa las byung ba'i shes pas/ lha rtag tu myos gnas rnams kyi gnas sna tshogs shes bya ba</text></item>
<item><p>85a7</p><section>mdo sde</section><text>ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na 'di ltar sems pa dang ldan par gyur cing sems pas brlan pa'i snying dang ldan pa gang gis</text></item>
<item><p>85a8</p><section>mdo sde</section><text>sems can tshul khrims dang ldan pa rnams la bza' ba dang / btung ba dang / bza' bca' dang / tshod ma sna tshogs dag byin na/ de lus dang bral nas bde 'gro mtho ris kyi 'jig rten sna tshogs kyi lha rnams kyi nang du skye</text></item>
<item><p>85b1</p><section>mdo sde</section><text>bar 'gyur ro/ /las sna tshogs kyis bskyed pa/ bde ba sna tshogs la ni spyod/ g.yog pa dang mal stan sna tshogs kyi nang na ni 'gre/ bde bar gnas pa'i kun dga' ra ba dang / rtse ba dang / 'gros sna tshogs ni byed/</text></item>
<item><p>85b2</p><section>mdo sde</section><text>tshal dang bskyed mos tshal sna tshogs su ni 'gro/ lha mo'i tshogs cha byad sna tshogs thogs pa ni phyi bzhin 'brang / tshal dang / nags tshal dang / ri bo sna tshogs dang / chu bo dang / pad ma'i tshal dang / ud pa la dang / me</text></item>
<item><p>85b3</p><section>mdo sde</section><text>tog dang / 'bras bu'i bskyed mos tshal sna tshogs dag na ni gnas/ bgo ba dang / mal cha dang / sgeg pa'i tshal sna tshogs na ni spyod/ ga zha'i gtam brjod cing 'du 'dzi la dga' la/ shin du chags pa'i sems sna</text></item>
<item><p>85b4</p><section>mdo sde</section><text>tshogs kyis ni 'tsho/ rtog pas bskyed pa la dga' zhing / blo rnam par chags pa rab tu myos pa yin te/ de ltar las sna tshogs byas nas rgyu sna tshogs byed pa de tshal sna tshogs rnams su bde ba sna tshogs dag myong bar byed do/ /de</text></item>
<item><p>85b5</p><section>mdo sde</section><text>nas dge slong de shin du dga' nas 'di ltar tshigs su bcad de smras pa/ ri mo mkhan gyi ri mo rnams/ /de ni sna tshogs 'dri ma yin/ /gang zhig las kyi ri mo mkhan/ /mtho ris su ni mang du 'dri/ /tshon rtsis bris</text></item>
<item><p>85b6</p><section>mdo sde</section><text>pa bris mi 'gyur/ /de ni bgrang par grangs yod kyi/ /las kyis bris pa grangs med de/ /de ni sems kyis 'dri bar byed/ /brtsig pa zhig na nges par yang / /ri mo ma lus 'jig par 'gyur/ /las kyis bris</text></item>
<item><p>85b7</p><section>mdo sde</section><text>pa lus zhig kyang / /'jig pa nyid du mi 'gyur ro/ /ji ltar ri mo mkhan gcig cig /ri mo sna tshogs 'dri ba dag /de bzhin sems ni gcig pu yis/ /las rnams sna tshogs byed par 'gyur/ /ji ltar tshon rtsi</text></item>
<item><p>85b8</p><section>mdo sde</section><text>gsal ba lngas/ /bris pa snang la stod par byed/ /de ltar dbang po lnga rnams kyi/ /las kyis 'khor bar 'khor bar 'dri/ /ri mo mkhan gyi mi dag ni/ /du ma dag tu snang 'gyur gyi/ /ri mo mkhan de sems phra bas/ /</text></item>
<item><p>86a1</p><section>mdo sde</section><text>thams cad du ni mi mthong ngo / /ri mo legs shing legs pa dag /ji ltar brtsig ngos rnams la 'dri/ /las rnams legs shing legs pa dag /de ltar sems la 'dri bar byed/ /ji ltar nyin dang mtshan rnams</text></item>
<item><p>86a2</p><section>mdo sde</section><text>su/ /sems rgyun 'byung la sems gnas 'gyur/ /de ltar nyin dang mtshan rnams su/ /de bzhin las kyi rjes su 'jug /ji ltar rlung dang dud pa rdul/ /gdung ba rnams kyis ri mo 'jig /de ltar dge dang mi dge ba/ /</text></item>
<item><p>86a3</p><section>mdo sde</section><text>spangs na las kyi ri mo 'jig /de ltar dge slong des sems ri mo mkhan lta bu la rag las pa mngon par mthong nas/ las kyi de nyid rnam par mthong ba 'khor ba las yid byung ngo / /lha sna tshogs de dag gi las sna tshogs de dag</text></item>
<item><p>86a4</p><section>mdo sde</section><text>kyang ji srid du 'dod pa sdug pa yid du 'ong ba'i las byas shing bsags pa bde 'gro nges par myong bar 'gyur ba de zad par ma gyur pa de srid du myong bar byed do/ /de phyis lha'i 'jig rten de nas 'chi bar 'gyur te/ shi nas kyang gal</text></item>
<item><p>86a5</p><section>mdo sde</section><text>te lan grangs gzhan la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par rtag tu</text></item>
<item><p>86a6</p><section>mdo sde</section><text>rgyu zhes bya ba rdzu 'phrul che ba dang / nor dang ldan pa dang / dpon sna byed pas 'tsho bar 'gyur bar mthong ngo / /de nas yang dge slong las kyi 'bras bu rnam par smin pa shes pa de/ lha rtag tu myos gnas rnams kyi gnas la rtog</text></item>
<item><p>86a7</p><section>mdo sde</section><text>par byed de/ des thos pa las byung ba'i shes pas brtags na/ lha rtag tu myos gnas rnams kyi gnas mtho bar gnas shes bya ba ji ltar 'dug pa mthong ngo / /der sems can dag las gang gis skye bar 'gyur snyam</text></item>
<item><p>86a8</p><section>mdo sde</section><text>nas/ des thos pa las byung ba'i shes pas brtags na/ legs par spyad pa'i las mngon par shes pas/ sems pas yongs su bsgoms pa'i sems dang ldan pa gang gis sems can rnams kyi grang ba dang tsha ba</text></item>
<item><p>86b1</p><section>mdo sde</section><text>yongs su bskyab pa'i phyir bsod nams kyi gnas mal byas na/ de lus dang bral nas bde 'gro mtho ris kyi 'jig rten mtho bar gnas pa'i lha rnams kyi nang du skye bar 'gyur ro/ /der skyes nas kyang reg pa las bde bar</text></item>
<item><p>86b2</p><section>mdo sde</section><text>gnas pa de dbang po lnga'i yul gyi bde ba rnam pa du ma rnam pa mang po dag myong bar 'gyur ro/ /lha'i ris de na tshal dang nye ba'i tshal dag yod de/ 'di lta ste/ me tog man dA ra ba la rtse ba dang / stug po sbyor gnas dang / ngal</text></item>
<item><p>86b3</p><section>mdo sde</section><text>bso bde dang / rtse dang sgra 'byin ldan dang / sgyu ma kun dga' dang / 'jigs med de tshal dang nye ba'i tshal de dag tu lha de lha mo'i tshogs kyis yongs su bskor ba dang bcas pa dag dga' bar byed/ dgod par byed/ rtse bar byed/</text></item>
<item><p>86b4</p><section>mdo sde</section><text>sgeg par byed do/ /sil snyan yan lag lnga dang ldan pas dga' bar byed cing blo rang dgar gnas pa bdag nyid chen po ci dgar sgrogs pa/ bde ba mchog dang ldan pa sgyid par gnas pa rnams pad ma'i tshal du 'dong bar byed de/</text></item>
<item><p>86b5</p><section>mdo sde</section><text>mtho ris dang 'thun pa'i rin po che'i snying po rab tu mang pos rnam par brgyan pa/ rtag tu bag tsha ba med par spyod pa rnams yul mtho ba nas yul mtho ba dang / gser gyi ri rab 'bar ba'i phreng ba'i 'od rnams kyis gsal</text></item>
<item><p>86b6</p><section>mdo sde</section><text>bar byas pa de dag la lus nad med pa rnams yongs su rgyu bar byed cing rtag tu bde bas myos par gnas pa/ legs par byas pa mang po 'dod par byas pa'i las kyis der skyes pa rnams dga' bar byed/ rtse bar byed/ dga'</text></item>
<item><p>86b7</p><section>mdo sde</section><text>dgur spyod par byed do/ /chu bo dang / 'bab chu dang / lteng kas brgyan pa'i mtho ris kyi yul rnams na/ ji srid du 'dod pa sdug pa yid du 'ong ba'i las de zad par ma gyur pa de srid du de na dga' bar byed do/ /de phyis lha'i</text></item>
<item><p>86b8</p><section>mdo sde</section><text>'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/ mi rnams dang skal ba mnyam</text></item>
<item><p>87a1</p><section>mdo sde</section><text>par mi'i nang du skyes na/ de las de dang rgyu 'thun par rgyal po chos sems pa chen por 'gyur zhing 'jig rten thams cad dga' bar 'gyur ba mthong ngo // //'phags pa dam pa'i chos dran pa nye bar gzhag pa/</text></item>
<item><p>87a2</p><section>mdo sde</section><text>bam po nyer brgyad pa/ de nas yang dge slong las kyi 'bras bu rnam par smin pa shes pa de/ lha rtag tu myos gnas rnams kyi gnas la rtog par byed de/ des thos pa las byung ba'i shes pas brtags na/ lha</text></item>
<item><p>87a3</p><section>mdo sde</section><text>rtag tu myos gnas rnams kyi gnas rgun chang myos gnas shes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ legs par</text></item>
<item><p>87a4</p><section>mdo sde</section><text>byas pa'i las kyi mtha' spyad pa/ tshul khrims dang ldan par gyur pa/ phan par 'dod pa/ 'jam pa'i snying rje dang / rang bzhin gyis ngang 'jam pa/ drang ba/ g.yo med pa/ gzhan la gnod pa med pa gang gis</text></item>
<item><p>87a5</p><section>mdo sde</section><text>phyogs bzhi'i dge sbyong dang bram ze nyon mongs pa mgon med pa rnams la nyin gcig gam/ gnyis sam/ gsum 'am/ bzhi lta smos kyang ci dgos te/ de ltar rim gyis rgya cher rtag res 'khor byin na de lus dang</text></item>
<item><p>87a6</p><section>mdo sde</section><text>bral nas bde 'gro mtho ris kyi 'jig rten lha rtag tu myos gnas rnams kyi gnas rgun chang myos gnas rnams kyi nang du skye bar 'gyur ba mthong ngo / /der skyes nas kyang mtho ris kyi bskyed mos tshal na bde bar gnas pa de</text></item>
<item><p>87a7</p><section>mdo sde</section><text>gser gyi dril bu g.yer ka'i dra bas bres pa/ sgra mang po 'byin pa dang ldan pa'i tshal rnams kyi nang na lha mo'i tshogs kyis yongs su bskor cing / 'dod pa sdug pa yid du 'ong ba'i yul la chags pa dag dga' dgur spyod par</text></item>
<item><p>87a8</p><section>mdo sde</section><text>byed do/ /lha gzhon nu gzhan rab tu mang po rnams kyis mngon par mchod cing lha'i bdud rtsi'i skom mang pos ni myos/ me tog mAn dA ra ba'i phreng bas ni mgo na brgyan/ pad ma'i tshal gyi gsab gseb na ni gnas/</text></item>
<item><p>87b1</p><section>mdo sde</section><text>gser dang / bai dUr+ya dang / shel dang / dngul gyi ri dag la ni 'dzeg /bung ba sgra skad snyan pa 'byin pa'i pad ma'i tshal rnams kyi nang na rnam par rgyu bar ni byed/ lha mo'i tshogs kyis yongs su bskor cing nyi ma 'bum</text></item>
<item><p>87b2</p><section>mdo sde</section><text>so so na 'gran pa lta bu'i me tog mAn dA ra ba dang / pad ma'i tshal rnams kyi nang na/ gser gyi bya sgra 'byin pa thos na rnar snyan pa dang / rol mo yan lag lnga dang ldan pa thos na snyan cing bde ba rnams kyi nang na mngon par dga'</text></item>
<item><p>87b3</p><section>mdo sde</section><text>bar byed do/ /gser dang / bai dUr+ya'i rdo leb kyis sa gzhi legs par mnyams pa dang / mu tig gi bye mas gzhi mnyams pa'i mtsho lha'i chu yon tan yan lag brgyad dang ldan pa rnams kyi nang na dga' bar byed do/ /rang gis byas</text></item>
<item><p>87b4</p><section>mdo sde</section><text>pa'i bsod nams kyis sprul pa'i lhun po dag la/ gser dang / bai dUr+ya dang / dngul dang / shel gyi rdo yis mdzes par byas pa'i ri bzang po'i rtse mo dag na mngon par dga' bar byed de/ dga' ba dang skyid pa sna tshogs la</text></item>
<item><p>87b5</p><section>mdo sde</section><text>gnas pa/ lha dang lha mos dkrigs pa'i nang na dgod cing rtse la g.yer ba/ lha dang lha mo'i tshogs kyis yongs su bskor ba de ji srid du 'dod pa sdug pa yid du 'ong ba rang gis byas shing bsags pa'i las de zad par ma gyur</text></item>
<item><p>87b6</p><section>mdo sde</section><text>pa de srid du rang gis legs par byas pa'i las kyi 'bras bu la nye bar spyod par byed do/ /gang gi tshe las zad par gyur pa dang / de phyis lha'i ris de nas 'chi bar 'gyur te/ shi nas kyang gal te lan grangs gzhan</text></item>
<item><p>87b7</p><section>mdo sde</section><text>la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par rtag tu bde ba dang ldan</text></item>
<item><p>87b8</p><section>mdo sde</section><text>zhing ri 'bigs byed kyi sman ljongs dag tu gnas pa dang / rgyal po'i yid ches par 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha rtag tu myos gnas rnams kyi gnas</text></item>
<item><p>88a1</p><section>mdo sde</section><text>la rtog par byed de/ des thos pa las byung ba'i shes pas/ lha rtag tu myos gnas rnams kyi gnas yul la 'dod pa zhes bya ba mthong ngo / /der sems can dag las gang gis skye bar 'gyur snyam nas/</text></item>
<item><p>88a2</p><section>mdo sde</section><text>des thos pa las byung ba'i shes pas brtags na/ sems dang ldan par gyur pa gang gis tshul khrims dang ldan yang rung / mi ldan yang rung / lta ba log kyang rung / ma log kyang rung ba zhig nad kyis thebs pa la/</text></item>
<item><p>88a3</p><section>mdo sde</section><text>nad rkyen dang sman dang nad g.yog dag byin la/ de yang nad sos par gyur na/ de lus dang bral nas bde 'gro mtho ris kyi 'jig rten yul la dga' ba'i lha rnams kyi nang du skye bar 'gyur ro/ /der skyes nas kyang 'jigs</text></item>
<item><p>88a4</p><section>mdo sde</section><text>pa thams cad dang bral bar shes pa de/ lha'i gnas gzhan dag tu mchod cing las 'phel ba las bde ba 'phel bar 'gyur te/ ji ltar mar me 'bar ba las 'od 'byung ba de ltar las 'phel ba las bde ba</text></item>
<item><p>88a5</p><section>mdo sde</section><text>'phel bar 'gyur ro/ /de ltar lha rnams lha'i 'jig rten na las kyi 'bras bu de la spyod pa rnam par smin pa shin du nyams dga'i ba/ dpe med pa thun mong ma yin pa dag 'byung ngo / /legs par byas pa'i las des</text></item>
<item><p>88a6</p><section>mdo sde</section><text>der skyes pa de bai dUr+ya dang / nor bu dang / dngul gyi lhun po gsal ba'i rtse mo mthon po rnams na shin tu bde bar gnas pa'i kun dga'i ra ba dag yod de/ bskyed mos tshal dang / stegs bu du mas brgyan pa'i sa dag</text></item>
<item><p>88a7</p><section>mdo sde</section><text>la gnas shing tshal dang nye ba'i tshal rin po che sna bdun gyis brgyan pa/ 'od sna tshogs kyis yun ring du nyams dga' bar byed pa rnams kyi nang na lha mo'i tshogs kyis yongs su bskor te/ de dag gis rtsed mo byed pa na/</text></item>
<item><p>88a8</p><section>mdo sde</section><text>de ltar dbang po lnga dang / blo yul la chags pa de ci dga' dgur bde ba la gnas te/ ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du lha yul lha'i gnas de na 'dod pa</text></item>
<item><p>88b1</p><section>mdo sde</section><text>thams cad la blo rnam par chags pa de/ dga' bar byed/ gnas par byed/ dga' dgur spyod par byed de/ de zad nas de nas yang las kyi 'bras bu la spyod pa ji lta ba bzhin sems can dmyal ba dang / yi dgas dang /</text></item>
<item><p>88b2</p><section>mdo sde</section><text>dud 'gro'i nang du skye bar 'gyur ro/ /gal te mi rnams dang skal ba mnyam par mi'i nang du skyes na/ de las de dang rgyu 'thun par byed gzugs bzang po dang ldan zhing gar yang 'jigs pa med pa dang / nor bzang po dang ldan pa</text></item>
<item><p>88b3</p><section>mdo sde</section><text>dang / rgyal po'i 'khor gyis mchod pa dang / tshe ring ba dang / yul bzang por skye ste/ dus kyang chos bzang po la dga' ba'i dus su skye bar 'gyur bar mthong ngo / /de nas yang dge slong las kyi 'bras bu rnam par</text></item>
<item><p>88b4</p><section>mdo sde</section><text>smin pa shes pa des/ lha rtag tu myos gnas rnams kyi gnas la rtog par byed de/ des thos pa las byung ba'i shes pas/ lha rtag tu myos gnas rnams kyi gnas chu bsil gnas shes bya ba ji ltar 'dug pa mthong ngo / /</text></item>
<item><p>88b5</p><section>mdo sde</section><text>der sems can dag las gang gis skye bar 'gyur snyam nas/ des thos pa las byung ba'i shes pas brtags na/ snying rje can sems pas yongs su bsgoms pa'i snying dang ldan pa gang gis sems can gzhan 'chi ba'i</text></item>
<item><p>88b6</p><section>mdo sde</section><text>dus kyi tshe/ skom gyis gdungs pa skom pa bsal bar bya ba'i phyir ram/ gshin rje'i mi yis 'jigs pa bstan nas 'khrugs par gyur pa la bu ram chu 'am/ chu grang mo blud na de legs par byas pa'i las kyi</text></item>
<item><p>88b7</p><section>mdo sde</section><text>mthu des gang gi tshe 'chi bar 'gyur ba de'i tshe/ lha rtag tu myos gnas rnams kyi gnas chu bsil bar gnas shes bya ba'i lha de dag gi nang du skye bar 'gyur ro/ /der skyes nas kyang chu bsil ba'i tshogs 'bab</text></item>
<item><p>88b8</p><section>mdo sde</section><text>chu dang / chu bo phun sum tshogs pa'i sa phyogs dag na de dga' bar byed do/ /de lha'i btung ba'i rnam pa 'di lta bu dag 'byung bar 'gyur te/ 'di lta ste mthong na myos pa skyed pa dang / dris myos pa skyed pa dang /</text></item>
<item><p>89a1</p><section>mdo sde</section><text>reg pas myos pa skyed pa dang / sgra thos na myos pa skyed par byed pa/ myos pa'i skyon dang bral zhing snying dga' bar byed pa yin no/ /yon tan lnga dang ldan pa'i btung ba dag kyang 'byung ste/ 'di lta ste/ btung</text></item>
<item><p>89a2</p><section>mdo sde</section><text>ba de dag 'thungs nas lha rnams lha'i stobs bcu gyur du 'byung bar 'gyur ro/ /ji ltar nam mkha' la 'gro ba nyams par yang mi 'gyur zhing ltung bar yang mi 'gyur la/ de bzhin du sa la yang 'bying bar mi 'gyur ro/ /</text></item>
<item><p>89a3</p><section>mdo sde</section><text>de'i brtson 'grus yongs su nyams pa yang med la ca co dang / ga zha'i sgra la mngon par dga' zhing yid shin du dga' ba de rab tu dga' ba brgya gyur du 'byung bar 'gyur ro/ /de'i rna ba yang mnyan par bya ba la thogs pa</text></item>
<item><p>89a4</p><section>mdo sde</section><text>med de/ shin du bde ba yang dag par 'byung bar 'gyur ba/ mtho ris dang 'thun par gnas pa/ yul gyi bde ba nyams dga' ba dag myong bar 'byung bar 'gyur ro/ /rin po che sna bdun gyi shing ljon pa'i</text></item>
<item><p>89a5</p><section>mdo sde</section><text>tshal 'di lta bu dag kyang yod de/ 'di lta ste/ tshal g.yer byed dang / kun dga' dang / tshal dga' bder gnas dang / tshal yid tshim dang / tshal rlung bde dang / tshal sgra lnga 'byin dang / tshal 'bab</text></item>
<item><p>89a6</p><section>mdo sde</section><text>zer sgra rol mo dang / tshal yid 'thun dang / tshal bde bar gnas pa de rnams kyi nang na mngon par dga' bar byed do/ /mig gis kyang gzugs 'dod pa sdug pa yid du 'ong ba dag mthong ngo / /rna bas kyang sgra</text></item>
<item><p>89a7</p><section>mdo sde</section><text>snyan pa rnar 'thad pa yid du 'ong ba dag thos so/ /snas kyang dri zhim pa bsung che ba yid du 'ong ba dag snom mo/ /de ltar lces kyang ro zhim pa bro che ba yid du 'ong ba dag myong ste/ de ltar rnam pa de lta bus yid tshim</text></item>
<item><p>89a8</p><section>mdo sde</section><text>par byas pa'i snying dang dbang po lnga yul la chags pa'i dga' ba dang bde ba dag myong bar byed do/ /de ltar de sred pa'i tshogs drug gi mes nyin gcig bzhin sreg par byed la/ 'dod chags kyi mes kyang nyin gcig</text></item>
<item><p>89b1</p><section>mdo sde</section><text>bzhin yongs su sreg ste/ 'dod chags kyi me dang / bag med pa'i me lce drug shin du stobs che bar gyur kyang de dag des mi rig go/ bag med pa des yid phrogs shing bag med pa'i gnas su skyes pa/ bag med</text></item>
<item><p>89b2</p><section>mdo sde</section><text>pa des nyams pa/ legs par byas pa'i las des yul gyi bde ba la lhag par dga' ba zad pa med pa de ni ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du de nas bde ba</text></item>
<item><p>89b3</p><section>mdo sde</section><text>myong bar byed do/ /gang gi tshe las zad par gyur pa dang / de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / yi</text></item>
<item><p>89b4</p><section>mdo sde</section><text>dgas dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par bkres pa dang / sgom pa dang / ngal ba dang / lo nyes 'byung ba'i 'jigs pa</text></item>
<item><p>89b5</p><section>mdo sde</section><text>yong mi 'byung la/ rtag par shin du bde bar gnas pa dang / yul ma mthong ba rnams su 'ongs na/ yang dag par mgu bar 'gyur ba dang / de la bya ba med bzhin du yang mal stan dang / na ba'i gsos sman gyi</text></item>
<item><p>89b6</p><section>mdo sde</section><text>rkyen gyis yo byad mang po dag sbyin pa byed pa mthong ngo / /de nas yang dge slong las kyi 'bras bu rnam par smin pa shes pa de/ lha rtag tu myos gnas rnams kyi gnas la rtog par byed de/ des thos pa las byung ba'i shes</text></item>
<item><p>89b7</p><section>mdo sde</section><text>pas lha rtag tu myos gnas rnams kyi gnas brtan dga' zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ gang</text></item>
<item><p>89b8</p><section>mdo sde</section><text>gis spong ba'i tshul khrims dang ldan pa'i dge slong yid skyo bar bya ba'i phyir mi ro 'am mi ro lta bur bris pa zhig bzhag na/ de bde 'gro mtho ris kyi 'jig rten brtan dga'i lha rnams kyi nang du skye bar 'gyur ro/ /der</text></item>
<item><p>90a1</p><section>mdo sde</section><text>skyes nas kyang rtag tu brtan dga' de bai dUr+ya dang / gser dang / byi ru dang / an da rnyil dang / ma rgad lta bu'i mtho ris kyi gnas dag na yang dang yang du dga' bar byed cing nyin gcig bzhin du bde ba bar</text></item>
<item><p>90a2</p><section>mdo sde</section><text>chad med pa 'bum snyed dag myong bar byed do/ /rol mo mang po du ma 'bum snyed dag mang du thos na bar chad med par dga' ba lhag par chags te/ kun nas nyon mongs pa 'byung ba gang yin pa de ni dper byar yang med la/</text></item>
<item><p>90a3</p><section>mdo sde</section><text>mtho ris su zas dang / skom dang / gos dang / me tog dang / dris myos shing dga' ba mang po du ma 'byung ngo / /der dga' ba 'di lta bu 'byung ste/ 'di lta ste/ tshal mthong na dga' ba dang / bya sna tshogs sgra 'byin</text></item>
<item><p>90a4</p><section>mdo sde</section><text>na dga' ba dang / rol mos dga' ba dang / lha mo mthong na dga' ba dang / rgyags par gnas na dga' ba dang / dri zhim pos dga' ba dang / thags su ma btags pa'i gos gyon na dga' ba dang / spos sna</text></item>
<item><p>90a5</p><section>mdo sde</section><text>tshogs kyis phog na dga' ba dang / bza' ba dang / btung ba tshogs la dga' ba dang / rtsen pas dga' ba dang / nam mkha' la 'gro bas dga' ba dang / snying du sdug pa'i lha mthong na dga' ba dang / rin po</text></item>
<item><p>90a6</p><section>mdo sde</section><text>che'i ri'i rtse mo nas ri'i rtse mo blta na dga' ste/ de dag la sogs pas mngon par dga' la/ dga' ba du ma gzhan rnams la yang shin du chags te/ bde ba shin du yid du 'ong ba'i kun dga' ra ba dang / sil snyan yan</text></item>
<item><p>90a7</p><section>mdo sde</section><text>lag lnga dang ldan pa'i glu dbyangs len pa dang / rang gis byas pa'i bde ba la gnas pa lha'i bde ba rnam pa du ma de dag ji srid du 'dod pa sdug pa yid du 'ong ba legs par byas pa'i las de zad par ma gyur pa de srid du myong bar byed do/ /</text></item>
<item><p>90a8</p><section>mdo sde</section><text>las de zad nas de nas yang lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/</text></item>
<item><p>90b1</p><section>mdo sde</section><text>mi rnams dang skal ba mnyam par mi'i nang du skyes na/ de las de dang rgyu 'thun par bskyed mos tshal sna tshogs kyi nang na gnas shing shin du bde ba dang ldan pa dang / bgo ba'i gos sna tshogs dang / dga' gtam sna tshogs</text></item>
<item><p>90b2</p><section>mdo sde</section><text>dang / spyod pa sna tshogs dang / blta bar bya ba sna tshogs mthong bar 'gyur ba mthong ngo / /de nas yang dge slong des rgyal chen bzhi'i lha rnams kyi gnas gsum dang / las kyi 'bras bu rnam par smin pa dang bcas pa</text></item>
<item><p>90b3</p><section>mdo sde</section><text>rnam par phye nas gnas bzhi pa la rtog par byed de/ des thos pa las byung ba'i shes pas pi bang can gsum pa zhes bya ba'i lha rnams mthong ngo / /de rnams kyi gnas bcu po yang 'di lta ste/ dri dga' dang / sgra snyan</text></item>
<item><p>90b4</p><section>mdo sde</section><text>pa dang / de la chags dang / skyor chu skyes dang / lus dkar dang / phan tshun dga' dang / yang dag chags spyod dang / 'khor dang / rnam spyod dang / dkyil mo dkrung gi steng du skye ba dang ldan par gnas pa dag ste/</text></item>
<item><p>90b5</p><section>mdo sde</section><text>lha pi bang can gsum pa rnams kyi gnas ni bcu po de dag yin no/ /dge slong de de rnams kyi las kyi rnam par smin pa rnam par 'byed par byed de/ gnas de rnams su lha dag las gang gis skye bar 'gyur zhig gu snyam nas/</text></item>
<item><p>90b6</p><section>mdo sde</section><text>des thos pa las byung ba'i shes pas brtags na/ 'di ltar las de dag byed na de ltar de dang 'thun par skye bar 'gyur la/ las de dang 'thun par rnam par smin pa 'byung ngo / /de la rgyal chen bzhi'i gnas dang po dri dga'</text></item>
<item><p>90b7</p><section>mdo sde</section><text>zhes bya ba der sems can dag las gang gis skye bar 'gyur snyam nas/ des thos pa las byung ba'i shes pas brtags na/ sems pa dang ldan par gyur cing / des sems bsgoms pa des lus bsgoms pa gong</text></item>
<item><p>90b8</p><section>mdo sde</section><text>gis bsod nams bsags par bya ba'i phyir/ dge 'dun dag la kun dga' ra ba'i sa 'am/ bu ram shing gi ra ba 'am/ 'bra go'i ra ba 'am/ shing a mra'i ra ba phul la/ de yang yongs su spyod par byed na/</text></item>
<item><p>91a1</p><section>mdo sde</section><text>de lus dang bral nas bde 'gro mtho ris kyi 'jig rten dri dga'i lha rnams kyi nang du skye bar 'gyur ro/ /der skyes nas kyang bde ba du ma thob cing spyod pa de/ lha'i tsan dan dang / tsan dan sa mchog gi byug pas lus</text></item>
<item><p>91a2</p><section>mdo sde</section><text>byugs pa/ lha mo'i tshogs du mas yongs su bskor ba/ gzugs dang cha byad sna tshogs dang ldan pa dgod pa dang / rtse ba dang / sgeg chos la mkhas pa rnams dang / lhan cig pad ma'i tshal dang / lteng ka dang / nags</text></item>
<item><p>91a3</p><section>mdo sde</section><text>tshal gyi bar dag na me tog gi phreng ba dang / gos gyon pa/ yid rab tu dga' ba rnams dga' bar byed/ dga' dgur spyod par byed do/ /de'i lha'i dri rnam pa du ma dag pad ma'i tshal de dag dang / lha'i me tog de dag brtol</text></item>
<item><p>91a4</p><section>mdo sde</section><text>nas dpag tshad brgyar bsung stobs cher 'byung ngo / /dri snams pa'i lha mo gang yin pa de dag thams cad dri shin du nyams dga' zhing mchog tu yid du 'ong ba rnam pa du mas myos pa rnams/ yang lha'i dri des brgya gyur du myos</text></item>
<item><p>91a5</p><section>mdo sde</section><text>par 'gyur ro/ /shin du myos pa'i lha'i ris de dag nyid la sems chags pa rnams lha de dag nyid dang / rnam pa du ma brgya gyur du dga' dgur spyod par byed la/ de rnams lhan cig chu bo'i drung du 'gro bar byed do/ /chu bo</text></item>
<item><p>91a6</p><section>mdo sde</section><text>de dag gi ming ni 'di lta ste/ rin chen 'bab ces bya ba dang / rin po che'i dum bu 'bab dang / gser 'bab dang / chang 'bab chu bo dang / sbrang rtsi 'bab pa'i chu bo dang / dbu ba rog rog 'bab pa dag ste/ chu bo de</text></item>
<item><p>91a7</p><section>mdo sde</section><text>dag thams cad kyi 'gram na/ bya ngang pa dang / ka ran da ba dang / ngur ba'i tshogs kyis brgyan pa bya sgra 'byin pa rnams dang / shing ljon pas mtha' khebs pa yin la/ shing de dag kyang rin po che sna bdun gyi bya</text></item>
<item><p>91a8</p><section>mdo sde</section><text>rnams kyis kun nas dkrigs shing sgra yid du 'ong ba 'byin pa dag yin te/ lha mo'i tshogs glu snyan pa len pa la mkhas pa gang yin pa de dag kyang bya'i sgra dbyangs 'byin pa thos nas/ tshal gyi nang na rgyu ba'i bya gzhan</text></item>
<item><p>91b1</p><section>mdo sde</section><text>sgra 'byin pa lha'i rnar snyan pa de dag la shin du nyan par byed do/ /yul gyi 'dod pa la sems rnam par chags shing bya'i sgra 'byin pa de la snying shin du chags pa de dag gis bde ba de thams cad bor nas bya'i sgra de la nyan par byed de/</text></item>
<item><p>91b2</p><section>mdo sde</section><text>bya'i sgra yid du 'ong ba sna tshogs dag thos na bde ba rnam pa du ma sna tshogs dang / sgra dbyangs bdun dang ldan zhing rgyun mi drag pa 'byin pa la nyan par byed do/ /chu bo gzhan dag tu sgra 'byin par lha mo rnams dga' bar byed/</text></item>
<item><p>91b3</p><section>mdo sde</section><text>glu dbyangs len/ dgod par byed la/ lha'i chang myos pa'i skyon dang bral ba dag la 'thung bar byed do/ /de dag de rnams kyis mthong nas kyang de rnams dang lhan cig dga' bar byed la/ bai dUr+ya dang / dngul dang /</text></item>
<item><p>91b4</p><section>mdo sde</section><text>shel dang / gser gyi ri bo gzhan dag gi rtse mo dang / chu bo dang / 'bab chu dang / lteng ka dang / nags tshal mdzes pa dang / pad ma'i tshal bya'i tshogs sna tshogs kyis brgyan pa rnams su lha mo de rnams dang lhan cig</text></item>
<item><p>91b5</p><section>mdo sde</section><text>dga' bar byed do/ /gzhan yang phyogs gzhan dag na bai dUr+ya sngon po'i dum bu lta bu dang / me tog sna tshogs kyis khebs pa'i sa phyogs dag na dga' bar byed de/ de ltar de legs par byas pa'i las de dang rgyu 'thun</text></item>
<item><p>91b6</p><section>mdo sde</section><text>par sil snyan yan lag lnga dang ldan pas mtho ris kyi bde ba yid du 'ong ba rnam pa du ma dag myong ngo / /lha'i bde ba de yang dge slong des thos pa las byung ba'i shes pas rtogs nas 'di ltar tshigs su bcad de smras pa/</text></item>
<item><p>91b7</p><section>mdo sde</section><text>rnam par chags pa'i dbang po lnga/ /de ltar yul rnams lnga la chags/ /'dod chags skad cig mi 'byung ba 'ang / /yul gyis tshim par mi byed do/ /yul rnams kun gyi nang na gcig /'dir ni bud med kho na lta/ /</text></item>
<item><p>91b8</p><section>mdo sde</section><text>yul kun zil gyis mnan nas su/ /'dod chags me ni chen por 'bar/ /tshogs pa dang ni ma tshogs dang / /'chi ba dang ni gtam brjod pa 'ang / /bud med rgyu las kun 'byung ste/ /me yis mi 'di sreg par byed/ /</text></item>
<item><p>92a1</p><section>mdo sde</section><text>me ni tshogs dang 'bar 'gyur gyi/ /ma tshogs 'bar bar mi 'gyur la/ /tshogs na 'ang 'bar la ma tshogs kyang / /lha rnams 'dod chags me 'bar ro/ /me de'i yul de med pa dang / /rgyang ring na go sreg</text></item>
<item><p>92a2</p><section>mdo sde</section><text>mi byed/ /'dod chags me ni nye ring 'dra/ /mi zad dga' bas sreg par byed/ /kun du rtog pa'i shing skam 'byung / /dga' ba ya yo'i shugs dang ldan/ /sreg pa'i mar la smyugs pa 'di/ /'dod chags me yis dga'</text></item>
<item><p>92a3</p><section>mdo sde</section><text>bas sreg /'di ltar me yis lus gcig ni/ /bsregs nas rab tu zhi bar 'gyur/ /ming dang gzugs dang ma bral ba'i/ /'dod chags me ni zhi mi 'gyur/ /sreg byed mi bzad me la ni/ /'byung po dga'</text></item>
<item><p>92a4</p><section>mdo sde</section><text>bar mi byed la/ /'dod chags me ni rab rno yang / /mi rnams yid ni 'byung mi byed/ /dbang po lnga las byung ba yi/ /'di ni yul rnams lnga yis bsgribs/ /sred pa rlung gi stobs dang mtshungs/ /'dod chags me</text></item>
<item><p>92a5</p><section>mdo sde</section><text>yis skye dgu sreg /rtog pa'i gtsub shing las byung ba'i/ /yul rnams kyis ni yongs su spel/ /lus ni shing ltar sreg byed kyang / /de ni skye bos mi mthong ngo / /ji lta ji ltar 'dod chags me/ /rab tu 'bar</text></item>
<item><p>92a6</p><section>mdo sde</section><text>bas sreg byed pa/ /de lta de ltar 'dod chags dri/ /bde ba bzhin du yongs su bsten/ /me ni rab tu gsal 'gyur la/ /'dod chags me ni mun pas bsgribs/ /de bas dug dang dgra lta bu/ /brtan pos 'dod</text></item>
<item><p>92a7</p><section>mdo sde</section><text>chags me spongs shig /de ltar dge slong des de dag mthong nas 'dod chags kyi mes sreg pa'i lha la snying brtse bar byed la/ lha'i sred par gtogs pa dag la yang skyon de dag rtogs nas/ sred par mi byed do/ /de ltar</text></item>
<item><p>92a8</p><section>mdo sde</section><text>dri dga'i sa phyogs na bde ba rnam pa du ma dag ji srid du 'dod pa sdug pa yid du 'ong ba legs par byas pa'i las de zad par ma gyur pa de srid du myong bar byed do/ /de phyis lha'i 'jig rten de nas 'chi bar 'gyur te/ shi nas</text></item>
<item><p>92b1</p><section>mdo sde</section><text>kyang gal te lan grangs gzhan la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu</text></item>
<item><p>92b2</p><section>mdo sde</section><text>'thun par rtag tu sa phyogs bde ba thob cing shin du 'byor pa dang ldan par 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha pi bang can gsum pa rnams kyi gnas la rtog par</text></item>
<item><p>92b3</p><section>mdo sde</section><text>byed de/ des thos pa las byung ba'i shes pas/ lha rnams kyi gnas sgra snyan pa zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes</text></item>
<item><p>92b4</p><section>mdo sde</section><text>pas brtags na/ legs par byas pa'i las spyad cing / sems pa dang / yang dag pa'i lta ba dang ldan par gyur pa gang gis lta ba log par zhugs pa dag la tshigs bcad gcig bstan la/ de dag kyang sems yud</text></item>
<item><p>92b5</p><section>mdo sde</section><text>tsam zhig sangs rgyas la dad pa skyes na/ de lus dang bral nas bde 'gro mtho ris kyi 'jig rten sgra snyan pa'i lha rnams kyi nang du skye bar 'gyur ro/ /der skyes nas kyang dbang po yul la dga' zhing bde ba de lha'i mtsho 'gram na rtse</text></item>
<item><p>92b6</p><section>mdo sde</section><text>ba la ni dga'/ pad ma'i tshal gyi phreng ba dang / gser gyi ri la gnas shing lha'i rol mo byed pa la ni dga'/ lha mo gzugs dang / rnam pa sna tshogs thogs pa/ 'dzum zhing 'jo sgeg la mngon par dga'</text></item>
<item><p>92b7</p><section>mdo sde</section><text>ba/ byad bzhin gyi mdangs sdug cing dbang phyug mtshungs pa med pa la dga' ba rnams kyis ni yongs su bskor/ rtag tu nyin gcig bzhin bde ba la gnas pa rab tu 'phel zhing bai dUr+ya'i ri'i rtse mo dag na gnas la/</text></item>
<item><p>92b8</p><section>mdo sde</section><text>bde ba sna tshogs spyod pa me tog gi phreng ba dang / phye ma dang / byug pas lus brgyan pa dag de na dga' bar byed do/ /yul gyi rnam pa mang po la dga' ba/ ri rab dang ri khrod yangs pa na gnas pa dag gser gyi ri</text></item>
<item><p>93a1</p><section>mdo sde</section><text>dang tshal rnams kyi nang na dga' bar byed de/ de na gser gyi ri 'di lta bu dag yod de/ 'di lta ste/ ri mkha' thug ces bya ba dang / ri grib med ces bya ba dang / ri thams cad dga' zhes bya ba dang /</text></item>
<item><p>93a2</p><section>mdo sde</section><text>ri yid bzhin sprul ces bya ba dag ste/ ri de dag ni rin po ches rnam par phye zhing mdzes la/ gser gyi tshal gyis mdzes par byas pa/ ri'i rtse mo rnams na lha'i tshogs snying rab tu dga' ba rnams rtag tu glu dbyangs kyi sgra ni</text></item>
<item><p>93a3</p><section>mdo sde</section><text>'byin/ chu dang zhing bsil la gtsang ba'i rgyun dag dang / pad ma'i rdzing rnams kyis ni rtag tu mdzes par byas/ bya rtag tu myos shing rnar snyan pa/ sgra 'byin pa rnams ni nye ba na 'khod/ mig du shin du sdug pa'i ri'i</text></item>
<item><p>93a4</p><section>mdo sde</section><text>sa phyogs kyi sman ljongs de rnams na rang gi las la spyod pa'i lha de dag dga' bar byed/ rgyu bar byed/ rtse bar byed/ dga' dgur spyod par byed do/ /lha mo bzang mo rnams kyis yongs su bskor cing / bya myos pa sgra 'byin pa</text></item>
<item><p>93a5</p><section>mdo sde</section><text>dang / gser gyi bung ba myos pa mang po rnams kyis yongs su bskor ba'i lha de dag thams cad reg na bde ba'i lha'i lcug ma'i khyim rnams su 'khor dang lhan cig dga' bar byed do/ /de ltar de na gnas pa de ni/ ji srid du</text></item>
<item><p>93a6</p><section>mdo sde</section><text>'dod pa sdug pa yid du 'ong ba lha las ldog par mi 'gyur ba'i las de zad par ma gyur pa de srid du dga' bar byed do/ /gang gi tshe zad par gyur pa dang / de lha'i ris de nas 'chi bar 'gyur te/ shi nas kyang las nye bar</text></item>
<item><p>93a7</p><section>mdo sde</section><text>'gro ba ji lta ba bzhin sems can dmyal ba dang / yi dgas dang / dud 'gro rnams kyi 'khor bar yongs su 'khyam par 'gyur ro/ /gal te mi rnams kyi nang du skal ba mnyam par mi'i nang du skyes na/ de las de dang rgyu 'thun</text></item>
<item><p>93a8</p><section>mdo sde</section><text>par rtag tu rigs shin du che ba'i nang du skye zhing shin du 'byor ba dang ldan pa dang / skye bo kun gyis mchod pa dang / ris 'thun pa'i gzugs bzang po dang ldan pa dang / skyon med pa dang / bran pho dang / bran mo dang / skye bo</text></item>
<item><p>93b1</p><section>mdo sde</section><text>dang ldan par 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha pi bang can gsum pa rnams kyi gnas la rtog par byed de/ des thos pa las byung ba'i shes pas lha rnams kyi lha'i</text></item>
<item><p>93b2</p><section>mdo sde</section><text>gnas de la chags pa zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ legs par byas pa'i las kyi mtha' spyad</text></item>
<item><p>93b3</p><section>mdo sde</section><text>par gyur pa/ de la rab tu chags pa'i yid sems pa dang ldan par gyur pa gang gis grogs po la skom phor gang tsam blud pa 'am/ 'gron po rnams la srog chags lu ta dang / ki ta dang / sbrang bu mchu rings dag gis</text></item>
<item><p>93b4</p><section>mdo sde</section><text>'jigs pa las bde bar bya ba'i phyir khron pa dag 'gebs par byed de/ 'di ltar srog chags dug dang 'dres pa 'di dag gi dug chu'i nang du song na/ de las 'gron po lam du zhugs pa rnams kyi srog gi bar chad du 'gyur</text></item>
<item><p>93b5</p><section>mdo sde</section><text>ra snyam nas bya ba ci yang med kyis kyang / byams sems kyis khron pa la 'thung ba'i skye bo gzhan la phan par bya ba'i phyir gzhi de las de g.yog par byed na/ skyes bu dge ba de lus dang bral nas bde 'gro mtho ris kyi</text></item>
<item><p>93b6</p><section>mdo sde</section><text>'jig rten lha pi bang thogs pa rnams kyi gnas de la chags pa zhes bya bar skye bar 'gyur ro/ /der skyes nas de'i lus ni nyi ma gnyis pa lta bur gzi che ste/ legs par byas pa'i las rnams kyis lus thams cad</text></item>
<item><p>93b7</p><section>mdo sde</section><text>ni brgyan/ ri dang ri bo dang / ri sul dang / 'bab chu na gnas pa rnams de dang spyod pa'i ngang tshul 'thun pa'i lha mo'i tshogs gzugs dang / lang tsho dang / rgyan rnam pa sna tshogs thogs pa rnams kyis ni yongs su</text></item>
<item><p>93b8</p><section>mdo sde</section><text>bskor/ gzugs dang / sgra dang / dri dang / ro dang / reg bya sdug pa du ma la rab tu chags shing mchog tu bde ba dang ldan pa yin no/ /gnas de dag na rin po che sna bdun gyi shing ljon pa rnams kyis yongs su bskor</text></item>
<item><p>94a1</p><section>mdo sde</section><text>ba'i ri dang tshal 'di lta bu dag yod de/ 'di lta ste/ rnyis pa med pa'i tshal ni tshal de na me tog rnams kyang rnyis pa med cing / dri dang yang bral ba med pa dang / gser gyi grib ma'i tshal zhes bya ba</text></item>
<item><p>94a2</p><section>mdo sde</section><text>gser gyi lcug mas dra bar bris shing / bai dUr+ya'i bung ba rnams kyis mdzes par byas la/ rma bya dang khu byug sgra 'byin to/ /bya de dag kyang rin po che sna bdun gyi sgro gshog dang ldan la/ sgra snyan cing 'jebs par</text></item>
<item><p>94a3</p><section>mdo sde</section><text>'byin pa yin te/ tshal de na shin du nyams dga' bar yang bdag nyid kyis mthong nas shin du bde bar gyur to/ /de na bya 'di lta bu dag yod de bkra ba dang sgro gshog bkra ba dang / lha rnams kyi snying la 'dod pa bskyed pa gang</text></item>
<item><p>94a4</p><section>mdo sde</section><text>yin pa de dag des sgra 'byin par byed de/ de thos nas lha rnams kyang ngo mtshar cher skyes la/ 'di ltar bya 'di dag ni lha dang 'thun par mthong ste/ gang bdag cag gi yid la 'dod pa de dag bya de rnams sgra 'byin par byed snyam</text></item>
<item><p>94a5</p><section>mdo sde</section><text>mo/ /bya chu zhim gnas shes bya ba de dag gi kha nas chang ro dang dri'i ngo bo gtsang ba phun sum tshogs pa 'byung ngo / /kha nas byung ba'i chang de la yang bya gzhan rnams 'thung bar byed do/ de 'thungs nas bya de dag bcu gyur du</text></item>
<item><p>94a6</p><section>mdo sde</section><text>myos shing yid rab tu dga' nas brgya gyur du sgra 'byin par byed do/ /lha de dag gi glu dbyangs phan tshun 'dres pa brgya gyur du snyan pa yin te/ bya de dag gi sgra dang / lha mo de dag gi glu dbyangs thos nas 'dod pa la chags</text></item>
<item><p>94a7</p><section>mdo sde</section><text>pa'i lha yid shin du bde ba rnams brgya gyur du dga' ba skye zhing de dag gi glu dbyangs dang sgra la chags par byed do/ /bya mchu sgyur 'gro zhes bya ba gang dril bu g.yer kha'i dra ba sgra 'khrol ba'i gsab gseb na dga' bar byed</text></item>
<item><p>94a8</p><section>mdo sde</section><text>pa la 'di ltar ci 'di na bya'i sgra 'byin nam/ ci dril bu g.yer kha'i sgra 'byin ces gsal bar mi mngon pa de ltar de dag dang lhan cig sgra 'byin te/ phan tshun 'dres pa nyis gyur du yang snyan pa yin no/ /bya 'gram</text></item>
<item><p>94b1</p><section>mdo sde</section><text>gyi mtha' na spyod pa zhes bya ba gang chang rtag tu chu bo ltar 'bab pa'i 'gram dang gser gyi pad ma'i bar bar dag na gnas so/ /bya grib ma'i nang na rgyu ba zhes bya ba gang ji tsam du sred pa'i rnam pa dang 'dres na gzugs kyi</text></item>
<item><p>94b2</p><section>mdo sde</section><text>rnam pa de tsam 'gyur te/ rnam pa de srid du gnas so/ /bya chags pa zhes bya ba gang gal te lha shin du nyams dga' ba rnams dang nye bar lha mo de dag gnas na brgya gyur du mdzes te tshal dang / nags tshal du ma</text></item>
<item><p>94b3</p><section>mdo sde</section><text>rnams kyi nang na yang rtag tu bde bar gnas pa dag dga' bar byed do/ /yid la bsams pa gang yin pa de dang de dag nyid 'grub par 'gyur te/ shin du rgya che bar gyur cing / dga' ba dang / sdug pa dang / yid</text></item>
<item><p>94b4</p><section>mdo sde</section><text>du 'ong ba skye'o/ /lha mo'i tshogs du mas yongs su bskor ba'i lha de tshal dang / nye ba'i tshal de rnams kyi nang na dga' bar byed de/ gser dang / dngul dang / bai dUr+ya'i ri'i rtse mo gzhan dang / gzhan dag la bai dUr+ya'i</text></item>
<item><p>94b5</p><section>mdo sde</section><text>pad ma'i rdzing gis yongs su bskor cing / bya ngang pa dang / ka ran da bas kyang bskor ba/ bai dUr+ya sngon po lta bu'i chu shin du dri zhim pas gang ba/ chang du ma 'byung ba/ bai dUr+ya dang / gser dang / dngul gyi shing ljon pa shin</text></item>
<item><p>94b6</p><section>mdo sde</section><text>du dri zhim pa rnam pa du mas gtibs pa/ kun nas ri 'di lta bu kun yod de/ bsams na sna tshogs 'byung dang / sa stengs yangs dang / sa phyogs mtho dma' dang / gzhi mnyam stengs dga' ste/ de rnams su lha mo'i</text></item>
<item><p>94b7</p><section>mdo sde</section><text>tshogs kyis yongs su bskor ba'i lha thams cad nam mkha' las 'gro zhing 'bab la/ kun nas dga' bar byed cing dga' dgur spyod par byed do/ /gzugs sdug pa 'bum phrag du ma dag la lta bar byed de/ sgra snyan pa</text></item>
<item><p>94b8</p><section>mdo sde</section><text>'jebs pa yid du 'ong ba 'bum phrag du ma la nyan par byed do/ /dri zhim pa bro che ba yid du 'ong ba 'bum phrag du ma dag la snom par byed do/ /de bzhin du reg pas reg par bya ba dag la reg par byed do/ /de ltar dbang po thams</text></item>
<item><p>95a1</p><section>mdo sde</section><text>cad yul la myong bar byed de/ rang gis byas pa de ji srid du 'dod pa sdug pa yid du 'ong ba'i las de zad par ma gyur pa de srid du gnas de dag na dga' bar byed do/ /de phyis lha'i 'jig rten de nas 'chi bar 'gyur te/ shi</text></item>
<item><p>95a2</p><section>mdo sde</section><text>nas kyang las nye bar 'gro ba ji lta ba bzhin sems can dmyal ba dang / yi dgas dang / dud 'gro'i nang du 'khor bar 'gyur ro/ /gal te lan grangs gzhan la myong bar 'gyur ba'i las kyis mi rnams dang skal ba mnyam par</text></item>
<item><p>95a3</p><section>mdo sde</section><text>mi'i nang du skyes na/ de las de dang rgyu 'thun par rtag par rgyun du bde ba dang ldan zhing kun dga'i ra bar bde bar gnas pa dang / rgyal po byams pa dang skye bo thams cad la sdug par 'gyur ba mthong ngo / /de nas yang dge slong las</text></item>
<item><p>95a4</p><section>mdo sde</section><text>kyi 'bras bu rnam par smin pa shes pa de/ lha pi bang can gsum pa'i gnas la rtog par byed de/ des thos pa las byung ba'i shes pas lha rnams kyi gnas skyor chus skyes shes bya ba ji ltar 'dug pa mthong ngo / /der</text></item>
<item><p>95a5</p><section>mdo sde</section><text>sems can dag las gang gis skye bar 'gyur snyam nas des thos pa las byung ba'i shes pas brtags na/ legs par byas pa'i las kyi mtha' spyad pa/ sems pas yongs su bsgoms pa'i snying dang / snying rjes</text></item>
<item><p>95a6</p><section>mdo sde</section><text>brlan pa'i sems dang ldan pa gang gis sems can 'chi bar 'gyur ba skom gyis gdungs te/ mgul sgra ngar ngar por bgags shing srog chung zad yod pa la skom blud dam/ de bzhin du gang gis de'i srog bde bar 'gyur</text></item>
<item><p>95a7</p><section>mdo sde</section><text>bar bya ba'i phyir sman dag byin na de lus dang bral nas bde 'gro mtho ris kyi 'jig rten pi bang gsum pa'i lha rnams kyi nang skyor chus skyes pa'i gnas su skye bar 'gyur ro/ /der skyes nas kyang de lha'i dbang po'i lus dang</text></item>
<item><p>95a8</p><section>mdo sde</section><text>mtshungs shing lha mo'i tshogs kyis kun nas bskor te/ bde ba rgyun mi 'chad la rtag tu gnas pa yin no/ /de ltar rang gi las la spyod pa de tshal du ma dang / chu bo dang / 'bab chu du ma dag kyang rab tu mthong ste/</text></item>
<item><p>95b1</p><section>mdo sde</section><text>de res 'ga' lha mo'i tshogs kyis yongs su bskor nas/ tshal phreng zhes bya ba der 'dong bar byed do/ /tshal de yang chu bo dang / lteng ka dang / pad ma'i tshal du ma dag gis brgyan cing lha'i rol mo'i sgra dag gis mdzes</text></item>
<item><p>95b2</p><section>mdo sde</section><text>par byas la lha dang lha mo'i tshogs rab tu dga' ba rnams kyis gang ba yin no/ /tshal de na shing ljon pa me tog dang 'bras bu du mas brgyan pa/ lha'i rol mo'i sgra 'byin pa/ bya'i sgra ca co snyan pa 'byin pa yin no/ /</text></item>
<item><p>95b3</p><section>mdo sde</section><text>tshal de ni rin po che sna tshogs kyi shing ljon pa rnams kyis yongs su bskor ba yin te/ 'di lta ste/ rtag tu dga' ba dang / yang dag par dga' bar byed pa'i me tog man dA ra ba dang / pad ma dang / de ji ltar dga'</text></item>
<item><p>95b4</p><section>mdo sde</section><text>ba rnams kyis bskor ba yin no/ /me tog de dag gi dri'i mthu ni 'di lta bu yin te/ lha rnams dri ji lta ji ltar 'dod pa de lta de ltar me tog de dag las 'byung la/ me tog gcig gis me tog de thams cad kyi dri'i bya ba byed do/ /</text></item>
<item><p>95b5</p><section>mdo sde</section><text>tshal phreng ba de nyid na lha rab tu dga' zhing bro gar byed pa phan tshun grogs su gyur pa rnams tshal me tog lnga pa zhes bya bar 'dong bar byed do/ /de na yang bya dus su dran par byed pa zhes bya ba yod de/ des lha de dag mthong nas</text></item>
<item><p>95b6</p><section>mdo sde</section><text>'di ltar tshig 'brel ba'i tshigs su bcad de smras pa/ bsod nams dag ni nyams dga' la/ /de dag 'bras bu mchog tu dge/ /bsod nams lta bur sgrol ba med/ /de lta bas na bsod nams byos/ /bsod</text></item>
<item><p>95b7</p><section>mdo sde</section><text>nams gnyen gyi mchog yin te/ /bsod nams gter ni zad mi shes/ /bsod nams mar me lta bu yin/ /de bzhin pha dang ma dang mtshungs/ /bsod nams byas na 'gro ba'i lha/ /bsod nams kyis ni bzang</text></item>
<item><p>95b8</p><section>mdo sde</section><text>'gror 'khrid/ /mi yul bsod nams byas pa ni/ /de dag lha yul dga' bar byed/ /'di ltar bsod nams che ba'i mi/ /rtag tu bde dang ldan par 'gyur/ /bsod nams lta bu'i bde ba med/ /de lta bas na</text></item>
<item><p>96a1</p><section>mdo sde</section><text>bsod nams kyis/ /'jig rten gnyis la phan byed cing / /dga' dang nor gyi rgyur gyur pa/ /bsod nams yin par rtag tu mthong / /de ltar bsod nams bde mchog ldan/ /rtag tu bsod nams</text></item>
<item><p>96a2</p><section>mdo sde</section><text>rjes 'brang ste/ /de ni grib ma bzhin du 'brang / /de bas bsod nams bde mchog ste/ /bsod nams lta bu'i bde ba med/ /bsod nams zad pa'i lha rnams ni/ /rang gis byas pa'i rjes su ltung / /'jig</text></item>
<item><p>96a3</p><section>mdo sde</section><text>rten dge dang mi dge'i 'bras/ /de bas bsod nams yang dag spyod/ /lha yi yul du bdag cag gang / /dud 'gro'i skye gnas 'thun par gnas/ /bsod nams ma yin rgyur gyur pa/ /rang gis byas pas</text></item>
<item><p>96a4</p><section>mdo sde</section><text>sems rmongs so/ /gang zhig bsod nams dman pa ni/ /gdul dka' rtag tu ngan 'gror 'gro/ /bye ma la ni mar med ltar/ /de la bde ba ga la yod/ /sems kyis bslus pa'i rmongs pa rnams/ /bsod</text></item>
<item><p>96a5</p><section>mdo sde</section><text>nams kyis ni yongs su spangs/ /de dag la ni bde med cing / /de dag sdug bsngal mtha' med do/ /yang dang yang du skye 'gyur zhing / /yang dang yang du 'chi 'gyur ba/ /lha dag bde bas myos pa gang / /de dag</text></item>
<item><p>96a6</p><section>mdo sde</section><text>la ni bde rtag med/ /las kyis rgyar ni bcug gyur cing / /gti mug gis ni bslus pa rnams/ /'khor ba thog ma med pa nas/ /'khrul 'khor bzhin du 'khyam par byed/ /lha dag lha yi 'jig</text></item>
<item><p>96a7</p><section>mdo sde</section><text>rten nas/ /'chi bar 'gyur ba'i sdug bsngal gang / /de ni dmyal las dmyal bar du/ /de yi dpe byar yong med do/ /bde mtha' rtag tu ltung bar go/ /'di dag ci zhig mi shes sam/ /lha rnams</text></item>
<item><p>96a8</p><section>mdo sde</section><text>'chi med yul lta bur/ /bde bas rmongs rnams lta bar byed/ /skye dang 'chi ba'i 'jig rten ni/ /grangs su bgrang du yod med kyang / /sred pas yongs su bslus pa yi/ /mi rnams yid ni 'byung mi</text></item>
<item><p>96b1</p><section>mdo sde</section><text>byed/ /de nas lha de rnams lha'i bya de'i sgra de thos nas/ chung zad cig yid la byed pa dang / yang bag med pa de nyid kyi dbang du gyur te/ sred pas srid par spyod pa de dag thams cad ni sems la rtag tu rag</text></item>
<item><p>96b2</p><section>mdo sde</section><text>las pa yin no/ /phreng ba'i tshal de na bde ba las bde bar gnas pa de dag sil snyan yan lag lnga dang ldan pas bro gar byed/ rgod par byed do/ /yul bud shing lta bur gyur pa la/ bag med pa me lta bus</text></item>
<item><p>96b3</p><section>mdo sde</section><text>rgyun mi 'chad par sreg pa na yul nas yul dang / nye ba'i tshal nas nye ba'i tshal dang / ri'i steng nas ri'i steng dang / gzhal med khang nas gzhal med khang dang / pad ma'i tshal nas pad ma'i tshal dang / rin po che'i ri'i</text></item>
<item><p>96b4</p><section>mdo sde</section><text>rtse mo nas rin po che'i ri'i rtse mor rgyu ste/ de ltar lha mo dang lhan cig yul gyi sred pas bdas pas na/ lha de rnams ji srid du 'dod pa sdug pa yid du 'ong ba'i las de zad par ma gyur pa de srid du lha'i 'jig rten de na dga' bar</text></item>
<item><p>96b5</p><section>mdo sde</section><text>byed do/ /de zad nas de nas yang ltung bar 'gyur te/ lhung nas kyang las nye bar 'gro ba ji lta ba bzhin sems can dmyal ba dang / yi dgas dang / dud 'gro'i 'khor bar yongs su 'khyam mo/ /gal te mi rnams dang</text></item>
<item><p>96b6</p><section>mdo sde</section><text>skal ba mnyam par mi'i nang du skyes na de las de dang rgyu 'thun par tshe rabs tshe rabs su nad med par 'gyur zhing nyon mongs pa med pa dang / skye bo dam pa kun gyi yid du 'ong ba dang / bkres pa dang / skom pa dang bral ba'i yul</text></item>
<item><p>96b7</p><section>mdo sde</section><text>bzang por skye ba dang / me tog gis brgyan par 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha pi bang can gsum pa rnams kyi gnas la rtog par byed de/ des thos pa</text></item>
<item><p>96b8</p><section>mdo sde</section><text>las byung ba'i shes pas lha pi bang can gsum pa rnams kyi gnas lus dkar zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas</text></item>
<item><p>97a1</p><section>mdo sde</section><text>brtags na/ zhing dang zhing ma yin pa'i rnam pa shes shing yid shin du dang ba dang / sems pas yongs su bsgoms pa'i snying dang ldan pa dang / der yid zhugs shing sems g.yeng ba med pa las kyi 'bras bu</text></item>
<item><p>97a2</p><section>mdo sde</section><text>mngon par shes pa gang gis mchod rten nam/ dge 'dun gyi gtsug lag khang gi brkyang nul rlung ngam/ nyi ma 'am/ char pas zad pa slar brkyang nul byugs la/ de ltar byas nas de rjes su dga' zhing gzhan dag kyang</text></item>
<item><p>97a3</p><section>mdo sde</section><text>de nyid la dga' bar byed du 'jug la/ lugs bzhin du byed du 'jug ste de ltar byed na de lus dang bral nas bde 'gro mtho ris kyi 'jig rten lus dkar gyi lha rnams kyi nang du skye bar 'gyur ro/ /der skyes nas kyang de dag</text></item>
<item><p>97a4</p><section>mdo sde</section><text>thams cad dkar po kho nar snang ste/ de'i khyad par ni dung dang / kha ba dang / me tog ku mu da dang / 'o ma dang bcas pa dag ni bcu drug gi char yang mi phod do/ /de ltar rnam pa de lta bu'i gzhal med khang dang / shing rta dang</text></item>
<item><p>97a5</p><section>mdo sde</section><text>gnas dag dang gzhan dag kyang kun nas dkar zhing mchog tu dkar por snang bar 'gyur te/ 'di ltar lus kyang mchog tu dkar ba nyid du 'gyur ro/ /dga' bar byed pa'i ngang tshul can de dag bskyed mos tshal du dga' ston byed</text></item>
<item><p>97a6</p><section>mdo sde</section><text>du 'dong ste/ 'di ltar byi ru'i tshal zhes bya ba gnas de dag tu sil snyan dang glu dbyangs sna tshogs kyi sgra 'byin cing dgod pa dang / shin du yid dga' ba'i grogs po rnams dang lhan cig tshal der 'dong bar byed do/ /de</text></item>
<item><p>97a7</p><section>mdo sde</section><text>ltar de dag byi ru'i tshal gyi nang du 'dong ste/ gang gi tshe zhugs pa dang bya sna tshogs sgra 'byin cing gser btso ma'i shing ljon pas mdzes pa yin no/ /shing ljon pa'i nye ba'i tshal gyis mdzes par byas pa'i byi ru'i tshal de'i mthu</text></item>
<item><p>97a8</p><section>mdo sde</section><text>ni 'di lta bu yin te/ ji ltar kha dog dmar po gzhan dang mi mthun par 'byung ba de ltar shing ljon pa'i 'od dmar po rnam pa de lta bu 'byung ngo / /lha de dag thams cad tshal de'i mthus dkar po de rnams dang bral nas kha dog shin du</text></item>
<item><p>97b1</p><section>mdo sde</section><text>dmar por gyur pa dang / phan tshun gtam du bdag cag gi lus lhan cig skyes pa'i mdzes pa gang yin pa de dag tshal gyi kha dog gi mthus mi snang bar gyur to/ /shing ljon pa de dag kun nas kha dog dmar po kho na yin te/</text></item>
<item><p>97b2</p><section>mdo sde</section><text>bdag cag ni tshal gzhan du 'dong bar bya'o zhes brjod do/ /de nas lha de rnams lha mo de dag dang lhan cig bai dUr+ya'i tshal ga la ba der 'dong bar byed do/ /tshal de yang bai dUr+ya'i mdog des ji ltar 'dzam bu'i gling gi gnam ltar</text></item>
<item><p>97b3</p><section>mdo sde</section><text>kun nas sngo ba yin no/ /de nas lha rnams tshal der yang kha dog dkar po gang yin pa de dag bai dUr+ya'i shing ljon pa'i dbyibs de rnams kyis kyang zil gyis mnon to/ /shing de rnams la bya gnas pa gang yin pa de dag kyang kha dog</text></item>
<item><p>97b4</p><section>mdo sde</section><text>sngon por gyur la/ pad ma gang yin pa de dag kyang sngon por gyur te/ de ltar bai dUr+ya'i tshal de dag thams cad sngon po nyid yin no/ /de nas lus dkar ba lha mo'i tshogs mang pos yongs su bskor ba lha'i rol mo'i sgra dang /</text></item>
<item><p>97b5</p><section>mdo sde</section><text>dri dang glu dbyangs dang bcas pa rnams tshal de na yun ring du dga' bar byed/ rtse bar byed/ dga' dgur spyod par byed cing / lha'i bde ba 'dod pa'i yon tan lnga myong bar byed do/ /de nas yun ring zhig lon nas lha lus</text></item>
<item><p>97b6</p><section>mdo sde</section><text>dkar po rnams rtse ba'i don du dngul gyi shing ljon pa'i tshal du 'dong bar byed do/ /dngul gyi tshal de ni kun nas kha dog dkar por snang zhing tshal de na gang ci yod pa de thams cad dkar ba yin la/ tshal de na pad ma yang dngul gyi</text></item>
<item><p>97b7</p><section>mdo sde</section><text>pad ma shin du nyams dga' ba yin no/ /bya rnams kyang dngul gyi bya yin te/ de ltar lha lus dkar po dang ldan pa de dag thams cad tshal de'i nang du zhugs pa ji ltar 'o ma'i nang na zla ba'i gzugs brnyan snang ba de ltar mdzes</text></item>
<item><p>97b8</p><section>mdo sde</section><text>pa yin no/ /tshal de na lha rnams yun ring du dga' bar byed/ dga' dgur spyod par byed cing lha'i dpe med pa 'dod pa'i bde ba yan lag lnga dang ldan pas bde ba myong bar byed do/ /de dag der yang dga' bar byas</text></item>
<item><p>98a1</p><section>mdo sde</section><text>nas lus sna tshogs ga la ba der 'dong bar byed do/ /tshal de yang shing ljon pa sna tshogs kyis mdzes par byas shing gser gyi shing ljon pa rnams kyis kyang mdzes par byas pa yin te/ /de bzhin du dngul gyi</text></item>
<item><p>98a2</p><section>mdo sde</section><text>shing ljon pa rnams dang / de bzhin du bai dUr+ya'i shing ljon pa rnams dang / de bzhin du lo ma sna tshogs rnams kyis mdzes par byas pa yin no/ /shing de rnams kyang kha dog sna tshogs kyi lo ma dang / mdog sna tshogs</text></item>
<item><p>98a3</p><section>mdo sde</section><text>kyis mdzes pa yin la/ tshal de'i nang na lha de rnams de dag nyid kyis lus rnams rgyan sna tshogs kyis brgyan par gyur to/ /tshal de na yang lha de rnams yun ring du dga' bar byed/ dga' dgur spyod par byed de/ lha mo'i</text></item>
<item><p>98a4</p><section>mdo sde</section><text>tshogs kyi nang na 'khod pa rnams de dag gis glu dbyangs nye bar len cing de na yang de rnams yun ring du rtses nas kun du mthong ba'i gser gyi ri ga la ba der 'dong bar byed do/ /de yang rin po che sna bdun gyis brgyan pa yin</text></item>
<item><p>98a5</p><section>mdo sde</section><text>te/ lha de dag gis ri kun mthong chu bo dang / 'bab chu dang / lteng ka mang pos brgyan pa/ tshal dang / nags tshal dang ldan pa/ pad ma'i rdzing du mas 'khor ba/ bya'i tshogs mang po'i sgra 'byin pa'i ri bo de la</text></item>
<item><p>98a6</p><section>mdo sde</section><text>'dzegs nas ri'i rgyal po ri rab drug khris bskor ba de rnams kyi dbus na ri'i rgyal po ri rab 'dug pa de dag thams cad mthong ngo / /de nas lha lus dkar po rnams kun nas mthong ba'i ri bo de la lha mo dang lhan</text></item>
<item><p>98a7</p><section>mdo sde</section><text>cig yun ring du rtse bar byed/ dga' dgur spyod par byed do/ /de nas yang de rnams de las babs nas ri bo phyogs gtsang ma zhes bya ba ga la ba der 'dzeg par byed de/ ri bo de la yang gnas gzhan dag</text></item>
<item><p>98a8</p><section>mdo sde</section><text>nas skyes pa'i lha rnams dga' ba'i mthus ri bo de la 'ongs nas dga' bar byed do/ /lha gzhan de rnams dang lha lus dkar po de rnams dang yang phan tshun lhan cig sil snyan yan lag lnga dang ldan pas dga'</text></item>
<item><p>98b1</p><section>mdo sde</section><text>bar byed cing dga' dgur spyod par byed do/ /de nas lha yul gyi phyogs cha dga' ba de rnams su lha de dag yun ring du dga' bar byas nas/ mar zad nas mar me 'chi bar 'gyur zhing nyin par gyi mtha' zad na nyi ma nub</text></item>
<item><p>98b2</p><section>mdo sde</section><text>par 'gyur ba de ltar lha de rnams legs par byas pa'i las zad nas mar me ltar lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / yi dgas dang /</text></item>
<item><p>98b3</p><section>mdo sde</section><text>dud 'gro'i nang du skye bar 'gyur ro/ /gal te mi rnams dang skal ba mnyam par mi'i nang du skyes na/ de las de dang rgyu 'thun par pad ma'i rtsa lag lta bur mdog dkar sham bzang por 'gyur zhing stod phyogs sam rgya yul la sogs</text></item>
<item><p>98b4</p><section>mdo sde</section><text>par skye bar 'gyur la/ rtag tu bde ba dang ldan pa dang / mi'i gtso bo chen po'i yid gcugs par 'gyur ba mthong ngo / /de nas yang dge slong las kyi 'bras bu rnam par smin pa shes pa de lha pi bang can gsum pa rnams kyi gnas su rtog par</text></item>
<item><p>98b5</p><section>mdo sde</section><text>byed de/ des thos pa las byung ba'i shes pas brtags na/ lha'i 'jig rten na lha phan tshun dga' ba zhes bya ba ji ltar 'dug pa mthong ngo / /gnas der sems can dag las gang gis skye bar 'gyur snyam nas des thos pa las</text></item>
<item><p>98b6</p><section>mdo sde</section><text>byung ba'i shes pas brtags na/ sems can dge ba phan tshun grogs su gyur pa/ sems pa dang tshul khrims dang ldan pa/ gol la'i dge 'dun gyi gtso bor gyur pa gang dag gis sbyin pa byin/ tshul khrims bsrungs na de</text></item>
<item><p>98b7</p><section>mdo sde</section><text>dag thams cad rgyu de dang rkyen de las lus dang bral nas bde 'gro mtho ris kyi 'jig rten phan tshun dga' ba'i lha rnams kyi nang du skye bar 'gyur ro/ /der skyes nas kyang phan tshun bde ba skyed cing sems 'thun par bskyed pa de</text></item>
<item><p>98b8</p><section>mdo sde</section><text>rnams bsod nams kyi tshogs smin par 'gyur ro/ /de na lha'i pad ma'i rdzing na gnas shing kha zas la dga' ba de yul nyams dga' zhing bde ba dag myong bar byed de/ sil snyan yan lag lnga dang ldan pas yid rab tu dga'</text></item>
<item><p>99a1</p><section>mdo sde</section><text>ba dag dgod par byed/ dga' bar byed/ rtse bar byed/ dga' dgur spyod par byed la/ lha mo'i tshogs gzugs dang cha byad sna tshogs dang ldan pa rnams kyis yongs su bskor nas gser dang rin po che sna tshogs</text></item>
<item><p>99a2</p><section>mdo sde</section><text>kyi sa gzhi dang / ri de rnams la dga' bar byed do/ /de ltar rang gi las kyi 'bras bu la spyod cing dga' ba de rnams su chu bo'i 'gram bai dUr+ya dang / nor bu'i lan kan bres pa dang / gser gyi rnam pa'i bya ngang pa dang / ngur pa</text></item>
<item><p>99a3</p><section>mdo sde</section><text>rnams kyis mdzes par byas pa/ 'gram na shing ljon pa skyes pa rnams kyi sdug gur brgyan pa'i sman ljong dag na lha mo'i tshogs kyis yongs su bskor ba rnams dga' bar byed do/ /der de dag dga' bar byas nas mu</text></item>
<item><p>99a4</p><section>mdo sde</section><text>tig 'bab par byed pa zhes bya ba'i chu bo ga la ba der 'dong bar byed do/ /chu bo de dag na chu gang yin pa de dag ni chang ro rnam pa du ma dang ldan pa rnyog pa med pa 'bab bo/ /bye ma gang yin pa de dag ni mu tig yin la/ 'dam rdzab</text></item>
<item><p>99a5</p><section>mdo sde</section><text>gang yin pa de dag ni gser yin te/ chu bo de nor bu kha dog bzang po du mas brgyan pa nya rnams kyis shin du mdzes pa yin no/ /de'i ngos gnyi ga na gser gyi shing ljon pa rnams la mdab ma ni bai dUr+ya/ bai dUr+ya'i shing ljon pa</text></item>
<item><p>99a6</p><section>mdo sde</section><text>rnams la gser gyi 'dab ma yod de/ 'dab ma yod pa de dag thams cad la dus tshigs thams cad kyi 'bras bu dang me tog bzang dgus khebs pa yin no/ /bya'i tshogs rtag par rab tu dga' ba rnams kyis kun du gang la thos na yid</text></item>
<item><p>99a7</p><section>mdo sde</section><text>'phrog pa'i sgra 'byin pa yin te/ bya'i tshogs mthong na dga' ba rnam pa de lta bu dag dang / rtag tu kun nas dga' ba'i lha de rnams dang / lhan cig byed pa lta bur dus thams cad du dga' bar byed do/ /der de rnams</text></item>
<item><p>99a8</p><section>mdo sde</section><text>kyis yang dag par dga' bar byas nas phyogs gzhan snyan pa spyod pa zhes bya ba ga la ba der 'dong bar byed do/ /phyogs de na lcug mas g.yogs pa'i khyim yod de/ rin po che mar rgad kyi dum bu ring po skyon med phye ba</text></item>
<item><p>99b1</p><section>mdo sde</section><text>phyogs kyi rim pa mtho dma' dang ldan zhing pad ma'i tshal gyis brgyan pa/ sa phyogs shin du rnam par phye ba rin po che sna tshogs kyi bya rnams kyis mdzes par byas pa/ la la dag na yang gser gyi sa gzhi'i phyogs nyams</text></item>
<item><p>99b2</p><section>mdo sde</section><text>dga' bar bai dUr+ya'i lcug ma'i dra bas gtibs pa/ bung ba dang me tog gis kun du gang ba/ lha dang lha mo'i tshogs rtag tu dga' ya ya ste/ rab tu dga' ba rnams kyis kun du gang ba/ legs par byas pa'i las la</text></item>
<item><p>99b3</p><section>mdo sde</section><text>spyod pa'i lha de rnams kun du dga' bar byed do/ /de nas kyang phyogs gzhan zhig na/ chu dang lteng ka dang / tshal dang / 'bab stegs mang po yod par 'dong bar byed do/ /'bab stegs dang / tshal de dag na chu na rgyu ba'i bya</text></item>
<item><p>99b4</p><section>mdo sde</section><text>mdog bzang po gang yin pa de rnams kyis nam mkha'i phyogs de dag thams cad bar mtshams med par kun du bkang nas sgra 'byin to/ /chang chu bo ltar 'bab pa rnyog pa med pa rnam pa du ma dag 'bab ste/ gsar gyi rdo</text></item>
<item><p>99b5</p><section>mdo sde</section><text>las dba' rlabs kyi sgra 'byung zhing dbu ba 'khrugs pa'i sgra khrol la 'byung la/ bya rab tu dga' ba'i sgra 'byin pa long long po rnams dang chu bo de rnams kyi ngos gnyi ga na 'khod pa'i lha mo'i tshogs kyis yongs su bskor ba</text></item>
<item><p>99b6</p><section>mdo sde</section><text>rnams dang dga' bar byed rtse bar byed do/ /lag na gser gyi pad ma thogs pa rnams phan tshun rdeg pa na de ltar phan tshun yid gcugs pa lhan cig rtse ba de rnams kyis dus ring du 'das so// //</text></item>
<item><p>99b7</p><section>mdo sde</section><text>'phags pa dam pa'i chos dran pa nye bar gzhag pa/ bam po nyer dgu pa/ phyogs de nas kyang myos byed tshal zhes bya ba der lha thams cad rtse ba'i grogs dang lhan cig 'dong bar byed do/ /tshal de na sems</text></item>
<item><p>99b8</p><section>mdo sde</section><text>kyi rnam pa thams cad myos byed kyis mun par gyur te/ bya de dag ni 'bras bu'i ro rnams kyis myos/ bai dUr+ya'i bung ba dag ni me tog gi ro rnams kyis myos/ khu byug dag ni dpyid mthong nas myos/ 'gram na rgyu</text></item>
<item><p>100a1</p><section>mdo sde</section><text>ba'i bya dag ni chang gi ro rnams kyis myos/ de bzhin du lha rnams ni lha'i 'dod pa'i yon tan lnga rnams gyis myos/ de bzhin du lha mo rnams kyang lha'i tshogs dang lhan cig 'dod pa'i ros myos te/ de</text></item>
<item><p>100a2</p><section>mdo sde</section><text>ltar 'dod pa'i ros myos pa'i bud med rnams ni gzhan gyis myos par mi 'gyur gyi/ 'di ltar bud med thams cad ni 'dod pa lhur len pa yin la/ de la sems zhugs/ de la gzhol/ de la gnas/ de'i rang bzhin</text></item>
<item><p>100a3</p><section>mdo sde</section><text>yin no/ /lha de dag kyang myos byed mthong nas brgya 'gyur du myos pa rnams de na dga' bar byed do/ /de ltar lha de rnams ji srid du 'dod pa sdug pa yid du 'ong ba'i las zad par ma gyur pa de srid du de na dga' bar byed do/ /</text></item>
<item><p>100a4</p><section>mdo sde</section><text>de las de zad nas lha'i ris de nas kyang 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / yi dgas dang / dud 'gro'i nang du 'khor bar 'gyur ro/ /gal te mi rnams</text></item>
<item><p>100a5</p><section>mdo sde</section><text>dang skal ba mnyam par mi'i nang du skyes na/ bsod nams gcig pa de dag thams cad yul dang ljongs dang grong khyer gcig tu skye bar 'gyur zhing thams cad 'byor pa phun sum tshogs pa dang / thams cad rigs che zhing</text></item>
<item><p>100a6</p><section>mdo sde</section><text>btsun par skye ba dang / thams cad phan tshun dga' zhing bya ba gcig pa dang / dge ba'i nang du skye bar 'gyur ba mthong ste de dag rgyu 'thun par dge ba 'am mi dge ba gang yin pa de dag thams cad kun la 'byung gi so so la ni ma</text></item>
<item><p>100a7</p><section>mdo sde</section><text>yin no/ /de nas yang dge slong las kyi 'bras bu rnam par smin pa shes pa de/ lha pi bang can gsum pa'i gnas la rtog par byed de/ des thos pa las byung ba'i shes pas/ lha pi bang can gsum pa rnams kyi gnas</text></item>
<item><p>100a8</p><section>mdo sde</section><text>yang dag chags spyod ces bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes rab kyis brtags na/ zhal ta pa tshul khrims dang ldan par gyur pa</text></item>
<item><p>100b1</p><section>mdo sde</section><text>gang gis khyim pa gzhan dag dga' bar byas/ gzeng bstod mgu bar byas/ dad par byas nas sems yongs su bsgoms pa de/ zhing yon tan dang ldan pa la sbyin pa sbyin du bcug cing tshul khrims kyang srung du bcug</text></item>
<item><p>100b2</p><section>mdo sde</section><text>na/ de lus dang bral nas bde 'gro mtho ris kyi 'jig rten yang dag chags spyod kyi lha rnams kyi nang du skye bar 'gyur ro/ /der skyes nas kyang rang gi mthu 'di lta bu 'byung bar 'gyur te/ las gang gis bdag cag 'dir</text></item>
<item><p>100b3</p><section>mdo sde</section><text>skyes zhig gu snyam nas/ de dag mir skyes pa yang dag par dran no/ /'di ni mi'i 'jig rten na bdag gi dge ba'i bshes gnyen du gyur pa yin te/ 'di'i sbyin bdag ni bdag yin no/ /rgyu de dang rkyen de dang gzhi des de dang bdag</text></item>
<item><p>100b4</p><section>mdo sde</section><text>bsod nams 'thun par gyur nas/ 'dir 'ongs pa lta zhig gu snyam mo/ /de bzhin du dge ba'i bshes gnyen nyan thos de yang skye ba dran te/ 'di ltar 'di ni bdag gi sems dang bas sbyin pa sbyin du bcug pa yin te/</text></item>
<item><p>100b5</p><section>mdo sde</section><text>rgyu de dang rkyen de dang gzhi des de nas bdag lha'i 'jig rten 'dir sems dang ldan par skyes pa lta snyam nas/ de ltar yang dag chags spyod kyi lha rnams kyi gnas su skyes so/ /de nas gzhan du gyur te/ pad ma'i tshogs</text></item>
<item><p>100b6</p><section>mdo sde</section><text>lta bu'i lha mo mang po byad gzugs dang mdog dang lang tsho dang sdug pa so so du mas brgyan pa mthong ngo / /lha mo de dag mthong nas lha de rnams kyis mthong ma thag tu ji ltar tshe rabs snga ma la byas pa shin du phra mo yang mi dran</text></item>
<item><p>100b7</p><section>mdo sde</section><text>zhing yul la sems rnam par chags pa/ bag med pa'i gnas su skyes pa/ yul gyi bde bas sems phrogs pa de ltar 'dod pa rnams kyis 'phangs pa'i yid skye bar byed do/ /de nas yang dag chags spyod kyi lha rnams</text></item>
<item><p>100b8</p><section>mdo sde</section><text>kyis/ lha mo'i tshogs 'bum phrag du ma byad gzugs dpe med pa dang ldan pa de dag mthong nas/ thog ma med pa'i dus nas zhugs pa'i 'dod chags kyi mes yid rab tu bsregs pa ni/ ji ltar mes bud shing skam po yun ring</text></item>
<item><p>101a1</p><section>mdo sde</section><text>du sreg par byed pa de ltar lha de rnams kyi yid de dag rab tu sreg par byed do/ /lha mo de dag ga la ba der 'gro bar byed la lha mo rtag tu 'dod pa la don gcig tu byed pa yang kha rlangs dri zhim pos nam mkha' 'gengs shing</text></item>
<item><p>101a2</p><section>mdo sde</section><text>lha'i cha byad du ma thogs la lag na pad ma khyer te/ lha ga la ba der 'dong bar byed do/ /de nas lha de rnams dang lha mo de rnams lha'i 'dod pa bde ba rnam pa du ma de dag myong bar byed do/ /de nas bag med pa de lta bur rig nas dge</text></item>
<item><p>101a3</p><section>mdo sde</section><text>slong de 'khor ba'i sdug bsngal nyam nga ba du ma las yid byung nas 'di ltar tshigs su bcad de smras pa/ nyin mo gsar du byung ba yis/ /rnying pa med par byed pa ltar/ /bde dang sdug bsngal sar pa yis/ /rnying pa nye bar rjod par byed/ /de ltar</text></item>
<item><p>101a4</p><section>mdo sde</section><text>lha yi 'jig rten du/ /bde ba 'dzin pa'i skye bo dag /'tsho ba'i mtha' ni 'chi ba dang / /ji ste 'bral ba'i mtha' mi rig /ji ltar shing dang sbrang rtsir sres/ /ji ltar dug dang zas bsres pa/ /de ltar bde ba 'di kun gyi/ /mtha' mi</text></item>
<item><p>101a5</p><section>mdo sde</section><text>bde ba ma rig go/ /lha yul du ni lhag par yang / /yul rnams lta la ga la ngoms/ /sred pas ngoms pa med pa de/ /khyad par du yang ga la bde/ /shin du bde ba'i stobs las ni/ /lha yul rnams su ye nas sred/ /sred mes</text></item>
<item><p>101a6</p><section>mdo sde</section><text>yongs su gdung rnams kyi/ /bde ba nye bar ma dmigs so/ /gcig tu bde spyod sred bral zhing / /nga med re ba med pa dang / /mya ngan 'das grong 'gro ba ni/ /bde gang yin pa de 'thob bo/ /gang dag sred pa'i bag la nyal/ /</text></item>
<item><p>101a7</p><section>mdo sde</section><text>yod ye sems la mi 'jog pa/ /de dag thog mtha'i dri ma bral/ /bde ba'i nang na 'ang de bde'o/ /sems ni shin du bsdus pa dang / /thams cad du ni re med dang / /bya dang mi bya ma rmongs pa/ bde ba rtag tu nye bar gnas/ /gang</text></item>
<item><p>101a8</p><section>mdo sde</section><text>gis 'khor ba'i rgyur gyur pa/ /dga' bcas 'byung ba bcom pa dag /brtan po gtso de pha rol 'gro/ /bde ldan mya ngan 'das la gnas/ /gang zhig 'dod chags zhe sdang ldan/ /sred bcas de la bde ba med/ /gang zhig</text></item>
<item><p>101b1</p><section>mdo sde</section><text>'dod chags me las grol/ /de ni dri med bde bar 'dod/ /de ltar dge slong des bag med pa la gnas pa'i lha de rnams nyin gcig bzhin du sred pa'i me rab tu 'phel bar byed pa'i bag med pa rnams mthong nas snying rje</text></item>
<item><p>101b2</p><section>mdo sde</section><text>bar byed do/ /de nas lha de rnams kyang lha mo'i tshogs dang lhan cig tu tshal du bas 'khrigs pa zhes bya ba ga la ba der lha mo'i tshogs g.yer ba rol mo dang / glu dbyangs dang gad mo sna tshogs 'don pas yongs su bskor ba</text></item>
<item><p>101b3</p><section>mdo sde</section><text>bde bar gnas pa rnams bskyed mos tshal du dga' spyod byed du dong ste/ kha cig ni lha mo'i tshogs kyis yongs su bskor nas nam mkha' la bya bzhin du 'gro/ kha cig ni gzhal med khang bya ngang pas bteg pa rnams kyis 'gro/</text></item>
<item><p>101b4</p><section>mdo sde</section><text>kha cig ni grogs dang ldan pa'i gzhal med khang rnams kyis 'gro/ kha cig ni lha mo'i tshogs de dag nyid kyis bskor nas rkang pas 'gro ste/ bde bar gnas pa de rnams glu dbyangs len zhing lus ngal ba med pa de thams cad</text></item>
<item><p>101b5</p><section>mdo sde</section><text>tshal du bas 'khrigs pa zhes bya ba ga la ba der 'dong bar byed do/ /de nas tshal de na lha gzhan sngar 'ongs pa gang yin pa de rnams kyis lha gzhan de dag mthong nas de nas yang rab tu dga' ste/ yid shin du mgu bar gyur</text></item>
<item><p>101b6</p><section>mdo sde</section><text>to/ /de nas lha gsar du 'ongs pa rnams dang / lha rnying pa rnams phan tshun 'dres nas ca co dang rol mo'i sgra skyes te/ rab tu dga' zhing nyams dga' ba skyes so/ /du bas 'khrigs pa'i tshal de kun sgra rnam pa du</text></item>
<item><p>101b7</p><section>mdo sde</section><text>mas kun du gang ste/ 'di lta ste/ gling bu'i sgra dang / pi bang gi sgra dang / rdza rnga'i sgra dang / khar rnga'i sgra dang / lha mo rgyan gyis brgyan pa'i sgra dang / de bzhin du de na glu dbyangs dang dgod pa'i sgra dang / chu bo dang /</text></item>
<item><p>101b8</p><section>mdo sde</section><text>mtsho dang / chu mang po rnam pa sna tshogs 'bab pa'i sgra dang / rin po che'i bya kha dog dang / dbyibs rnam pa sna tshogs su 'dug pa'i sgra dang / lha rnams kyi glu dbyangs kyi sgra thos na snyan pa dag ste/ de ltar tshal de sgra snyan pa</text></item>
<item><p>102a1</p><section>mdo sde</section><text>kun gyis gang ba yin no/ /tshal de na lha'i sman dang / bya dang / klung dang / lteng ka dang / me tog dang / 'bras bu phun sum tshogs pa dang / lha'i 'dod pa'i yon tan lnga 'byor pa dag gis lha rnams bskyed</text></item>
<item><p>102a2</p><section>mdo sde</section><text>mos tshal gyi dga' spyod byas nas bde ba nyams su myong ngo / /de rnams tshal de nas byung nas yang lhun po so sor snang ba zhes bya ba'i ri'i rtse mo ga la ba der lha mo'i tshogs kyis yongs su bskor nas 'dong bar byed de/</text></item>
<item><p>102a3</p><section>mdo sde</section><text>lha de rnams der 'dong ba na so sor snang ba'i ri'i rtse mo der lhags so/ /lha'i pad ma'i rdzing dang lteng ka dang nye ba'i tshal phun sum tshogs pa dang ldan pa'i ri'i rtse mo de na rgyal po chen po 'phags skyes po lha mo'i tshogs kyis</text></item>
<item><p>102a4</p><section>mdo sde</section><text>yongs su bskor ba gnas te/ 'jig rten thams cad kyi don sgrub cing mi'i 'jig rten na chos dang chos kyis bskyed pa'i mi chos dang ldan pa ni ji tsam zhig yod/ chos dang mi ldan pa ni ji tsam zhig yod/ 'jig rten la</text></item>
<item><p>102a5</p><section>mdo sde</section><text>phan par sgrub pa ni ji tsam zhig yod/ phan par mi sgrub pa ni ji tsam zhig yod/ dam pa'i chos kyi mthu che 'am chos ma yin pa mthu che/ bdud kyi phyogs lha ma yin brtan pa dang / klu rab 'jom la sogs pa mthu</text></item>
<item><p>102a6</p><section>mdo sde</section><text>che 'am mi che zhes rtog par byed de/ de ltar skye dgu rnams skyong ba de ri kun snang de la gnas so/ /ri'i rtse mo de dang ha cang mi nye ba ri rab kyi ngos la nyi ma 'khor bar byed de/ de'i 'od la rgyal po chen po 'phags skyes</text></item>
<item><p>102a7</p><section>mdo sde</section><text>po de chos dang ldan pa'i chos kyi bye brag gis mi'i 'jig rten tu nyi ma'i 'od ji ltar gtong zhig gu zhes dpyod par byed do/ /nyi ma 'khor ba'i gzhi la mkhas pa de nyi ma la rtog par byed de/ gal te chos dang ldan pa'i mi chos rjes</text></item>
<item><p>102a8</p><section>mdo sde</section><text>su skyong ba byung ba de'i tshe/ de bzhin du nyi ma chos kyis yongs su rgyas pa yin te/ de ltar mdog gsal ba nyid dang / dus dang 'thun par lhan ner 'char la/ de las mi rnams kyi lus la ni nad mi 'byung zhing 'bru rnams la yang</text></item>
<item><p>102b1</p><section>mdo sde</section><text>nad mi 'byung ngo / /gal te chos dang mi ldan pa'i chos kyi rjes su 'jug pa byung na/ de'i tshe nyi ma'i 'od chos ma yin pa dang 'thun par lhan ner mi 'char te/ de las chos ma yin pa'i mthu des 'bru rnams mi skye zhing</text></item>
<item><p>102b2</p><section>mdo sde</section><text>nyams par 'gyur ro/ /de ltar 'di dag thams cad ni chos dang chos ma yin pa byas pa'i dbang gi 'bras bu yin te/ rgyu med pa las ni ma byung ngo / /ri de yang nyi ma'i 'od dang 'thun pas so sor snang ba zhes ming du btags</text></item>
<item><p>102b3</p><section>mdo sde</section><text>te/ rgyal po chen po 'phags skyes po de la gnas nas 'jig rten la rtog par byed do/ /yang dag chags spyod kyi lha de rnams so sor snang ba'i ri'i rtse mor dong nas yid rab tu dga' la gsal ba de mthong nas kyang brgya gyur</text></item>
<item><p>102b4</p><section>mdo sde</section><text>du yid rab tu dga' ba skyes so/ /'phags skyes pos 'jig rten de dag mngon par brtags shing rang gis byas pa'i las des lha dang lha mo de dag thams cad kun nas brgya gyur du gzi brjid 'bar bar mthong ba dang /</text></item>
<item><p>102b5</p><section>mdo sde</section><text>'jig rten skyong ba 'phags skyes po de yid rab tu dga' nas 'di ltar tshigs su bcad de smras pa/ rgyu gsum rnam gsum las byung ba/ /legs byas rnam gsum byas pas na/ /'bras bu che gsum yon tan gsum/ /</text></item>
<item><p>102b6</p><section>mdo sde</section><text>gsum gnas sa ni gsum du gnas/ /khyed rnams chos la mchog tu gzhol/ /'tshe ba med pa'i sbyin mchog dang / /bden dang bzod dang dul dang ldan/ /thams cad mtho ris gnas su lhags/ /lha yi gnas</text></item>
<item><p>102b7</p><section>mdo sde</section><text>na lha gang dag /lha yi rgyan dang lha yi phreng / /phun sum tshogs pas brgyan pa rnams/ /dga' bar byed pa 'di dag dge/ /bag med dga' ba'i skye bo gang / /dge ba spyod par mi byed pa/ /chos la rnam par rmongs pa de/ /</text></item>
<item><p>102b8</p><section>mdo sde</section><text>mtho ris dag tu ga la skye/ /legs par byas pas mi dag 'dir/ /lus can rnams ni skyes gyur te/ /las kyi rnam smin de yis na/ /lha yi yul du de dag skyes/ /gang zhig bdag nyid dga' 'gyur zhing / /gang zhig blo gros bder</text></item>
<item><p>103a1</p><section>mdo sde</section><text>gnas pa/ /lha yi yul du skye 'gyur ba/ /de ni bsod nams chen po byed/ /chung dang 'bring dang bder gnas pa/ /lha rnams kyi ni bde chen gang / /'di ni chung dang 'bring dang che'i/ /bsod nams kyi ni 'bras bur mngon/ /</text></item>
<item><p>103a2</p><section>mdo sde</section><text>lus can gang gis ji tsam du/ /bsod nams kyi ni rnam pa byas/ /rnam pa de tsam de bde ba/ /lha yi 'jig rten rnams su smin/ /de ltar 'phags skyes po des lha de dag mthong ste/ tshigs su bcad pa smras nas de dag nyid dang</text></item>
<item><p>103a3</p><section>mdo sde</section><text>lhan cig 'thun par byed de/ ri dang nags tshal dang / lteng ka dang / tshal dang / lha'i me tog dang / 'bras bur ldan pa'i sa phyogs dang / bya sna tshogs sgra 'byin pa dang / kun nas lha dang lha mo'i tshogs kyis gang ba dang / ri mthong</text></item>
<item><p>103a4</p><section>mdo sde</section><text>na nyams dga' ba dang / dbang po drug bde bar byed pa rnams su/ dbang po drug don la chags pa bag med par gnas pa'i lha de rnams sil snyan yan lag lnga dang ldan pas kha mngon par dga' bar byed cing / pad ma'i tshal dang skyed</text></item>
<item><p>103a5</p><section>mdo sde</section><text>mos tshal dang / chang chu ltar 'bab pa dang / bai dUr+ya'i tshal dang / lteng ka dang / chu mig gis brgyan pa phan tshun grogs su gyur pa rnams/ ji srid du 'dod pa sdug pa yid du 'ong ba legs par byas pa'i las zad par ma gyur pa de srid du</text></item>
<item><p>103a6</p><section>mdo sde</section><text>dga' bar byed do/ /de zad nas de nas yang lha'i ris de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / yi dgas dang / dud 'gro'i nang du skye bar 'gyur ro/ /</text></item>
<item><p>103a7</p><section>mdo sde</section><text>gal te lan grangs gzhan la myong bar 'gyur ba'i las kyis mi rnams dang skal ba mnyam par mi'i nang du skyes na/ de las de dang rgyu 'thun par mang du smra ba nor mang ba ded dpon chen por 'gyur ba mthong ngo / /de nas yang</text></item>
<item><p>103a8</p><section>mdo sde</section><text>dge slong las kyi 'bras bu rnam par smin pa shes pa de/ lha pi bang can gsum pa rnams kyi gnas la rtog par byed de/ des thos pa las byung ba'i shes pas/ de dag gi gnas 'khor dang spyod pa zhes bya ba</text></item>
<item><p>103b1</p><section>mdo sde</section><text>ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan par gyur cing / sems kyi rgyud sems pas bsgoms</text></item>
<item><p>103b2</p><section>mdo sde</section><text>pa gang gis sbyin pa sbyin/ tshul khrims bsrungs/ chos mnyan par byas pa'i sbyin bdag de la lag nas sbyin pa po grogs su gyur pa gzhan zhig /des snying brlan cing dge ba'i sems dang ldan pa/ dad pas</text></item>
<item><p>103b3</p><section>mdo sde</section><text>sems rlan pa/ 'di ltar yang sems la rtog par byed de/ sbyin bdag 'di ni bsod nams dang ldan pa zhig go/ /da bdag la yang rdzas kyi rnam pa de snyed yod na/ de ltar bdag gis kyang gzhan dag la sbyin par bya'o snyam</text></item>
<item><p>103b4</p><section>mdo sde</section><text>sems na sbyin pa la sems dang ba des lus dang bral nas bde 'gro mtho ris kyi 'jig rten 'khor dang spyod pa'i lha rnams kyi nang du skye bar 'gyur ro/ /der skyes nas kyang yul du mas snying rab tu myos pa rnams rtag tu ldan</text></item>
<item><p>103b5</p><section>mdo sde</section><text>par gyur te/ sil snyan sna tshogs sgra 'byin pa'i nye ba'i tshal dang / bai dUr+ya dang / nor bu'i lan kan bres pa'i rdzing rnams na gser gyi pad mas khebs pa dang / bya'i tshogs kyi rnam pa sgra 'byin pa'i tshal dang / nye ba'i</text></item>
<item><p>103b6</p><section>mdo sde</section><text>tshal de rnams na/ bya myos pa sgra 'byin pa nyams dga' bar byed pa dag na dga' bar byed la/ /kha cig ni shing ljon pa tshang tshing dag gi nang na khu byug dang / rma bya sgra snyan pa chags su rung ba 'byin pa rnams na lha mo dag dang lhan cig</text></item>
<item><p>103b7</p><section>mdo sde</section><text>dga' bar byed do/ /kha cig ni pad ma'i tshal sdong bu ni bai dUr+ya/ mdab ma ni gser/ ze ba rdo rjer 'dug pa rnams kyi nang na dga' bar byed do/ /kha cig ni rgun chang gi tshal rnams na 'bras bu nye phan gyis myos pa'i lha mo yul la rnam par</text></item>
<item><p>103b8</p><section>mdo sde</section><text>chags pa rnams dang lhan cig rgun chang 'thung bar byed do/ /kha cig ni ri'i zom bai dUr+ya'i rdos gcal bkram pas rnam par phye ba'i sa phyogs rnams na dga' bar byed do/ /kha cig ni ri'i zom mu men gyis gtams pa'i chu gtsang ma</text></item>
<item><p>104a1</p><section>mdo sde</section><text>dri ma med pa 'bab pa'i chu bo rnams kyi nang na sdug pa dag dang lhan cig dga' bar byed do/ /kha cig ni 'bab stegs dang sa gzhi mu tig gi bye ma bdal ba dag na chu bsil la dang zhing gtsang ste dri ma med pa rnams kyi nang na</text></item>
<item><p>104a2</p><section>mdo sde</section><text>dga' bar byed do/ /kha cig ni rin po che sna bdun gyis brgyan pa'i yang thog nam mkha' la thug pa rnams kyi nang na dga' bar byed do/ /kha cig ni lha mo'i tshogs kyis yongs su bskor nas/ sil snyan yan lag lnga dang ldan</text></item>
<item><p>104a3</p><section>mdo sde</section><text>pas dga' bar byed do/ /kha cig ni dpag bsam gyi shing ljon pa la dril bu g.yer ka'i sgra drag tu 'khrol bas mdzes pa rnams kyi nang na dga' bar byed do/ /kha cig ni dus tshigs drug gi tshal shing ljon pa dag dang nye ba/ rtag</text></item>
<item><p>104a4</p><section>mdo sde</section><text>tu dga' ya yar gyur pa rnams kyi nang na snying du sdug cing 'dod pa rnams dang lhan cig dga' bar byed do/ /kha cig sa phyogs gser btso mas brgyan pa dang / ri bo'i zom gyi steng du 'dzegs nas sa phyogs kyi chu bo rnams la</text></item>
<item><p>104a5</p><section>mdo sde</section><text>yang lta bar byed de/ de ltar rang gi las kyis sprul pa lha'i bde ba dpe med pa rnam pa sna tshogs myong ngo / /de ltar sred pa la rnam par chags pa'i lha rnams kyi mig gzugs dang kha dog 'dod pa yid du 'ong ba rnam pa du ma dag gis chog mi</text></item>
<item><p>104a6</p><section>mdo sde</section><text>shes so/ /rna ba yang yul bde ba sgra snyan pa gsal ba yid du 'ong ba rnam pa du ma dag gis chog mi shes so/ /sna yang yul bde ba dri zhim pa bsung che ba yid du 'ong ba rnam pa du ma dag gis chog mi shes so/ /lce yang yul bde ba ro</text></item>
<item><p>104a7</p><section>mdo sde</section><text>zhim pa bro che ba yid du 'ong ba rnam pa du ma dag gis chog mi shes so/ /lus kyang yul bde ba reg bya 'dod pa 'jam pa yid du 'ong ba rnam pa du ma dag gis chog mi shes so/ /yid kyang yul rnyog pa med pa 'dod pa sdug pa yid du 'ong</text></item>
<item><p>104a8</p><section>mdo sde</section><text>ba rnam pa du ma dag gis chog mi shes te/ de ltar dbang po drug yul la chags pa'i lha rnams chog mi shes pa yin no/ /ji ltar yul rnams kyis sred pa spel ba de ltar 'phel bar 'gyur te/ me 'bar ba bzhin la de yang yul gyi bde ba ji</text></item>
<item><p>104b1</p><section>mdo sde</section><text>ltar dmigs pa de ltar rnam pa du mar 'phel bar 'gyur ro/ /sred pa des bsgribs pa'i lha chog mi shes par gyur pa rnams shin du bde ba'i mtha' dmigs su med de/ de ltar ji srid du 'dod pa sdug pa yid du 'ong ba</text></item>
<item><p>104b2</p><section>mdo sde</section><text>legs par byas pa'i las de zad par ma gyur pa de srid du/ lha'i bde ba dpe med pa rnam pa du ma myong ngo / /de phyis lha'i 'jig rten de nas 'chi bar 'gyur te/ shi nas kyang rang gis byas pa'i las kyis sems can</text></item>
<item><p>104b3</p><section>mdo sde</section><text>dmyal ba dang / yi dgas dang / dud 'gro'i nang du skye bar 'gyur ro/ /gal te mi rnams dang skal ba mnyam par mi'i nang du skyes na/ de las de dang rgyu 'thun par tshogs gcig tu spyod pa rgya mtsho'i tshong pa 'am/ tshong rdal du gnas</text></item>
<item><p>104b4</p><section>mdo sde</section><text>pa 'am/ ri bo'i bar na gnas par 'gyur la gnyen che ba dang 'brel ba dang rang dgar gnas pa dang / rgyal po la rag las par mi 'gyur ba dang / shin du 'byor pa dang / rang dbang du 'gyur ba mthong ngo / /de nas dge slong las kyi 'bras</text></item>
<item><p>104b5</p><section>mdo sde</section><text>bu rnam par smin pa shes pa de/ lha pi bang can gsum pa'i gnas la rtog par byed de/ des thos pa las byung ba'i shes pas lha de rnams kyi gnas dkyil mo dkrung gi steng du skyes shes bya ba ji ltar 'dug pa mthong ngo / /der sems can</text></item>
<item><p>104b6</p><section>mdo sde</section><text>dag las gang gis skye bar 'gyur snyam nas des thos pa las byung ba'i shes pas brtags na/ snying rje dam pa dang ldan pa gang gis sems can chus khyer ba 'am/ lo nyes byung nas ltogs te srog chad la thug pa la byams</text></item>
<item><p>104b7</p><section>mdo sde</section><text>pas brlan pa'i yid kyis bu bzhin skyong bar byed cing dgos pa med kyang sems pas bsgoms pa'i snying kho nas yang dag par bskyabs na/ de lus dang bral nas bde 'gro mtho ris kyi 'jig rten dkyil mo dkrung du gnas pa'i</text></item>
<item><p>104b8</p><section>mdo sde</section><text>lha rnams kyi nang du rdzus te skye bar 'gyur ro/ /de na lha dang lha mo gnas la/ lha gzhan yang phyogs gzhan na lhan cig nye bar gnas te/ lha'i bu de lha'i dkyil mo dkrung bcas pa'i steng du skyes so/ /de la lha de bu'i blo skye la lha mo de yang de bzhin du</text></item>
<item><p>105a1</p><section>mdo sde</section><text>bu'i blo skye'o/ /de nas lha'i bu de yang de gnyis la pha ma'i blo skye'o/ /de dag dang lha'i bu de nyid dang rtse bar byed de/ ji ltar 'dzam bu'i gling na mi shin du dga' ba rtse ba de ltar de dag kyang lha'i 'jig rten na lha dang dkyil mo dkrung gi</text></item>
<item><p>105a2</p><section>mdo sde</section><text>steng na gnas pa de dang rtse bar byed do/ /'di ltar bu khyod bdag cag gi bur gyur pa ni 'bras bu dang bcas pa yin te/ khyod bdag cag gis lha'i tshal dang nye ba'i tshal dang / lteng ka thams cad du bde ba bskyed par bya'o/ /ri'i zom</text></item>
<item><p>105a3</p><section>mdo sde</section><text>dang gser gyi lcug ma'i dra bas bris pa dang / mtshe'u dang 'bab chu phun sum tshogs pa dang / lcug ma'i khyim phun sum tshogs pa dang / pad ma'i rdzing rnams na gser gyi pad mas khebs shing bung bas mdzes pa dang / chu ba dang</text></item>
<item><p>105a4</p><section>mdo sde</section><text>ldan pa dang / chang chu bo ltar 'bab pa dang / rgun chang ro zhim po sna tshogs kyi rgyags pa skyed par byed pa'i mtho ris thams cad du khyod dang lhan cig dga' bar bya ste/ der khyod dang bdag cag lhan cig dga' bar bya'o/ /de nas</text></item>
<item><p>105a5</p><section>mdo sde</section><text>lha'i bu des pha ma de gnyis la 'di skad ces smras so/ /bdag la yab yum gyis rnam pa 'di lta bu stsal ba gang lags pa de ni bdag bde 'gror skyes pa 'bras bu mchis so/ /bdag kyang yab yum la gus par bgyid pa</text></item>
<item><p>105a6</p><section>mdo sde</section><text>dang gus par mnyan par bgyi'o/ /de nas lha de yid rab tu dga' nas lha'i bu blangs te/ lha mo dang lhan cig 'dzam bu na da char 'bebs shes bya ba'i tshal der 'dong bar byed do/ /lha de yang lha mos bskor cing / lha'i bu de yang</text></item>
<item><p>105a7</p><section>mdo sde</section><text>de dag thams cad dang 'dzam bu na da char 'bebs kyi tshal der dong ba dang / tshal de 'dzam bu na da'i shing ljon pa thams cad dang / me tog gi tshogs 'phyang ba dang / kha cig 'bras bu'i tshogs 'phyang ba rnams kyis khebs pa yin</text></item>
<item><p>105a8</p><section>mdo sde</section><text>no/ /me tog gi shing ljon pa gang yin pa de dag ni shin du dri zhim pa dpag tshad lngar 'byung ba'i me tog kha dog dang dbyibs sna tshogs dag 'thor bar byed de/ 'di lta ste sngon po dang / ser po dang / ljang gu dang / dmar po dang /</text></item>
<item><p>105b1</p><section>mdo sde</section><text>btsod ka dag go/ /dbyibs sna tshogs pa dag ni 'jog po ltar zlum pa dang / ring po dang / gru bzhi dang / lha'i dga' ba dang 'thun pa'i rna ba'i gong rgyan dang / gdub khor 'gran pa lta bur gyur pa mthong ngo / /de nas lha des lha'i bu de la</text></item>
<item><p>105b2</p><section>mdo sde</section><text>'di skad smras so/ /bu 'di ni 'dzam bu chu bo char 'bebs shes bya ba'i tshal yin la/ tshal 'di ni dga' dga' ltar me tog rgyas pa yin te/ shing ljon pa phan tshun rlung gi shugs kyis bskyod pa dang / lha'i tshogs thams</text></item>
<item><p>105b3</p><section>mdo sde</section><text>cad la 'thor bar byed do/ /bu der khyod dang bdag cag lhan cig dga' bar byos shig /rtses shig /dga' dgur spyad par gyis shig /bu khyod kyang lha mo'i tshogs snying du sdug cing mdzes pa dang ldan pa rtag tu yid 'thad</text></item>
<item><p>105b4</p><section>mdo sde</section><text>pa rnams dang dga' dgur spyod par 'gyur ro/ /de skad smras nas tshal der yang thams cad rtse ba'i don du 'jug par byed de/ tshal de na lha'i bya 'bod pa zhes bya bas lha'i bu gang yin pa de dag la 'di ltar tshigs su</text></item>
<item><p>105b5</p><section>mdo sde</section><text>bcad de smras pa/ bzang po khyod ni legs par byon/ /khyod kyis legs byas byas dang ldan/ /tshul khrims rnam pa bdun bsrungs pa/ /de yi 'bras bu 'dir 'ongs so/ /tshul khrims 'bras bu bde ba ni/ /lha yi</text></item>
<item><p>105b6</p><section>mdo sde</section><text>'jig rten rnams su smin/ /sgrol bar byed pa'i tshul khrims kyis/ /'khor ba 'di las sgrol bar byed/ /tshul khrims chu ni rnam dag pas/ /sems brtan gang zhig 'khru byed pa/ /'dzam bu gser gyi me tog gis/ /</text></item>
<item><p>105b7</p><section>mdo sde</section><text>lha yi yul du de 'khru'o/ /tshul khrims sa bon bskyed nas su/ /tshul khrims sna tshogs rnams la ni/ /'di ltar lha yi yul rnams kyis/ /khyod ni rtse zhing spyod par byed/ /mi gang rtag tu yid dul zhing / /</text></item>
<item><p>105b8</p><section>mdo sde</section><text>tshul khrims kyis ni brgyan pa rnams/ /gang na bde ba mtha' yas pa/ /lha yi gnas su de 'gro'o/ /legs par bya ba byas pa'i mi/ /bde ba las bde mchog tu 'gro/ /tshul khrims kyis ni yongs spel rnams/ /</text></item>
<item><p>106a1</p><section>mdo sde</section><text>lha yi gnas na rtse bar byed/ /tshul khrims skas la 'dzegs pa yi/ /mi rnams bde 'gror rab tu 'gro/ /shes pas yongs su spel ba rnams/ /ye shes kyis ni mkha' la gzhol/ /de bas tshul khrims</text></item>
<item><p>106a2</p><section>mdo sde</section><text>rtag bsrung zhing / /sbyin shes dka' thub nor rnams kyis/ /dug dang mtshon dang me lta bu'i/ /tshul khrims 'chal pa rtag tu spongs/ /de ltar tshul khrims legs bsrungs pa/ /mi ni bzang 'gror khrid par byed/ /</text></item>
<item><p>106a3</p><section>mdo sde</section><text>bde gnas thob par bya ba la/ /tshul khrims lta bu gang yang med/ /de ltar bya 'bod pa po de rnams kyis lha'i bu de'i sems la gzung du rung ba'i tshigs su bcad pa rnams kyis mngon par dga' bar byas shing rjes su dga'</text></item>
<item><p>106a4</p><section>mdo sde</section><text>bar byas pa dang / lha'i bu des bya'i sgra dbyangs de dag yid la bzung nas rjes su dga' bar byed do/ /de rjes su dga' bar byas nas/ de nas yang pha de dang lhan cig tshal der 'jug par byed do/ /de nas dpag bsam gyi shing ljon</text></item>
<item><p>106a5</p><section>mdo sde</section><text>pa rnams kyis mdzes par byas pa'i tshal de nyi ma ltar gsal zhing rnam par mdzes pa 'bum phrag du ma'i tshogs dang ldan pa de na 'bab chu dang lteng kas brgyan pa/ bai dUr+ya dang dngul gyi shing ljon pa rnams kyis kyang nye bar</text></item>
<item><p>106a6</p><section>mdo sde</section><text>mdzes par byas pa nyams dga' ba rnam pa du ma de dag mthong nas lha'i bu skyes nas yun ring du ma lon pa de shin du dga' ba dpe med pa thob bo/ /de nas de'i bar skabs su tshal de na rnam par rgyu ba na lha mo khyim thab shi ste yun</text></item>
<item><p>106a7</p><section>mdo sde</section><text>ring du ma lon pa gzhan dag gis mthong ngo / /de nas lha mo'i tshogs de dag gis lha'i bu gsar du byung ba 'di la chung ma med par yang rig /de byad gzugs dang ldan par mthong nas/ rgod par byed/ rtse bar byed/ sgeg par</text></item>
<item><p>106a8</p><section>mdo sde</section><text>byed/ bro gar byed cing rol mo'i sgra dang / sil snyan dang bcas pa thams cad lha'i bu de'i drung du rgyug par byed do/ /lha'i bu yang pha ma dag bor 'dod pas bsgribs pa'i yid kyis lha mo de dag ga la 'khod pa der rgyug par byed</text></item>
<item><p>106b1</p><section>mdo sde</section><text>do/ /de nas de dag phan tshun mthong nas/ lha de dag lha mo de dag dga' ba skyes shing bde ba dpe med pa nye bar skyes so/ /phan tshun dga' ba skyes pa de rnams kyang sil snyan yan lag lnga dang ldan pas ji ltar bde ba sna tshogs la gnas</text></item>
<item><p>106b2</p><section>mdo sde</section><text>pa'i lha gzhan dag dga' bar byed pa de ltar dga' bar byed de/ ri dang nags tshal dang / lteng ka dang gser dang / dngul dang / spug dang / gser btso ma'i ri'i zom dang / mu tig gi bye ma bdal ba dang / dngul gyi rdo dang / lha'i pad</text></item>
<item><p>106b3</p><section>mdo sde</section><text>ma'i rdzing khebs pa dang / bya sna tshogs sgra snyan pa 'byin pa dang / chu bo dang / 'bab chu dang / lteng kas brgyan pa rnams su lha mo de rnams dang lhan cig dga' bar byed do/ /lha'i bde ba dang ldan pa de ri nas ri dang skyed mos tshal</text></item>
<item><p>106b4</p><section>mdo sde</section><text>nas bskyed mos tshal du 'gro bar byed do/ /de ltar ngo mtshar gyi sems bsgribs pa de lha'i 'jig rten rmad du byung ba mthong nas/ ji srid du 'dod pa sdug pa yid du 'ong ba byas shing bsags pa'i las de zad par ma gyur pa de</text></item>
<item><p>106b5</p><section>mdo sde</section><text>srid du de dag dang lhan cig dga' bar byed do/ /de nas de'i tshe zad pa dang / lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / yi dgas dang /</text></item>
<item><p>106b6</p><section>mdo sde</section><text>dud 'gro'i nang du skye bar 'gyur ro/ /gal te mi rnams dang skal ba mnyam par mi'i nang du skyes na/ de las de dang rgyu 'thun par rgyal po 'am blon po chen por 'gyur la/ skye bo thams cad dga' ba</text></item>
<item><p>106b7</p><section>mdo sde</section><text>dang / byad gzugs bzang po dang ldan pa dang / yon tan dang ldan par 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha pi bang can gsum pa'i gnas</text></item>
<item><p>106b8</p><section>mdo sde</section><text>la rtog par byed de/ des thos pa las byung ba'i shes pas brtags na/ lha pi bang can gsum pa'i gnas spyod pa dang ldan pa zhes bya ba ji ltar 'dug pa mthong ngo / /der sems can dag las gang gis</text></item>
<item><p>107a1</p><section>mdo sde</section><text>skye bar 'gyur snyam nas/ des thos pa las byung ba'i shes rab kyi brtags na/ zhal ta ba tshul khrims dang ldan par gyur pa gang gis khyim pa gzhan dag dga' bar byas/ gzings bstod mgu bar byas/ dad par byas nas sems yongs su sgom pa de/</text></item>
<item><p>107a2</p><section>mdo sde</section><text>zhing yon tan dang ldan pa la sbyin pa sbyin du bcug cing tshul khrims kyang bsrung du bcug na/ de lus dang bral nas bde 'gro mtho ris kyi 'jig rten yang dag chags spyod kyi lha rnams kyi nang du skye bar 'gyur ro/ /der skyes nas kyang rang gi mthu 'di lta bu 'byung bar 'gyur te/</text></item>
<item><p>107a3</p><section>mdo sde</section><text>las gang gis bdag cag 'dir skyes zhig go snyam nas/ de dag mir skyes pa yang dag par dran no/ /'di ni mi'i 'jig rten na bdag gi dge ba'i bshes gnyen du gyur pa yin te/ 'di'i sbyin bdag ni bdag yin no/ /rgyu de dang rkyen de dang gzhi des de dang bdag</text></item>
<item><p>107a4</p><section>mdo sde</section><text>bsod nams mthun par gyur nas/ 'dir 'ongs pa lta zhig go snyam mo/ /de bzhin du dge ba'i bshes gnyen nyan thos de yang skye ba dran te/ 'di ltar 'di ni bdag gi sems dang bas sbyin pa sbyin du bcug pa yin te/ rgyu de dang rkyen de dang gzhi des de nas bdag lha'i 'jig</text></item>
<item><p>107a5</p><section>mdo sde</section><text>rten 'dir sems dang ldan par skyes pa lta bya snyam nas/ de ltar yang dag chags spyod kyi lha rnams kyi gnas su skyes so/ /de nas gzhan du gyur te/ pad ma'i tshogs lta bu'i lha mo mang po byad gzugs dang mdog dang lang tsho dang sdug pa sogs du mas brgyan pa mthong ngo / /lha mo de</text></item>
<item><p>107a6</p><section>mdo sde</section><text>dag mthong nas lha de rnams kyi mthong ma thag tu ji ltar tshe rabs snga ma la byas pa shin tu phra mo yang mi dran zhing yul la sems chags pa/ bag med pa'i gnas su skyes pa/ yul gyi bde bas sems phrogs pa de ltar 'dod pa rnams kyis 'phangs pa'i yid skye bar byed do/ /de nas yang</text></item>
<item><p>107a7</p><section>mdo sde</section><text>chags spyod kyi lha rnams kyis/ lha mo'i tshogs 'bum phrag du ma byad gzugs dpe med pa dang ldan pa de dag mthong nas/ thog ma med pa'i dus nas zhugs pa'i 'dod chags kyi mes yid rab tu bsregs pa ni/ ji ltar mes bud shing skam po yun ring du sreg par byed pa de ltar</text></item>
<item><p>107a8</p><section>mdo sde</section><text>lha de rnams kyi yid de dag rab tu sreg par byed do/ /lha mo de dag ga la ba der 'dod bar byed la lha mo rtag tu 'dod pa la don cig tu byed pa yang kha rlangs dri zhim pos nam mkha' 'gengs shing lha'i cha byad du ma la lag na pad ma khyer te/ lha ga la ba der 'dong bar byed do/ /</text></item>
<item><p>107b1</p><section>mdo sde</section><text>de nas lha de rnams dang lha mo de rnams lha'i 'dod pa bde ba rnam pa du ma de dag myong bar byed do/ /de nas bag med pa de lta bur rig nas dge slong de 'khor ba'i sdug bsngal nyams nga ba du ma las yid byung nas 'di ltar tshigs su bcad de smras pa/ nyin mo gsar du byung ba</text></item>
<item><p>107b2</p><section>mdo sde</section><text>yis/ /rnying pa med par byed pa ltar/ /bde dang sdug bsngal sar pa yis/ /rnying pa nye bar brjod par byed/ /de ltar lha'i 'jig rten du/ /bde ba 'dzin pa'i skye bo dag /'tsho ba'i mtha' ni mchis ba dang / /ji ste 'bral ba'i mtha' mi rig /ji ltar shing</text></item>
<item><p>107b3</p><section>mdo sde</section><text>dang sbrang rtsir bsres/ /ji ltar dug dang zas sres pa/ /de ltar bde ba 'di kun gyi/ /mtha' mi bde ba ma rig go/ /lha yul du ni lhag par yang / /yul rnams lta la ga la ngoms/ /sred pas ngoms pa med pa de/ /khyad par du yang ga la bde/ /</text></item>
<item><p>107b4</p><section>mdo sde</section><text>shin tu bde ba'i stobs las ni/ /lha yul rnams su ye nas sred/ /sred mes yongs su gdung rnams kyi/ /bde ba nye bar ma dmigs so/ /gcig tu bde spyod sred bral zhing / /nga med re ba med pa dang / /mya ngan 'das grong 'gro ba ni/ /bde gang</text></item>
<item><p>107b5</p><section>mdo sde</section><text>yin pa de thob bo/ /gang dag sred pa'i bag la nyal/ /yang ye sems la mi 'jog pa/ /de dag thog mtha' dri ma bral/ /bde ba'i nang na 'ang de bde'o/ /sems ni shin tu bsdus pa dang / /thams cad du ni re med dang / /bya dang mi bya ma rmongs pa/ bde ba rtag</text></item>
<item><p>107b6</p><section>mdo sde</section><text>tu nye bar gnas/ /gang gis 'khor ba'i rgyur gyur pa/ /dga' bcas 'byung ba bcom pa dag /brtan po gtso de pha rol 'gro/ /bde ldan mya ngan 'das la gnas/ /gang zhig 'dod chags zhe sdang ldan/ /sred bcas de la bde ba med/ /gang zhig 'dod chags me las grol/ /</text></item>
<item><p>107b7</p><section>mdo sde</section><text>de ni dri ma bde bar 'dod/ /de ltar dge slong des bag med pa la gnas pa'i lha de rnams nyin gcig bzhin du sred pa'i me rab tu 'phel bar byed pa'i bag med pa rnams mthong nas snying rje bar byed do/ /de nas lha de rnams kyang lha mo'i tshogs dang lhan cig tu tshal du bas 'khrigs pa zhes bya ba ga la</text></item>
<item><p>107b8</p><section>mdo sde</section><text>ba der lha mo'i tshogs g.yer ba rol mo dang / glu dbyangs dang gad mo sna tshogs 'don pas yongs su bskor ba bde bar gnas pa rnams skyed mos tshal du dga' spyod byed du dong ste/ kha cig ni lha mo'i tshogs kyis yongasu bskor nas nam mkha' la bya bzhin du 'gro/ kha cig ni gzhal med khang bya</text></item>
<item><p>108a1</p><section>mdo sde</section><text>ngang pas bteg pa rnams kyi 'gro/ kha cig ni grogs dang ldan pa'i gzhal med khang rnams kyis 'gro/ kha cig ni lha mo'i tshogs de dag nyid kyis bskor nas rkang pas 'gro ste/ bde bar gnas pa de rnams glu dbyangs len zhing lus ngal ba med pa de thams cad tshal du bas 'khrigs</text></item>
<item><p>108a2</p><section>mdo sde</section><text>pa zhes bya ba ga la ba der 'dong bar byed do/ /de nas tshal de na lha gzhan sngar 'ongs pa gang yin pa de rnams kyis lha gzhan de dag mthong nas de nas yang rab tu dga' ste/ yid shin tu mgu bar gyur to/ /de nas lha gsar du brdos pa rnams dang / lha rnying pa rnams phan tshun 'dres nas</text></item>
<item><p>108a3</p><section>mdo sde</section><text>ca co dang rol mo'i sgra skyes te/ rab tu dga' zhing nyams dga' ba skyes so/ /du bas 'khrigs pa'i tshal de kun sgra rnam pa du mas kun tu gang ste/ 'di lta ste/ gling bu'i sgra dang / pi bang gi sgra dang / rdza rnga'i sgra dang / lha mo rgyan gyis brgyan pa'i sgra dang / de bzhin du de na glu dbyangs dang dgod pa'i sgra dang /</text></item>
<item><p>108a4</p><section>mdo sde</section><text>chu bo dang mtsho dang / chu bo mang po rnam pa sna tshogs 'bab pa'i sgra dang / rin po che'i bya kha dog dang / dbyibs rnam pa sna tshogs su 'dug pa'i sgra dang / lha rnams kyi glu dbyangs kyi sgra thos na snyan pa dag te/ de ltar tshal de sgra snyan pa kun gyis gang ba yin no/ /tshal de na lha'i sman dang / bya dang klung dang ljeng ka dang /</text></item>
<item><p>108a5</p><section>mdo sde</section><text>me tog dang / 'bras bu phun sum tshogs pa dang / lha'i 'dod pa'i yon tan lnga 'byor pa dag gis lha rnams skyed mos tshal gyi dga' spyod byas nas bde ba nyams su myong ngo / /de rnams tshal de nas byung nas yang lhun po so sor snang ba zhes bya ba'i ri'i rtse mo ga la ba der lha mo'i tshogs kyis yongs su bskor nas</text></item>
<item><p>108a6</p><section>mdo sde</section><text>'dong bar byed de/ lha de rnams der 'dong ba na so sor snang ba'i ri'i rtse mo der lhags so/ /lha'i pad ma'i rdzing dang ljeng ka dang nye ba'i tshal phun su tshogs pa ldan pa'i ri'i rtse mo de na rgyal po chen po 'phags skyes po lha mo'i tshogs kyi yongs su bskor ba gnas te/ 'jig rten thams cad kyi</text></item>
<item><p>108a7</p><section>mdo sde</section><text>don bsgrub cing mi'i 'jig rten na chos dang chos kyis skyed pa'i mi chos dang ldan pa ni ji tsam zhig yod/ chos dang mi ldan pa ni ji tsam zhig yod/ 'jig rten la phan par sgrub pa ni ji tsam zhig yod/ phan par mi sgrub pa ni ji tsam zhig yod/ dam pa'i</text></item>
<item><p>108a8</p><section>mdo sde</section><text>chos kyi mthu che 'am chos ma yin pa mthu che/ bdud kyi phyogs lha ma yin brtan pa dang / klu rab 'joms la sogs pa mthu che 'am mi che zhes rtog par byed de/ de ltar skye dgu rnams skyong ba de ri kun snang de la gnas so/ /ri'i rtse mo de dang ha cang mi</text></item>
<item><p>108b1</p><section>mdo sde</section><text>nye ba ri rab kyi ngos la nyi ma 'khor bar byed de/ de'i 'od la rgyal po chen po 'phags skyes po de chos dang ldan pa'i chos kyi bye brag gis mi'i 'jig rten du nyi ma'i 'od ji ltar gtong zhig gu zhes dpyod par byed do/ /nyi ma 'khor ba'i gzhi la</text></item>
<item><p>108b2</p><section>mdo sde</section><text>mkhas pa de nyi ma la rtog par byed de/ gal te chos dang ldan pa'i mi chos rjes su skyong ba byung ba de'i tshe/ de bzhin du nyi ma chos kyis yongs su rgyas pa yin te/ de ltar mdog gsal ba nyid dang / dus dang mthun par lhan ner 'char la/</text></item>
<item><p>108b3</p><section>mdo sde</section><text>de las mi rnams kyi lus la ni nad mi 'byung zhing 'bru rnams la yang nad mi 'byung ngo / /gal te chos dang mi ldan pa'i chos kyi rjes su 'jug pa byung na/ de'i tshe nyi ma'i 'od chos ma yin pa mthun par lhan ner mi 'char te/ de las chos</text></item>
<item><p>108b4</p><section>mdo sde</section><text>ma yin pa'i mthu des 'bru rnams mi skye zhing nyams par 'gyur ro/ /de ltar 'di dag thams cad ni chos dang chos ma yin pa byas pa'i dbang gi 'bras bu yin te/ rgyu med pa las ni ma byung ngo / /ri de yang nyi ma'i 'od dang mthun pas so sor snang ba</text></item>
<item><p>108b5</p><section>mdo sde</section><text>zhes ming du btags te/ rgyal po chen po 'phags skyes po de la gnas nas 'jig rten la rtogs par byed do/ /yang dag chags spyod kyi lha de rnams so sor snang ba'i ri'i rtse mor dong nas yid rab tu dga' la gsal ba de mthong nas kyang brgya 'gyur</text></item>
<item><p>108b6</p><section>mdo sde</section><text>tu yid rab tu dga' ba skyes so/ /'phags skyes pos 'jig rten de dag mngon par brtags shing rang gis byas pa'i las des lha dang lha mo de dag thams cad kun nas brgya 'gyur du gzi brjid 'bar bar mthong ba dang / de ltar 'phags skyes po des lha de dag</text></item>
<item><p>108b7</p><section>mdo sde</section><text>mthong ste/ tshigs su bcad pa smras nas de dag nyid dang lhan cig mthun bar byed de/ ri dang nags tshal dang lteng ka dang cha le dang / lha'i me tog dang / 'bras bu ldan ba'i sa phyogs dang / bya sna tshogs sgra 'byin pa dang / kun nas lha</text></item>
<item><p>108b8</p><section>mdo sde</section><text>dang lha mo'i tshogs kyi gang ba dang / ri mthong nam nyams dga' ba dang / dbang bo drug bde bar rnams su/ dbang po drug don la chags pa bag med bar gnas pa'i lha de rnams sil snyan yan lag lnga dang ldan pas</text></item>
<item><p>109a1</p><section>mdo sde</section><text>nyi ma shar ba lta bu'i mdog rnams kyis brgyan pa yin no/ /gang du pad ma dang bai dUr+ya'i shing ljon pa'i 'od kun du 'byung ba rnams kyis gzhal med khang chen po de nye bar brgyan te rab tu gsal ba yin no/ /gzhal med</text></item>
<item><p>109a2</p><section>mdo sde</section><text>khang chen po de 'od sngon pos rnam par mdzes shing gser gyi lo ma rnams dang 'od dmar pos kyang rnam par mdzes pa yin no/ /de nas yang gzhal med khang chen po de nyid na khyim dang nye ba'i tshal rnam pa gzhan gyis mdzes</text></item>
<item><p>109a3</p><section>mdo sde</section><text>pa yin te/ khyim dang nye ba'i tshal de ni rab tu dbye ba du mas brgyan pa/ rin po che sna tshogs kyis bkra bar byas pa/ rin po che sna bdun gyi shing ljon pa rnams dang khyim dang tshal rnams kyis brgyan pa/ shin du nyams dga' zhing</text></item>
<item><p>109a4</p><section>mdo sde</section><text>mthong na yid du 'thad pa gang yin pa dag mthong nas brgya byin yang ngo mtshar cher skyes so/ /de'i dbus na mtsho chen po yod de/ gser btso ma lta bu'i chu rnams kyis mdzes par byas pa/ phye ma du mas bkra bar byas pa/</text></item>
<item><p>109a5</p><section>mdo sde</section><text>bya kha dog sna tshogs can rnams kyis brgyan pa yin no/ /de nas lha de dag sil snyan sna tshogs kyi sgra 'byin cing 'gro ba na bro rdung glu len rtse rgod/ phan tshun yid gcugs pa dag mtsho rnam par rgyal byed ces bya ba der dong ngo / /de nas</text></item>
<item><p>109a6</p><section>mdo sde</section><text>lha shin du bag med pa de dag rnam par rgyal byed na gnas pa'i bya rnams kyis mthong nas 'di ltar tshigs su bcad de smras pa/ ji ltar pad ma'i tshal dag tu/ /rjen za bya rgod mdzes ma yin/ /de bzhin zhi ba'i dgon pa ru/ /mi</text></item>
<item><p>109a7</p><section>mdo sde</section><text>dge spyod pa mi mdzes so/ /ji ltar nyi ma 'od grang na/ /log par gyur te mi 'thun ltar/ /bag med lha rnams ga la zhig /zhi ba'i tshal du ga la dga'/ /sred dang bral ba'i bde ba dang / /sdug bsngal grol ba'i skyob pa gang / /</text></item>
<item><p>109a8</p><section>mdo sde</section><text>bde ba de yi khyad par las/ /bde ba'i grangs su mi rtsi'o/ /rab tu myos med bsam gtan pa/ /kun tu zhags las grol ba yi/ /bde gang de ni bde mchog ste/ /sred pas bslus ba 'di ma yin/ /tshal 'di</text></item>
<item><p>109b1</p><section>mdo sde</section><text>thub pas bstan pa ste/ /shin du bsgoms pa rnams kyis bstan/ /lha mchog 'dod chags yid byed kyi/ /bsten par 'os pa ma yin no/ /khyod kyi bde ba gang yin 'di/ /de ni rtag par ma yin te/ /sred pa med pas</text></item>
<item><p>109b2</p><section>mdo sde</section><text>bsten pa gang / /de ni zhi mchog bde ba yin/ /gang zhig thob nas sdug bsngal kun/ /thams cad du ni gcod par 'gyur/ /gnas mchog rtog pa gang yin pa/ /tshal 'di nges par bsten pa yin/ /ngan g.yo spyod</text></item>
<item><p>109b3</p><section>mdo sde</section><text>cing zhim za la/ /bags chags kyis ni sems bslus pa/ /shin du bsgoms pa zhi ba'i tshal/ /dga' ba bsten par mi 'os so/ /dge ba'i yul du zhi ba nyid/ /bsgoms pa'i sems ni dga' byed kyi/ /'dod</text></item>
<item><p>109b4</p><section>mdo sde</section><text>chags spyod pa rnams kyi sems/ /tshal gyi gnas su mi dga'o/ /gang zhig rtag tu sems zhi ba/ /mi de tshal du dga' 'gyur gyi/ /'dod chags kyis ni sems dkrugs pa/ /tshal rnams su ni dga' mi 'thob/ /</text></item>
<item><p>109b5</p><section>mdo sde</section><text>dmigs pa lnga yis 'jigs byed pa/ /sred pa nyid kyis sreg mi 'gyur/ /sred las rnam grol dri med pa/ /ngan song grong khyer mi 'gro'o/ /skye ba yod na rtag tu 'chi/ /nad med med na nad yod cing / /phun sum sdug</text></item>
<item><p>109b6</p><section>mdo sde</section><text>bsngal lhan cig skye/ /gzhon nu dag kyang rtag tu rgas/ /sdug pa kun dang bral 'gyur zhing / /rtag tu 'du ba med par shes/ /'di ni rtag tu 'jig rten chos/ /yang dag rdzogs sangs rgyas kyis bshad/ /</text></item>
<item><p>109b7</p><section>mdo sde</section><text>rtag tu srid gsum nyam nga bar/ /gang gi blo ni mi rmongs pa/ /skyes bu dam pa de yis ni/ /zhi ba'i tshal du dga' ba 'thob/ /kun rtog 'dod chags mi brtan pa/ /rtag tu 'dod chags la sogs bsgribs/ /bde</text></item>
<item><p>109b8</p><section>mdo sde</section><text>ba 'byung ba zhi ba'i tshal/ /zhi ba de nyid 'thob mi 'gyur/ /gang zhig rtag tu yad zhi zhing / /tshal du rnal 'byor bsam gtan pa/ /de dag rtag par tshal du dga'/ /'dod chags tshol ba ma yin no/ /tshal rnams su ni</text></item>
<item><p>110a1</p><section>mdo sde</section><text>mngon par dga' bar byed cing / pad ma'i tshal dang skyed mos tshal dang / chang chu ltar 'bab pa dang / bai dUr+ya'i tshal dang / lteng ka dang / chu mig gis rgyan pa phan tshun grogs su gyur pa rnams/ ji srid du 'dod pa sdug pa yid du 'ong ba legs par</text></item>
<item><p>110a2</p><section>mdo sde</section><text>par byas pa'i las zad par ma gyur pa de srid du dga' bar byed do/ /de zad nas de nas yang lha'i ris de nas mchi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / yi dgas dang / dud 'gro'i nang du skye bar 'gyur ro/ /</text></item>
<item><p>110a3</p><section>mdo sde</section><text>gal te lan grangs gzhan la myong bar 'gyur ba'i las kyis mi rnams dang bskal ba mnyam par mi'i nang du skyes na/ de las de dang rgyu mthun par mang du smra ba nor mang ba ded dpon chen por 'gyur ba mthong ngo / /de nas dge slong las kyi rnam par smin pa shes pa de/</text></item>
<item><p>110a4</p><section>mdo sde</section><text>lha pi bang can gsum pa rnams kyi gnas la rtog par byed de/ des thos pa las byung ba'i shes pas/ de dag gi gnas 'khor dang spyod pa zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i</text></item>
<item><p>110a5</p><section>mdo sde</section><text>shes pas brtags na/ tshul khrims dang ldan par gyur cing / sems kyi rgyud sems pas bsgoms pa gang gis sbyin pa sbyin/ tshul khrims bsrungs/ chos mnyen par byas pa'i sbyin bdag de la lag nas sbyin pa po grogs su gyur pa gzhan zhig des snying rlan cing dge ba'i sems</text></item>
<item><p>110a6</p><section>mdo sde</section><text>dang ldan pa/ dad pas sems rlan pa/ 'di ltar yang sems la rtog par byed de/ sbyin bdag 'di ni bsod nams dang ldan pa zhig go/ /de bdag la yang rdzas kyi rnam pa de snyed yod na/ de ltar bdag gis kyang gzhan dag la sbyin pa bya'o snyam sems na sbyin pa la sems dang ba des lus dang bral</text></item>
<item><p>110a7</p><section>mdo sde</section><text>nas bde 'gro mtho ris kyi 'jig rten 'khor dang spyod pa'i lha rnams kyi nang du skye bar 'gyur ro/ /der skyes nas kyang yul du mas snying rab tu myos pa rnams rtag tu ldan par gyur te/ sil snyan sna tshogs sgra 'byin pa'i nye ba'i tshal dang / bai dUr+ya dang / nor bu lan kan bris pa'i rdzing rnams</text></item>
<item><p>110a8</p><section>mdo sde</section><text>na gser gyi pad mas khebs pa dang / bya'i tshogs kyi rnam pa sgra sbyin pa'i tshal dang / nye ba'i tshal de rnams na/ bya myos pa sgra 'byin pa nyams dga' bar byed pa dag na dga' bar byed la/ /kha cig ni shing ljon pa tshang tshing dag gis nang na khu byug dang / rma bya sgra snyan pa chags su rung ba</text></item>
<item><p>110b1</p><section>mdo sde</section><text>'byin pa rnams na lha mo dag dang lhan cig dga' bar byed do/ /kha cig ni pad ma'i tshal sdong bu ni bai dUr+ya 'dab ma ni gser/ ze ba rdo rjer 'dug pa rnams kyi nang dga' bar byed do/ /kha cig ni rgun chang gi tshal rnams na 'bras bu nye phan gyis myos pa'i lha mo yul la rnam</text></item>
<item><p>110b2</p><section>mdo sde</section><text>par chags pa rnams dang lhan cig rgun chang mthung bar byed do/ /kha cig ni ri'i zom bai dUr+ya'i rdos bcal du bkram pas rnam par phye ba'i sa phyogs rnams na dga' bar byed do/ /kha cig ni ri'i zom mu men gyis gtams pa'i chu gtsang ma dri ma med pa 'bab pa'i chu</text></item>
<item><p>110b3</p><section>mdo sde</section><text>bo rnams kyi nang na sdug pa dag dang lhan cig dga' bar byed do/ /kha cig ni 'bab stegs dang sa gzhi mu tig gi bye ma bdal ba dag na chu bsil la dang zhing gtsang ste dri ma med pa rnams gyi nang na dga' bar byed do/ /kha cig ni rin po che sna bdun gyis rgyan pa'i yang thog</text></item>
<item><p>110b4</p><section>mdo sde</section><text>nam mkha' la thug pa rnams kyi nang na dga' bar byed do/ /kha cig ni lha mo'i tshogs kyis yongs su bskor nas/ sil snyan yan lag lnga dang ldan pas dga' bar byed do/ /kha cig ni dpag bsam gyi shing ljon pa la dril bu g.yer ka'i sgra drag tu 'khrol bas mdzes</text></item>
<item><p>110b5</p><section>mdo sde</section><text>pa rnams kyi nang na dga' bar byed do/ /kha cig ni dus tshigs drug gi tshal shing ljon pa dag dang nye ba/ rtag tu dga' ya yar gyur pa rnams kyi nang na snying du sdug cing 'dod pa rnams dang lhan cig dga' bar byed do/ /kha cig ni sa phyogs gser btso mas brgyan pa dang / ri bo'i</text></item>
<item><p>110b6</p><section>mdo sde</section><text>zom gyi steng du 'dzegs nas sa phyogs kyi chu bo rnams la yang lta bar byed de/ de ltar rang gi las kyis sprul pa lha'i bde ba dpe med pa rnam pa sna tshogs myong ngo / /de ltar srid pa la rnam par chags pa'i lha rnams kyi mig gzugs dang kha dog 'dod pa yid 'ong ba rnam pa</text></item>
<item><p>110b7</p><section>mdo sde</section><text>du ma dag gis chog mi shes so/ /rna ba yang yul bde ba sgra snyan pa gsal ba yid du 'ong ba rnam pa du ma dag gis chog mi shes so/ /sna yang yul bde ba dri zhim pa gsung che ba yid du 'ong ba rnam pa du ma dag gis chog mi shes so/ /lce'i yang yul bde ba ro zhim pa bro che ba yid du 'ong ba rnam pa</text></item>
<item><p>110b8</p><section>mdo sde</section><text>du ma dag gi chog mi shes so/ /lus kyang yul bde ba reg bya 'dod pa 'jam pa yid du 'ong ba rnam pa du ma dag gi chog mi shes so/ /yid kyang yul rnyog pa med pa 'dod pa sdug pa yid du 'ong ba rnam pa du ma dag gi chog mi shes te/ de ltar dbang po drug yul la chags pa'i lha</text></item>
<item><p>111a1</p><section>mdo sde</section><text>rnams chog mi shes pa yin no/ /ji ltar yul rnams kyis sred pa spel ba de ltar 'phel bar 'gyur te/ me 'bar ba bzhin la de yang yul gyi bde ba ji ltar dmigs pa de ltar rnam pa du mar 'phel bar 'gyur ro/ /srid pa des bsgribs</text></item>
<item><p>111a2</p><section>mdo sde</section><text>pa'i lha chog mi shes par gyur pa rnams shin tu bde ba'i mtha' dmigs su med do/ /de ltar ji srid du 'dod pa sdug pa yid du 'ong ba legs par byas pa'i las de zad par ma gyur pa de srid du/ lha'i bde ba dpe med pa rnam pa du ma myong ngo / /de phyis lha'i 'jig rten de nas 'chi</text></item>
<item><p>111a3</p><section>mdo sde</section><text>bar 'gyur te/ shi nas kyang rang gis byas shing bsags pa'i las kyis sems can dmyal ba dang yi dgas dang dud 'gro'i nang du skye bar 'gyur ro/ /gal te mi rnams dang skal ba mnyam par mi'i nang du skyes na/ de las de dang rgyu mthun par tshogs gcig tu spyod pa rgya mtsho'i</text></item>
<item><p>111a4</p><section>mdo sde</section><text>tshong pa 'am/ tshong rdal du gnas pa 'am/ ri bo'i bar na gnas par 'gyur la gnyen che ba dang 'brel ba dang rang dgar gnas pa/ rgyal po la rag las par mi 'gyur ba dang / shin tu 'byor pa dang / rang dbang du 'gyur ba mthong ngo / /de nas dge slong las gyi rnam par smin pa shes</text></item>
<item><p>111a5</p><section>mdo sde</section><text>pa de/ lha pi bang can gsum pa'i gnas la rtog par byed de/ des thos pa las byung ba'i shes pas lha de rnams kyi gnas dkyil mo dkrung gi steng du skyes shes bya ba ji ltar 'dug pa mthong ngo / /der sems can dag las gang gis skye bar 'gyur snyam nas des thos pa las</text></item>
<item><p>111a6</p><section>mdo sde</section><text>byung ba'i shes pas brtag na/ snying rje dam pa dang ldan pa gang gis sems can chus khyer ba 'am lo nyes byung nas ltog te srog chad la thug pa la byams pas brlan pa'i yid kyis bu bzhin skyong bar byed cing dgos pa med kyang sems pas bsgoms pa'i snying kho nas yang</text></item>
<item><p>111a7</p><section>mdo sde</section><text>dag par bskyabs na/ de lus dang bral nas bde 'gro mtho ris kyi 'jig rten dkyil mo dkrung du gnas pa'i lha rnams kyi nang du rdzus te skye bar 'gyur ro/ /de na lha dang lha mo gnas la/ lha gzhan yang phyogs gzhan na lhan cig nye bar gnas te/ lha'i bu de lha'i dkyil</text></item>
<item><p>111a8</p><section>mdo sde</section><text>mo dkrung bcas pa'i steng du skyes so/ /de la lha de bu'i blo skye la lha mo de yang de bzhin du bu'i blo skye'o/ /de nas lha'i bu de yang de gnyis la pha ma'i blo skye'o/ /de dag dang lha'i bu de nyid dang rtse bar byed de/ ji ltar 'dzam bu'i gling na mi shin tu dga' ba rtse ba de ltar de dag kyang</text></item>
<item><p>111b1</p><section>mdo sde</section><text>lha'i 'jig rten na lha dang dkyil mo dkrung gi steng na gnas pa de dang rtse bar byed do/ /'di ltar bu khyod bdag cag gi bur gyur pa ni 'bras bu dang bcas pa yin no/ khyod bdag cag gis lha'i tshal dang nye ba'i tshal dang / lteng ka</text></item>
<item><p>111b2</p><section>mdo sde</section><text>thams cad du bde ba bskyed par bya'o/ /ri'i zom dang gser gyi lcug ma'i dra bas bres pa dang / mtshe'u dang 'bab chu phun sum tshogs pa dang / lcug ma'i khyim phun sum tshogs pa dang / pad ma'i rdzing rnams na gser gyi pad mas khebs shing bung bas mdzes pa</text></item>
<item><p>111b3</p><section>mdo sde</section><text>dang / chu dang ba ldan pa dang / chang chu bo ltar 'bab pa dang / rgun chang ro zhim po sna tshogs kyi rgyag pa skyed par byed pa'i mtho ris thams cad du khyod dang lhan cig dga' bar bya ste/ der khyod dang bdag cag lhan cig dga' bar bya'o/ /</text></item>
<item><p>111b4</p><section>mdo sde</section><text>de nas lha'i bu des pha ma de gnyis la 'di skad ces smras so/ /bdag la yab yum gyi rnam pa 'di lta bu stsal ba gang lags pa de ni bdag bde 'gror skyes pa 'bras bu mchis so/ /bdag kyang yab yum la gus par bgyid pa dang gus par mnyan par bgyi'o/ /de nas</text></item>
<item><p>111b5</p><section>mdo sde</section><text>lha de yid rab tu dga' nas lha'i bu blangs te/ lha mo dang lhan cig 'dzam bu na da char 'beb shes bya ba'i tshal der 'dong bar byed do/ /lha de yang lha mos bskor cing / lha'i bu de yang de dag thams cad dang 'dzam bu na da char 'beb kyi tshal der dong ba dang /</text></item>
<item><p>111b6</p><section>mdo sde</section><text>tshal de 'dzam bu na da'i shing ljon pa thams cad dang / me tog gi tshogs 'phyang ba dang / kha cig 'bras bu'i tshogs 'phyang ba rnams kyis khebs pa yin no/ /me tog gi shing ljon pa gang yin pa de dag ni shin tu dri zhim pa dpag tshad lngar 'byung ba'i me tog kha dog</text></item>
<item><p>111b7</p><section>mdo sde</section><text>dang dbyibs sna tshogs dag 'thor bar byed de/ 'di lta ste sngon po dang / ser po dang / ljang gu dang / dmar po dang / tsod ka dag go/ /dbyibs sna tshogs pa dag ni 'jog po ltar zlum po dang / ring po dang / gru bzhi dang / lha'i dga' ba dang mthun pa'i rna ba'i gong rgyan</text></item>
<item><p>111b8</p><section>mdo sde</section><text>dang / gdub khor 'gran pa lta bur gyur pa mthong ngo / /de nas lha des lha'i bu de la 'di skad smras so/ /bu 'di ni 'dzam bu chu bo char 'bebs shes bya ba'i tshal yin la/ tshal 'di ni dga' dga' ltar me tog rgyas pa yin te/ shing ljon pa phan tshun rlung gis shugs kyis bskyod</text></item>
<item><p>112a1</p><section>mdo sde</section><text>pa dang / lha'i tshogs thams cad la 'thor bar byed do/ /bu der khong dang bdag cag lhan cig dga' bar byos shig /rtses shig /dga' dgur spyad par gyis shig /bu khyod kyang lha mo'i tshogs snying du sdug cing mdzes pa dang ldan pa rtag tu yid du 'thad</text></item>
<item><p>112a2</p><section>mdo sde</section><text>pa rnams dang dga' dgur spyod par 'gyur ro/ /de skad smras nas tshal der yang thams cad rtse ba'i don du 'jug par byed de/ tshal de na lha'i bya 'bod pa zhes bya bas lha'i bu gang yin pa de dag la 'di ltar tshigs su bcad de smras pa/ bzang po</text></item>
<item><p>112a3</p><section>mdo sde</section><text>khyod ni legs par byon/ /khyod kyis legs byas byas dang ldan/ /tshul khrims rnam pa bdun bsrungs pa/ /de'i 'bras bu 'dir 'ongs so/ /tshul khrims 'bras bu bde ba ni/ /lha yi 'jig rten rnams su smin/ /sgrol bar byed pa'i</text></item>
<item><p>112a4</p><section>mdo sde</section><text>tshul khrims kyis/ /'khor ba 'di las sgrol bar byed/ /tshul khrims chu ni rnam dag pas/ /sems brten gang zhig 'khru byed pa/ /'dzam bu gser gyi me tog gis/ /lha'i yul du de 'khru'o/ /tshul khrims sa bon bskyed nas su/ /</text></item>
<item><p>112a5</p><section>mdo sde</section><text>tshul khrims sna tshogs rnams la ni/ /'di ltar lha'i yul rnams kyis/ /khyod ni rtse zhing spyod par byed/ /mi gang rtag tu yid dul zhing / /tshul khrims kyis ni brgyan pa dang / /gang na bde ba mtha' yas pa/ /lha'i gnas su de 'gro'o/ /legs</text></item>
<item><p>112a6</p><section>mdo sde</section><text>par bya ba byas pa'i mi/ /bde las bde ba mchog tu 'gro/ /tshul khrims kyis ni yongs spel rnams/ /lha'i gnas na rtse bar byed/ /tshul khrims skas la 'dzags pa yi/ /mi rnam bde 'gror rab tu 'gro/ /shes pas yongasu spel ba yi/ /</text></item>
<item><p>112a7</p><section>mdo sde</section><text>ye shes kyis ni mkha' la gzhol/ /de bas tshul khrims rtag bsrung zhing / /sbyin shes dka' thub nor rnams kyis/ /dug dang mtshon dang me lta bu'i/ /tshul khrims 'chal pa rtag tu spongs/ /de ltar tshul khrims legs bsrungs</text></item>
<item><p>112a8</p><section>mdo sde</section><text>pa/ /mi ni bzang 'gror khrid par byed/ /bde gnas thob par bya ba la/ /tshul khrims lta bu gang yang med/ /de ltar bya 'bod pa po de rnams kyis lha'i bu de'i sems la gzung du rung ba'i tshigs su bcad pa rnams kyis mngon par</text></item>
<item><p>112b1</p><section>mdo sde</section><text>dga' bar byas shing / /rjes su dga' bar byas pa dang / lha'i bu des bya'i sgra dbyangs de dag yid la gzung nas rjes su dga' bar byed do/ /de rjes su dga' bar byas nas/ de nas yang pha de dang lhan cig tshal der 'jug par byed do/ /</text></item>
<item><p>112b2</p><section>mdo sde</section><text>de nas dpag bsam gyi shing ljon pa rnams kyis mdzes par byas pa'i tshal de nyi ma ltar gsal zhing rnam par mdzes pa 'bum phrag du ma'i tshogs dang ldan pa de na 'bab chu dang ljeng kas brgyan pa/ bai dUr+ya dang dngul gyi shing ljon pa rnams kyis kyang nye bar</text></item>
<item><p>112b3</p><section>mdo sde</section><text>mdzes par byas pa nyams dga' ba rnam pa du ma de dag mthong nas lha'i bu skyes nas yun ring du ma lon pa de shin tu dga' ba dpe med pa thob bo/ /de nas de'i bar skabs su tshal de na rnam par rgyu ba na lha mo khyim thab shi ste yun ring du ma lon pa gzhan dag</text></item>
<item><p>112b4</p><section>mdo sde</section><text>gis mthong ngo / /de nas lha mo'i tshogs de dag gis lha'i bu gsar du byung ba 'di la chung ma med par yang rig /de byad gzugs dang ldan par mthong nas god par byed/ rtse bar byed/ sgeg par byed/ bro gar byed cing rol mo'i sgra dang / sil snyen</text></item>
<item><p>112b5</p><section>mdo sde</section><text>dang bcas pa thams cad lha'i bu de'i drung du rgyug par byed do/ /lha'i bu yang pha ma dag bor 'dod pas bsgribs pa'i yid kyis lha mo de dag ga la 'khod pa der rgyug par byed do/ /de dag phan tshun mthong nas/ lha de dag lha mo de dag dga' ba skyes shing</text></item>
<item><p>112b6</p><section>mdo sde</section><text>bde ba dpe med pa nye bar skyes so/ /phan tshun dga' ba skyes pa de rnams kyang sil snyen yan lag lnga dang ldan pas ji ltar bde ba sna tshogs la gnas pa'i lha gzhan dag dga' bar byed pa de ltar dga' bar byed de/ ri dang nag tshal dang / lteng ka dang gser</text></item>
<item><p>112b7</p><section>mdo sde</section><text>dang / dngul dang / spug dang / gser gtso ma'i ri'i zom dang / mu tig gi bye ma bdal ba dang / dngul gyi rdo dang / lha'i pad ma'i rdzing khebs pa dang / bya sna tshogs sgra snyen pa 'byin pa dang / chu bo dang / 'bab chu dang / lteng</text></item>
<item><p>112b8</p><section>mdo sde</section><text>kas brgyan pa rnams su lha mo de rnams dang lhan cig dga' bar byed do/ /lha'i bde ba dang ldan pa de ri nas ri dang skyed mos tshal nas skyed mos tshal du 'gro bar byed do/ /de ltar ngo mtshar gyi sems bsgribs pa de lha'i 'jig rten rmad du byung ba mthong nas/ ji srid du 'dod pa</text></item>
<item><p>113a1</p><section>mdo sde</section><text>sdug pa yid du 'ong ba byas shing bsags pa'i las de zad par ma gyur pa de srid du de dag dang lhan cig dga' bar byed do/ /de nas de'i tshe zad pa dang / lha'i 'jig rten de nas 'chi bar 'gyur te/ shi nas kyang las nye bar 'gro ba</text></item>
<item><p>113a2</p><section>mdo sde</section><text>ji lta bzhin sems can dmyal ba dang / yi dgas dang / dud 'gro'i nang du skye bar 'gyur ro/ /gal te mi rnams dang skal ba mnyam par mi'i nang du skyes na/ de las de dang rgyu mthun par rgyal po 'am blon po chen por 'gyur la/ skye bo thams cad</text></item>
<item><p>113a3</p><section>mdo sde</section><text>dga' ba dang / byad gzugs bzang po dang ldan pa dang / yon tan dang ldan par 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha pi bang can gsum pa'i gnas la rtog par byed de/ des thos pa las byung ba'i shes</text></item>
<item><p>113a4</p><section>mdo sde</section><text>pas brtags na/ lha pi bang can gsum pa'i gnas spyod pa dang ldan pa zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ legs par byas pa'i</text></item>
<item><p>113a5</p><section>mdo sde</section><text>las ji ltar yod pa bzhin spyod pa/ sems can dag 'dzings te 'bab pa 'am tshal khung stug po'i nang du song nas/ srog la the tshom za ba 'chi ba la thug pa dag thar par byas shing / sems can la phan pa'i sems dang ldan pa/ shin tu gdams</text></item>
<item><p>113a6</p><section>mdo sde</section><text>pa dang / lus dang ngag dang / yid kyi tshul khrims la spyod na/ de lus dang bral nas bde 'gro mtho ris kyi 'jig rten spyod pa dang ldan par gnas pa'i lha rnams kyi nang du skye bar 'gyur ro/ /der skyes nas kyang zla ba'i 'od dang mtshungs pa de kun nas gzi brjid</text></item>
<item><p>113a7</p><section>mdo sde</section><text>ni 'bar/ dbang po dul ba'i bde ba dang ni ldan/ 'dod pa'i yon tan lnga rnams kyis nyin cig bzhin du ni rtse/ lha mo'i tshogs du ma dang ni nye bar spyod/ lha'i 'phreng ba dang gos ni gyon/ yang dang yang du 'jo sgeg ni byed/ tshal dang nye ba'i tshal dang</text></item>
<item><p>113a8</p><section>mdo sde</section><text>'bab chu'i dong mang po rnams su ni rtse ste/ de ltar de rtse ba na shel gyi tshal zhes bya ba der 'gro bar byed do/ /tshal de na shel gyi shing ljon pa thams cad kyis kun nas gsal ba yin la shing ljon pa me tog dang 'bras bus khebs pa de dag gi me tog dang lo</text></item>
<item><p>113b1</p><section>mdo sde</section><text>ma phun sum tshogs pa rnams kyang ji ltar lhang tsher ltar gsal ba 'am me long ltar gsal ba yin no/ /'bras bu rnams kyang gru gzhi dang zlum por skyes te/ me long bzhin du gsal ba yin no/ /de nas lha de gang gi tshe tshal de'i nang du zhugs pa dang / de'i tshe rang gi lus kyi gzugs</text></item>
<item><p>113b2</p><section>mdo sde</section><text>brnyan 'bum snyed 'byung ba mthong ngo / /des gzugs brnyan shin tu rgya che ba me tog phreng ba dang / byug pas rnam par brgyan pa phun sum tshogs pa de dag mthong nas de brgya 'gyur du dregs pa skyes te/ kye e ma bdag gi gzugs brnyan gyi rnam pa ji snyed 'byung ba 'di dag lha gzhan</text></item>
<item><p>113b3</p><section>mdo sde</section><text>rnams la rnam pa de lta bu mi 'byung ngo / /'jig rten skyong ba mig mi bzang de tshal de'i nang du zhugs nas/ 'jig rten gyi bya ba dag la rtog par byed do/ /tshal de'i mthu ni 'di lta bu yin te/ gal te sa dang bar snang la rgyu ba'i gnod sbyin dag gis 'dzam bu'i gling gi sems can rnams</text></item>
<item><p>113b4</p><section>mdo sde</section><text>kyi dbang gis 'bras bus chos dang chos ma yin pa byas pa de dag nges par ma sbran ji ltar mi chos dang ldan pa 'am/ mi chos dang mi ldan pa byung ba de ltar shel gyi shing ljon pa rnams kyi tshal de'i nang du mthong la/ phyis gnod sbyin dag rgyal po chen po la mi'i bya ba'i rnam pa sbron par byed do/ /de nas mig mi</text></item>
<item><p>113b5</p><section>mdo sde</section><text>bzang de mir gtogs pa'i chos ma yin pa byas pa thams cad mthong nas tshal de la mgu'o/ /gal te mi chos dang mi ldan zhing chos kyi rjes su mi 'jug pa dag byung na/ dge ba dang mi dge ba dag de bzhin du brgya byin la sbron par byed do/ /de ltar tshal de'i mthu mthong nas de nas lha de tshal de nas 'chi bar</text></item>
<item><p>113b6</p><section>mdo sde</section><text>'gyur te/ shi nas kyang las nye bar 'gro ba ji lta ba bzhin 'khor ba na sems can dmyal ba dang / yi dgas dang / dud 'gro'i nang du skye bar 'gyur ro/ /gal te mi rnams dang skal ba mnyam par mi'i nang du skyes na/ de las de dang rgyu mthun par rtag tu yang dag pa'i lta ba dang ldan la chos kyi gnas</text></item>
<item><p>113b7</p><section>mdo sde</section><text>la 'byor cing 'grub pa chen por 'gyur ba mthong ngo / /de nas yang dge slong las kyi 'bras bu rnam par smin pa shes pa de lha pi bang can gsum pa'i gnas la rtog par byed de/ des gnas gzhan bcu gcig pa ni ma mthong ngo / /rgyal chen bzhi'i lha rnams kyi gnas rnam pa bzhi po kun tu rgyu</text></item>
<item><p>113b8</p><section>mdo sde</section><text>zhes bya ba kho nar zad de/ gang de dag ni ri'i rgyal po ri rab kyi ngos la 'khod do/ /gzhal med khang dang ldan pa'i lha gang yin pa de dag la mu stegs pa gzhan dag gza' dang skar ma dang rgyu skar dag yin par 'du shes te/ de rnams kyi rigs pa bgrangs na bye ba phrag sum bcu rtsa drug yod do/ /de nas las gang gis der skye bar</text></item>
<item><p>113b9</p><section>mdo sde</section><text>'gyur snyam nas/ des thos pa las byung ba shes pas brtags na/ der yang lus dang ngag gi tshul khrims bdun po rnam pa sna chogs kyi der skye'i/</text></item>
<item><p>114a1</p><section>mdo sde</section><text>skye bar 'gyur snyam nas/ des thos pa las byung ba'i shes pas brtags na/ legs par byas pa'i las ji ltar yod pa bzhin spyod pa/ sems can dag 'dzings te 'bab pa 'am tshal khung stug po'i nang du song nas/</text></item>
<item><p>114a2</p><section>mdo sde</section><text>srog la the tshom za ba 'chi ba la thug pa dag thar par byas shing / sems can la phan pa'i sems dang ldan pa dang / shin du bsdams pa dang / lus dang / ngag dang / yid kyi tshul khrims spyod na/ de lus dang bral nas bde 'gro mtho ris</text></item>
<item><p>114a3</p><section>mdo sde</section><text>kyi 'jig rten spyod pa dang ldan par gnas pa'i lha rnams kyi nang du skye bar 'gyur ro/ /der skyes nas kyang zla ba'i 'od dang mtshungs pa de kun nas gzi brjid ni 'bar/ dbang po dul ba'i bde ba dang ni ldan/ 'dod pa'i yon tan lnga rnams kyis nyin</text></item>
<item><p>114a4</p><section>mdo sde</section><text>gcig bzhin du ni rtse/ lha mo'i tshogs du ma dang ni nye bar spyod/ lha'i phreng ba dang gos ni gyon/ yang dang yang du 'jo sgeg ni byed/ tshal dang nye ba'i tshal dang 'bab chu'i dngo mang po rnams su ni rtse ste/ de ltar de rtse ba na shel gyi tshal zhes bya ba der 'gro</text></item>
<item><p>114a5</p><section>mdo sde</section><text>bar byed do/ /tshal de na shel gyi shing ljon pa thams cad kyis kun nas gsal ba yin la shing ljon pa me tog dang 'bras bus khebs pa de dag gis me tog dang lo ma phun sum tshogs pa rnams kyang ji ltar lhang tsher ltar gsal ba 'am me long ltar</text></item>
<item><p>114a6</p><section>mdo sde</section><text>gsal ba yin no/ /'bras bu rnams kyang gru bzhi dang zlum por skyes te/ me long bzhin du gsal ba yin no/ /de nas lha de gang gi tshe tshal de'i nang du zhugs pa dang / de'i tshe rang gi lus kyi gzugs brnyan 'bum snyed 'byung ba mthong ngo / /</text></item>
<item><p>114a7</p><section>mdo sde</section><text>des gzugs brnyan shin du rgya che ba me tog phreng ba dang / byug pas rnam par brgyan pa phun sum tshogs pa de dag mthong nas de brgya 'gyur du dregs pa skye ste/ kye e ma bdag gi gzugs brnyan gyi rnam pa ji snyed 'byung ba 'di dag lha gzhan</text></item>
<item><p>114a8</p><section>mdo sde</section><text>rnams la rnam pa de lta bu mi 'byung ngo / /'jig rten skyong ba mig mi bzang de tshal de'i nang du zhugs nas/ 'jig rten gyi bya ba dag la rtog par byed do/ /tshal de'i mthu ni 'di lta bu yin te/ gal te sa dang bar snang la rgyu ba'i gnod</text></item>
<item><p>114b1</p><section>mdo sde</section><text>sbyin dag gis 'dzam bu'i gling gi sems can rnams kyi dbang gi 'bras bus chos dang chos ma yin pa byas pa de dag rings par ma sbran ji ltar mi chos dang ldan pa 'am/ mi chos dang mi ldan pa byung ba de ltar shel gyi shing ljon pa rnams kyi</text></item>
<item><p>114b2</p><section>mdo sde</section><text>tshal de'i nang du mthong la/ phyis gnod sbyin dag rgyal po chen po la mi'i bya ba'i rnam pa sbron par byed do/ /de nas mig mi bzang de mir gtogs pa'i mi chos ma yin pa byas pa thams cad mthong nas tshal de la mgu'o/ /gal te mi chos dang mi ldan</text></item>
<item><p>114b3</p><section>mdo sde</section><text>zhing chos kyi rjes su mi 'jug pa dag byung na/ dge ba dang mi dge ba dag de bzhin du brgya byin la sbron par byed do/ /de ltar tshal de'i mthu mthong nas/ de nas lha de tshal de nas 'chi bar 'gyur te/ shi nas kyang las nye bar 'gro ba ji lta ba bzhin</text></item>
<item><p>114b4</p><section>mdo sde</section><text>'khor ba na sems can dmyal ba dang / yi dgas dang / dud 'gro'i nang du skye bar 'gyur ro/ /gal te mi rnams dang skal ba mnyam par mi'i nang du skyes na/ de las de dang rgyu 'thun par rtag tu yang dag pa'i lta ba dang ldan la/ chos kyi gnas la 'byor</text></item>
<item><p>114b5</p><section>mdo sde</section><text>cing 'grub pa chen por 'gyur ba mthong ngo / /de nas yang dge slong las kyi 'bras bu rnam par smin pa shes pa de/ lha pi bang can gsum pa'i gnas la rtog par byed de/ des gnas gzhan bcu gcig pa ni ma mthong ngo / /rgyal chen bzhi'i lha rnams kyi</text></item>
<item><p>114b6</p><section>mdo sde</section><text>gnas rnam pa bzhi po kun du rgyu zhes bya ba kho nar zad de/ gang de dag ni ri'i rgyal po ri rab kyi ngos la 'khor ro/ /gzhal med khang dang ldan pa'i lha gang yin pa de dag la mu stegs pa gzhan dag gza' dang skar ma dang / rgyu skar dag yin par 'du shes te/</text></item>
<item><p>114b7</p><section>mdo sde</section><text>de rnams kyi rags pa bgrangs na bye ba phrag sum bcu rtsa drug yod do/ /de nas las gang gis der skye bar 'gyur snyam nas/ des thos pa las byung ba'i shes pas brtags na/ der yang lus dang ngag gi tshul khrims bdun po rnam pa sna tshogs kyis der</text></item>
<item><p>114b8</p><section>mdo sde</section><text>skye'o/ /de la lus kyi rnam pa gsum dang / ngag gi rnam pa bzhi ste/ mdor bsdu na/ sems can rnams las kyi dbang gi 'bras bu rnam pa du mas der skye bar 'gyur ro/ /de'i phyir sems can rnams kyi las dge ba dang / mi dge ba byas pa'i rkyen</text></item>
<item><p>115a1</p><section>mdo sde</section><text>gyi bye brag gis shes par byed do/ /nyi ma dang zla ba de yang lha kun du rgyu ba de rnams ri'i rgyal po ri rab kyi ngos la 'khor ba'i sar 'khor bar byed de/ rlung 'khor los bskor ba zhes bya ba gang gis byas pa des/ lha de dag thams</text></item>
<item><p>115a2</p><section>mdo sde</section><text>cad ri'i rgyal po ri rab de la 'khor bar byed do/ /de dag gi bar yangs pa na 'jig rten skyong ba dang ku be ra gnyis gnas te/ lha de rnams rgyal po chen po de dag dang lhan cig gling bzhi rnams su kun du rgyu'o/ /nor bu sngon po dang / ser po dang /</text></item>
<item><p>115a3</p><section>mdo sde</section><text>ljang khu sna tshogs kyi gzhal med khang rnams kyi nang na snga ma bzhin du sbyar te/ de dag ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du/ kun du rgyu ba de dag na 'dod pa'i yon tan lnga ji ltar 'dod pa</text></item>
<item><p>115a4</p><section>mdo sde</section><text>rnams kyis dga' bar byed do/ /de'i las zad nas de nas yang las nye bar 'gro ba ji lta ba bzhin sems can dmyal ba dang / yi dgas dang dud 'gro'i nang du skye bar 'gyur ro/ /gal te mi rnams dang skal ba mnyam par mi'i nang du skyes na/ de</text></item>
<item><p>115a5</p><section>mdo sde</section><text>las de dang rgyu 'thun par rtag tu yul du 'gro ba'i nang du 'gyur te/ 'di ltar tshul khrims kyi rgyu des bde yang rung / mi bde yang rung glo bur du yul gzhan kun du 'gro bar 'gyur ba mthong ngo / /de nas yang dge slong las kyi 'bras bu rnam par smin pa</text></item>
<item><p>115a6</p><section>mdo sde</section><text>shes pa de/ rgyal chen bzhi'i lha rnams la rtog par byed de/ des thos pa las byung ba'i shes pas brtags na/ gnas skabs gzhan gcig kyang shes par ma nus la/ gnas skabs gzhan gcig kyang mthong bar ma gyur nas/ de 'di snyam</text></item>
<item><p>115a7</p><section>mdo sde</section><text>du sems te/ rgyal chen bzhi'i lha rnams ni mtha' yas te/ de ltar mtha' med do snyam mo/ /rang gi las kyis ri rab la tshal dang / nye ba'i tshal bzhi dag tu dga' bar byed cing skor bar byed do/ /ri rab kyi ngos gang la nyi ma 'khor ba'i ngos</text></item>
<item><p>115a8</p><section>mdo sde</section><text>de dang des mi'i gnas gang du ri rab kyi grib ma de 'bab ste/ de ltar de 'dzam bu'i gling du mtshan mor 'gyur ro/ /byang phyogs na rlung 'khor lo'i gzugs shes bya ba yongs su 'khor zhing / des byang phyogs kyi skar ma gang yin pa de dag</text></item>
<item><p>115b1</p><section>mdo sde</section><text>thams cad 'char du mi ster la/ nub tu yang mi ster te/ de ltar rlung gi dbang gis phyogs su 'khor zhing 'dug go/ mu stegs pa gzhan de nyid ma mthong zhing skar ma'i dpyad mngon par mi shes la phyogs gcig tu lta ba'i mu stegs pa de dag</text></item>
<item><p>115b2</p><section>mdo sde</section><text>gis mthong nas/ 'di ltar de ni chu srin byis pa gsod yin te/ nub tu mi ster la/ drang srong bdun dag gis 'dzin to snyam mo/ /de ltar des rgyal chen bzhi'i lha rnams ma lus par mthong zhing sa dang bcas pa la yang dag pa ji lta ba bzhin</text></item>
<item><p>115b3</p><section>mdo sde</section><text>mthong nas 'khor ba la yid byung ngo / /de ltar de dag mthong nas lha rnams kyi ltung ba'i sdug bsngal mngon par rtogs nas yid byung ste/ 'khor ba na gnas su rung ba rtag pa 'am/ brtan pa 'am/ ther zug pa 'am/ mi 'gyur ba'i chos</text></item>
<item><p>115b4</p><section>mdo sde</section><text>can gang yang med la/ 'du ba dang 'bral ba'i bgo skal la spyod pa/ las kyi bgo skal la spyod pa/ las kyi skye gnas pa las la rton par mi byed pa med de/ de ltar dge slong des thos pa las byung ba'i shes pas brtags so/ /de nas yang rnal</text></item>
<item><p>115b5</p><section>mdo sde</section><text>'byor spyod pa nang gi chos la chos kyi rjes su lta zhing gnas so/ /de ltar dge slong de byis pa so so'i skye bo kun gang la dga' ba de la rag las par 'gyur te/ sred pa'i rgyu bskyed pa de dag 'di ltar bdag cag mtho ris su skye bar 'gyur zhing der</text></item>
<item><p>115b6</p><section>mdo sde</section><text>bdag cag bde bar gyur cig snyam nas tshangs par spyad pa spyod do/ /de ltar spyod pa de la yang dge slong de lha'i bde ba rnam pa gzhan dag la yang dmigs shing thos pa las byung ba'i shes pas mthong nas dga' bar mi byed/ chags par</text></item>
<item><p>115b7</p><section>mdo sde</section><text>mi byed la/ bdud dang lhan cig 'gyed par nus shing 'khor ba'i rgya mtsho las rgal ba'i bsam pa can yin te/ de ltar dge slong de sa gzhan bcu bdun pa la zhugs so/ /sa bla'i gnod sbyin dag gis de thos nas dga' ste/ bar snang</text></item>
<item><p>115b8</p><section>mdo sde</section><text>la spyod pa'i gnod sbyin rnams la mngon par bsnyad do/ /de dag gis kyang rgyal chen bzhi pa rnams la bsnyad la/ snga ma bzhin tshad med 'od kyi lha rnams kyi bar la gcig nas gcig tu bsnyad do/ /'di ltar lha dag 'dzam bu'i gling na</text></item>
<item><p>116a1</p><section>mdo sde</section><text>rigs kyi bu grong che ge mo zhig dang / grong rdal mang ge mo zhig dang / rigs ga ge mo zhig dang / yul che ge mo zhig nas mi mang ge mo zhes bya ba skra dang kha spu bregs nas gos ngur smrig bgos te/ dad pas khyim nas khyim med</text></item>
<item><p>116a2</p><section>mdo sde</section><text>par rab tu byung ngo / /dge slong de bdud dang lhan cig 'gyed par 'bad cing brtson la srid pas nyam nga ba las rgal ba'i bsam pa yod do/ /de ltar tshad med 'od kyi lha rnams kyis thos nas yid mchog tu dga' zhing de dag la lha bdag ni</text></item>
<item><p>116a3</p><section>mdo sde</section><text>dga' ste/ gang mi'i 'jig rten du chos dang ldan zhing chos kyi rjes su 'jug pa dag nges par 'byung la/ ye shes rtsom pa goms par byed/ yongs su spyod par byed/ bdud dang lhan cig 'gyed par byed de/ bdud kyi phyogs ni dma'o/ /</text></item>
<item><p>116a4</p><section>mdo sde</section><text>dam pa'i chos kyi phyogs ni mtho'o/ /sangs rgyas rnams kyis bshad pa'i dam pa'i chos ni 'phel lo zhes lha de dag bsnyad do/ /de nas yang dge slong de tshul khrims la rab tu rnam par spyod par byed de/ tshul khrims med pa 'am shes pa</text></item>
<item><p>116a5</p><section>mdo sde</section><text>med pa ni mtho ris kyi 'jig rten du lhar skye ba med do snyam nas/ des thos pa las byung ba'i shes pas brtags na/ tshul khrims tsam gyis ni mtho ris su skye bar 'gyur ro/ /sbyin pas ni der skye bar mi 'gyur zhing longs spyod shin du che bar 'gyur</text></item>
<item><p>116a6</p><section>mdo sde</section><text>la/ shes pas ni de nas shi nas ngan song du 'gro bar mi 'gyur ro/ /de la tshul khrims gang dang rnam pa dus lha'i 'jig rten gang du skye bar 'gyur snyam nas/ des brtags na tshul khrims rnam pa bdun gyis lha'i ris drug rnams kyi nang du tha ma dang 'bring</text></item>
<item><p>116a7</p><section>mdo sde</section><text>dang mchog tu skye bar 'gyur te/ srog gcod pa spangs pa'i tshul khrims kyis rgyal chen bzhi pa rnams kyi nang du skye bar 'gyur ro/ /srog gcod pa dang / ma byin par len pa spangs pas sum bcu rtsa gsum pa rnams kyi nang du skye bar 'gyur ro/ srog</text></item>
<item><p>116a8</p><section>mdo sde</section><text>gcod pa dang / ma byin par len pa dang / 'dod pas log par g.yem pa spangs pas 'thab bral ba rnams kyi nang du skye bar 'gyur ro/ /sdom pa blangs te srog gcod pa dang / ma byin par len pa dang / 'dod pas log par g.yem pa spangs shing brdzun</text></item>
<item><p>116b1</p><section>mdo sde</section><text>dang phra ma dang / tshig rtsub po dang / ngag kyal pa spangs pas dga' ldan pa rnams kyi nang du skye bar 'gyur ro/ /'jig rten pa'i sdom pa blangs te/ sangs rgyas 'ba' shig la dad la/ srog gcod pa dang / ma byin par len pa dang / 'dod pas log par</text></item>
<item><p>116b2</p><section>mdo sde</section><text>g.yem pa dang / brdzun dang / phra ma dang / tshig rtsub po spangs pas 'phrul dga' ba rnams kyi nang du skye bar 'gyur ro/ /de bzhin du srog gcod pa dang / ma byin par len pa dang / 'dod pas log par g.yem pa dang / brdzun dang / phra ma dang / tshig rtsub po dang /</text></item>
<item><p>116b3</p><section>mdo sde</section><text>ngag kyal pa spangs pas gzhan 'phrul dbang byed kyi lha rnams kyi nang du skye bar 'gyur ro/ /de ltar dge slong de las dang tshul khrims su 'brel pa rnams lha'i 'jig rten du skye ba la rjes su sems te/ sdom pa blangs pa'i gang zag gang du ji ltar skye bar 'gyur</text></item>
<item><p>116b4</p><section>mdo sde</section><text>snyam nas/ des thos pa las byung ba'i shes pas brtags nas/ srog gcod pa spangs pa'i sdom pa blangs pa ni de rgyal chen bzhi pa rnams kyi nang du skye bar 'gyur te/ srog gcod pa spangs pa sdom pas/ bong tshod dang / brtson 'grus dang kha dog dang dbang phyug</text></item>
<item><p>116b5</p><section>mdo sde</section><text>dang / tshe dag ches ring bar 'gyur ro/ /srog gcod pa dang / ma byin par len pa dag spangs pa'i sdom pa blangs pa ni sum bcu rtsa gsum pa rnams kyi nang du skye bar 'gyur te/ spangs pa de dag pas bong tshod dang / brtson 'grus dang / spro ba dang / gzugs</text></item>
<item><p>116b6</p><section>mdo sde</section><text>dang / stobs dang / dbang phyug dang / tshe dag mchog tu ring bar 'gyur ro/ /srog gcod pa dang ma byin par len pa dang / 'dod pas log par g.yem pa spang ba kun du bsten cing bsgoms te mang du byas pas 'thab bral ba rnams kyi nang du skye bar 'gyur</text></item>
<item><p>116b7</p><section>mdo sde</section><text>te/ spangs pa de dag pas de bong tshod dang / kha dog dang / dbang phyug dang / tshe dang / gzugs la sogs pa ches bzang bar 'gyur ro/ /dga' ldan pa rnams kyi nang du sems dang shes pa gnyis kyi khyad par gyis bong tshod dang / kha dog dang /</text></item>
<item><p>116b8</p><section>mdo sde</section><text>dbang phyug dang / dad pa dang / bde ba khyad par can du 'gyur ro/ /srog gcod pa dang / ma byin par len pa dang / 'dod pas log par g.yem pa dang / brdzun dang / phra ma spangs pa'i sdom pa la gnas pa ni 'phrul dga' ba rnams kyi nang du skye bar</text></item>
<item><p>117a1</p><section>mdo sde</section><text>'gyur te/ spangs pa de dag pas de bong tshod dang / dbang phyug dang / bde ba dang tshe ring ba dag ches mchog tu 'gyur ro/ /srog gcod pa dang / ma byin par len pa dang / 'dod pas log par g.yen pa dang / brdzun dang / phra ma dang / tshig kyal</text></item>
<item><p>117a2</p><section>mdo sde</section><text>pa spangs pa'i sdom pa la gnas pa ni gzhan 'phrul dbang byed rnams kyi nang du skye bar 'gyur te/ spangs pa de dag pas de bong tshod dang / dbang phyug dang / bde ba dang / mthu dang / gzugs dang / tshe dag ches lhag par 'gyur zhing bdud sdig can gyi</text></item>
<item><p>117a3</p><section>mdo sde</section><text>tshig nyan par mi 'gyur la/ de des thub par mi 'gyur ba mthong ngo / /de nas yang dge slong las kyi 'bras bu rnam par smin pa shes pa de/ tshul khrims mtho ris su skye ba'i sa bon du ji ltar 'gyur snyam nas shin du zhib mor dpyod de/ des</text></item>
<item><p>117a4</p><section>mdo sde</section><text>brtags na sems dang sems las byung ba chen pos tshul khrims chung ngu dang 'bring dang chen por 'gyur/ 'dod pa na spyod pa'i lha drug rnams kyi nang du sems kyi khyad par gyis sems las byung ba khyad par du 'gyur la/ sems las byung</text></item>
<item><p>117a5</p><section>mdo sde</section><text>ba'i tshul khrims kyi khyad par gyis skye ba khyad par du 'gyur ba mthong ngo / /de nas yang dge slong de tshul khrims la dpyod par byed de tshul khrims rnam pa du yod snyam nas/ des brtags na tshul khrims rnam pa gnyis te/ 'jig rten pa lhan</text></item>
<item><p>117a6</p><section>mdo sde</section><text>cig skyes pa dang / 'du ba byas pa'o/ /de la lhan cig skyes pa ni bcos ma ma byas pa'o/ /'du ba ni bcos ma byas pa'o/ /yang tshul khrims rnam pa gnyis te/ khyim na gnas pa'i spyod pa dang / khyim na mi gnas pa'i spyod pa'o/ /</text></item>
<item><p>117a7</p><section>mdo sde</section><text>de la khyim na gnas pa'i spyod pa ni bslab pa'i gzhi lnga'o/ /khyim na mi gnas pa'i spyod pa ni bslab pa'i gzhi so so thar pas rab tu byung ba rnams kyi'o/ /yang tshul khrims rnam pa gnyis te/ sna gcig spyod pa dang du ma spyod pa'o/ /de la sna</text></item>
<item><p>117a8</p><section>mdo sde</section><text>gcig spyod pa ni bslab pa'i gzhi gcig 'dzin pa'o/ /du ma spyod pa ni gnyis sam/ gsum 'dzin pa'o/ /yang rnam pa gnyis te/ skye mched dang / skye mched ma yin pa'o/ /de la skye mched ni tshe rabs thams cad du bslab pa'i gzhi 'dzin pa'o/ /</text></item>
<item><p>117b1</p><section>mdo sde</section><text>skye mched ma yin pa ni 'di ltar sems kyi khyad par gyis sam/ spro ba'i khyad par gyis bslab pa'i gzhi 'dzin pa'o/ /yang rnam pa gnyis te/ rnyog pa dang bcas pa dang / rnyog pa med pa'o/ /de la rnyog pa dang bcas pa ni mtho ris su skye bar 'dod</text></item>
<item><p>117b2</p><section>mdo sde</section><text>pa'i sems so/ /rnyog pa med pa ni mya ngan las 'da' bar 'gro bar 'dod pa'o/ /yang rnam pa gnyis te/ 'jig rten pa dang / 'jig rten las 'das pa'o/ /de la 'jig rten pa ni zag pa dang bcas pa'o/ /'jig rten las 'das pa ni</text></item>
<item><p>117b3</p><section>mdo sde</section><text>zag pa med pa'o/ /yang rnam pa gnyis te/ bdag 'dzin pa dang / gzhan 'dzin pa'o/ /de la bdag 'dzin pa ni bdag nyid kyis tshul khrims 'dzin pa'o/ /gzhan 'dzin pa ni gzhan yang rigs pa'i tshul khrims la 'jog</text></item>
<item><p>117b4</p><section>mdo sde</section><text>par byed pa'o/ /yang rnam pa gnyis te/ 'jug pa dang / ldog pa'o/ /de la 'jug pa ni 'khor bar 'jug par byed pa'o/ /ldog pa ni ye shes kyi rgyu ste mi slob pa'i ye shes la dmigs pa'o/ /yang rnam pa gnyis te/ ye shes</text></item>
<item><p>117b5</p><section>mdo sde</section><text>dang ldan pa dang / sbyin pa dang ldan pa'o/ /de la sbyin pa dang ldan pa ni longs spyod chen po thob pa'o/ /ye shes dang ldan pa ni mya ngan las 'das pa thob pa'o/ /yang rnam pa gnyis te/ phyi rol du spyod pa 'jug pa dang / nang du spyod pa</text></item>
<item><p>117b6</p><section>mdo sde</section><text>'jug pa'o/ /de la phyi rol du spyod pa 'jug pa ni lus la mi rten pa'o/ /nang du spyod pa 'jug pa ni sems rab tu dad pas byas pa'i sems dang ngag go/ /yang rnam pa gnyis te/ goms pa dang / ma goms pa'o/ /de la goms</text></item>
<item><p>117b7</p><section>mdo sde</section><text>pa ni tshe rabs du ma dag tu goms pa'o/ /ma goms pa ni tshe gcig tu goms pa ste/ de ltar dge slong de rnam pa du mas tshul khrims rnam pa gnyis gnyis la dpyod par byed do/ /de nas yang dge slong de shin du zhib por tshul khrims</text></item>
<item><p>117b8</p><section>mdo sde</section><text>rab tu rnam par 'byed par byed de/ tshul khrims sna tshogs du yod/ rnam pa du yod snyam nas des brtags na/ tshul khrims rnam pa gsum ste/ phyogs gcig pa dang / phyogs gcig pa ma yin pa dang / mtho ris su 'gro ba'o/ /</text></item>
<item><p>118a1</p><section>mdo sde</section><text>de la phyogs gcig pa ni bslab pa'i gzhi gcig 'dzin pa'o/ /phyogs gcig pa ma yin pa ni bslab pa'i gzhi gnyis sam gsum 'dzin pa'o/ /mtho ris su 'gro ba ni bslab pa'i gzhi tshogs par 'dzin pa'o/ /yang rnam pa</text></item>
<item><p>118a2</p><section>mdo sde</section><text>gsum ste/ nor la sred par byas pa dang / nor la sred par ma byas pa dang / lhan cig skyes pa'o/ /de la nor la sred par byas pa ni stobs 'gyed pas 'tsho ba'o/ /nor la sred par ma byas pa ni nad bu can rnams kyi'o/ /lhan cig skyes pa ni mya ngan</text></item>
<item><p>118a3</p><section>mdo sde</section><text>chen pos thebs pa yin te 'di ni chung ngo / /yang rnam pa gsum ste/ bsam gtan dang lhan cig spyod pa dang / bsam gtan ma yin pa dang lhan cig spyod pa dang / langs nas lhan cig spyod pa'o/ /de la bsam gtan dang lhan cig spyod pa ni 'jig rten pa</text></item>
<item><p>118a4</p><section>mdo sde</section><text>rnams kyi rkyen med pa'i bar gyis 'dod chags la sogs pa skyed par mi byed pa'o/ /bsam gtan ma yin pa dang lhan cig spyod pa ni phyi rol pa rnams kyi bsam gtan med kyang de ltar tshul khrims su 'gyur ba yin no/ /langs nas lhan cig spyod pa ni skyon</text></item>
<item><p>118a5</p><section>mdo sde</section><text>gang dmigs nas de dag des yongs su spong bar byed pa yin te/ ji ltar chang gis myos nas mi gtsang ba kun du spyod do/ /des chang de so sor gcod par byed pa bzhin no/ /yang rnam pa gsum ste/ ngan g.yo byed pas srung ba dang / ngan g.yo byed</text></item>
<item><p>118a6</p><section>mdo sde</section><text>pa ma yin pas srung ba dang / lhan cig skyes pa'o/ /de la ngan g.yo byed pas srung ba ni nyon mongs shing 'bras bu chung ba'o/ /ngan g.yo byed pa ma yin pas srung ba ni 'bras bu che ba'o/ /lhan cig skyes pa ni sems las byung ba'i bye</text></item>
<item><p>118a7</p><section>mdo sde</section><text>brag gis 'bras bu che ba 'am/ /'bras bu chung bar 'gyur ba'o/ /yang rnam pa gsum ste/ rkyen gyis 'dzin pa dang / rkyen med pas 'dzin pa dang / bya ba ma yin pa'o/ /de la rkyen gyis 'dzin pa ni bslab pa'i gzhi tshul khrims</text></item>
<item><p>118a8</p><section>mdo sde</section><text>yang dag par blangs pa de rkyen rnyed nas srung ba yin te/ bslab pa'i gzhi bsdus nas 'dzin pa'o/ /rkyen med pas 'dzin pa ni gang rkyen med pa des srung ba'o/ /bya ba ma yin pa zhes bya ba ni rigs chen por skyes pa rnams kyi bya ba ma</text></item>
<item><p>118b1</p><section>mdo sde</section><text>yin pa sdig pa mi byed pa'o/ /de la rkyen gyis 'dzin pa ni sems las byung ba'i bye brag gis 'dzin te 'bras bu che ba yin no/ /rkyen med pas 'dzin pa ni de rnam par mi shes te 'bras bu chung ba yin no/ /bya ba ma yin pas byas pa ni 'jig rten 'dir</text></item>
<item><p>118b2</p><section>mdo sde</section><text>legs par byed pa yin te/ 'bras bu che ba 'am/ slar chung bar 'gyur ro/ /yang rnam pa gsum ste/ bla mas 'jigs pa dang / bla ma ma yin pas 'jigs pa dang / ngan song du 'gro bas 'jigs pa'o/ /de la gang bla mas 'jigs nas tshul khrims len</text></item>
<item><p>118b3</p><section>mdo sde</section><text>pa de ni chung ba yin no/ /gang bla ma ma yin pas 'jigs nas len pa de ni 'bring yin no/ /gang ngan song du 'gro bas 'jigs nas len pa de ni chen po yin no/ /yang rnam pa gsum ste/ bdag nyid tshul khrims dang ldan par byed pa dang / gzhan tshul khrims</text></item>
<item><p>118b4</p><section>mdo sde</section><text>la 'jog par byed pa dang / gzhan la btang snyoms su gnas pa'o/ /yang tshul khrims rnam pa gsum ste/ gags dang bcas pa dang gags med pa dang / gags thams cad pa'o/ /de la gags dang bcas pa ni gang sngon tshul khrims dang ldan</text></item>
<item><p>118b5</p><section>mdo sde</section><text>la/ phyis tshul khrims 'chal pa yin te/ gags dang bcas pa'i tshul khrims ni de yin no/ /gags med pa ni rtag par tshe rabs su thog ma dang bar dang tha ma'i mthar tshul khrims dang ldan pa nyid yin no/ /gags thams cad pa zhes bya</text></item>
<item><p>118b6</p><section>mdo sde</section><text>ba ni lta ba log pas srog gcod pa la sogs pa'i mchod sbyin byed pa'i tshul khrims yin no/ /de nas yang dge slong de tshul khrims rnam pa bzhi rnam par 'byed cing rtog par byed de/ ngag gi brdzun dang phra ma dang tshig rtsub po dang / tshig kyal pa ste/</text></item>
<item><p>118b7</p><section>mdo sde</section><text>de dag dang 'bral bar byed do/ /yang tshul khrims rnam pa lnga ste/ yul lnga spangs pa bskyed pa'o/ /yang tshul khrims rnam pa drug ste/ bar chad byed pa dang bar chad byed pa med pa dang / rgyal po'i chad pas 'jigs nas blangs pa dang /</text></item>
<item><p>118b8</p><section>mdo sde</section><text>'brel pas blangs pa dang rtog pa med pa dang lhan cig skyes pa'o/ /yang tshul khrims rnam pa bdun te/ lus dang ngag gi'o/ /de ltar dge slong de tshul khrims rnam pa du ma la rab tu spyod par byed de/ gang gis sems can rnams ngan 'gro'i</text></item>
<item><p>119a1</p><section>mdo sde</section><text>'jigs pa las grol bar byed pa de ni mdor na rnam pa gnyis te/ 'jig rten pa dang / 'jig rten las 'das pa yin no snyam mo// //'phags pa dam pa'i chos dran pa nye bar gzhag pa/ bam po sum bcu pa/ de nas rgyal</text></item>
<item><p>119a2</p><section>mdo sde</section><text>chen bzhi'i lha rnams mthong nas/ sum bcu rtsa gsum pa'i gnas dang / las rnams la rtog par byed de/ legs par byas pa'i las dang / legs par ma byas pa'i las kyi rjes su spyad pa gang gis/ sum bcu rtsa gsum pa'i lha rnams</text></item>
<item><p>119a3</p><section>mdo sde</section><text>kyi nang du skye bar 'gyur snyam nas/ des thos pa las byung ba'i shes pas brtags na/ sum bcu rtsa gsum pa'i lha rnams ji ltar 'dug pa ni 'di lta ste/ chos bzang na gnas pa dang / mtho ba na gnas pa dang / ri rtse na gnas pa dang / legs</text></item>
<item><p>119a4</p><section>mdo sde</section><text>mthong na gnas pa dang / phyogs gcig na gnas pa dang / shing gseb na gnas pa dang / shing rta sna tshogs na gnas pa dang / dga' byed na gnas pa dang / rnam mdzes na gnas pa dang / yongs 'du na gnas pa dang / 'dres pa'i 'gram na gnas</text></item>
<item><p>119a5</p><section>mdo sde</section><text>pa dang / tshang tshing gi 'gram na gnas pa dang / nor bu'i snying po na gnas pa dang / kun tu gsal bar spyod pa dang / gser phug gi khang pa dang / phreng ba'i grib ma dang / dma' ba dang mtho ba na rgyu ba dang / bkra ba sna tshogs kyis phye ba/ sbyor ba la</text></item>
<item><p>119a6</p><section>mdo sde</section><text>'jug pa dang / zhib tu spyod pa dang / glu'i sgra la shin tu dga' zhing mngon par chags pa dang / gzi brjid 'bar ba dang / zla ba'i gnas ltar rgyu ba dang / shing sA la zung dang / mig phye zhing 'gro ba dang / btsums nas 'gro ba dang / lus kyi mdog bzang</text></item>
<item><p>119a7</p><section>mdo sde</section><text>zhing che ba dang / nor bu 'phyang ba dang / ris 'thun pa dang / 'khor na gnas pa dang / mtho bar spyod pa dang / gzi brjid mchog dang / gzi brjid phreng dang / ma 'dres pa dag ste/ de ltar sum bcu rtsa gsum pa'i lha de rnams ni gnas sum bcu rtsa</text></item>
<item><p>119a8</p><section>mdo sde</section><text>gsum na 'khod do/ /de la dge slong las kyi chos kyi 'bras bu rnam par smin pa dang / tshul khrims zhib tu khong du chud pa de/ de ltar lha rnams kyi legs par byas pa'i las dag la rtog par byed de/ las byas shing bsags pa gang gis bde</text></item>
<item><p>119b1</p><section>mdo sde</section><text>'gro skyed pa 'dod pa dang sdug pa'i rnam par smin pa bde bas rnam par smin pa bde zhing skye bo yongs su smra ba bsdus pa/ sgra dang reg pa dang / ro dang / rnam par smin pa bde ba skyed pa rnams kyis gang du skye bar 'gyur snyam nas des thos pa las byung ba'i</text></item>
<item><p>119b2</p><section>mdo sde</section><text>shes pas brtags na/ ya mtshan can gyi mthong ba dang thos pa kun nas dgos pa gzhan ma yin pa sangs rgyas kyi bstan pas lha rnams kyi skye ba dga' zhing bde bar gnas pa dpe med pa dag mthong ste/ lha'i 'dun sa chos bzang gang du lha'i</text></item>
<item><p>119b3</p><section>mdo sde</section><text>rgyal po kau shi kas chos dang 'thun par skyong ngo / /phyi rol gyi 'du shes rnyed pas lha rnams kyi gnas pa dang por byas nas/ de ltar sa kun gyi ris rnam par 'byed par byed de/ dge slong de tshul khrims shin tu bsgoms pa rnam pa gang gis</text></item>
<item><p>119b4</p><section>mdo sde</section><text>lha'i mdun sa chos bzang du skye bar 'gyur snyam nas/ des thos pa las byung ba'i shes pas brtags na gang tshul khrims rnam pa bdun bsrungs te/ de ma nyams pa dang / ma ral ba dang / ma zhig pa dang / dam zhing gzhan dang mi 'dra</text></item>
<item><p>119b5</p><section>mdo sde</section><text>bar rab tu spyod la/ sems las byung bas yongs su bsgoms pa'i sbyin pa dus la bab pa yang byin cing yon tan du gyur pa yang 'di lta ste dgra bcom pa 'am/ pha ma nad pa 'am/ phyir mi 'ong ba 'am/ lan cig phyir 'ong ba 'am/ rgyun tu zhugs</text></item>
<item><p>119b6</p><section>mdo sde</section><text>pa 'am/ 'gog pa las langs pa 'am/ lam la zhugs pa 'am/ byams pa dang / snying rje dang / dga' ba dang / btang snyoms bsgoms pa 'am/ 'chi bas 'jigs shing nyen pa la srog byin na/ lus dang bral nas bde 'gro mtho ris</text></item>
<item><p>119b7</p><section>mdo sde</section><text>kyi 'jig rten lha'i 'dun sa chos bzang du lha'i bdag por 'gyur la/ brgya byin kau shi ka lha'i mdun sa chos bzang na gnas te lha mo sdug pa yid du 'ong ba bye ba phrag dgu bcu rtsa dgus yongs su bskor ba'i nang na dga' bar byed cing lha mo de dag</text></item>
<item><p>119b8</p><section>mdo sde</section><text>gis kyang de la rim gro byed de/ ji ltar skyes pa gcig la bud med gcig gis rim gro byed pa de bzhin du de dag thams cad de la rim gro byed do/ /de dag gi nang na sdug cing yid du 'ong ba sems gcig pa'i btsun mo dam pa la lha mo de dag</text></item>
<item><p>120a1</p><section>mdo sde</section><text>rim gro byed de/ de yang de dag la gus par byed do/ /lha'i mdun sa chos bzang de yang dpag tshad lnga brgya yod de/ kha khyer ni nor bu bai dUr+ya/ ka ba ni byi rus shin tu mdzes par byas pa lan kan ni shel las</text></item>
<item><p>120a2</p><section>mdo sde</section><text>byas shing spug gis ni brgyan/ brtsig pa ni gser btso ma las byas shing rdo rjes brgyan te/ nor bus dga' bar byed pa khri ni pad ma rA ga dang / an da rnyil gyis mdzes par spras pa/ la la kha cig tu pad ma 'dab ma ni bai dUr+ya/</text></item>
<item><p>120a3</p><section>mdo sde</section><text>ze ba ni rdo rje'i myu gu/ sdong bu ni 'dam rdzab med pa'i thang las skyes pa gser lta bus mdzes par brgyan to/ /rdzing bu'i bar kha cig na bya 'khod pa yang sgro ni bai dUr+ya/ mchu ni pad ma rA ga /lus ni mthon ka lta bu rnams kyis</text></item>
<item><p>120a4</p><section>mdo sde</section><text>pad ma'i rdzing de gang ngo / /kha cig tu nor bu'i bya rnam pa gzhan gyis rdzing de kun tu gang ste/ 'di lta ste/ rkang pa ni bai dUr+ya/ sgro ni mthon ka /mchu ni spug /mig ni byi ru lta bu rnams kyis rdzing gi bar dag kun tu gang ngo / /kha cig tu</text></item>
<item><p>120a5</p><section>mdo sde</section><text>yang rdzing de rnam pa gzhan gyis mdzes par byas pa yin te/ 'di lta ste/ lus thams cad ni 'dzam bu chu bo'i gser/ sgro ni byi ru/ mig ni shin tu 'jam pa/ rkang pa ni mu tig gi kha dog lta bu yin no/ /pad ma'i rdzing kha cig dag</text></item>
<item><p>120a6</p><section>mdo sde</section><text>tu yang bung ba myos pa bai dUr+ya'i mdog lta bu rnams kyis pad ma'i rdzing chen po bcu mdzes par byas pas/ lha'i mdun sa chos bzang mdzes par byas pa yin te/ 'di lta ste/ dga' 'byung dang / pad ma che 'byung dang / rab tu dga' ba</text></item>
<item><p>120a7</p><section>mdo sde</section><text>dang / rab dga' chen po dang / rtse dga' dang / bsams 'gro dang / shing rta kun 'gro dang / kun rtog rgyu dang / dpag bsam gyi shing la spyod pa dang / dben 'gro dbang po'i 'od de mtsho de rnams kyis lha'i 'dun sa chos bzang de brgyan to/ /</text></item>
<item><p>120a8</p><section>mdo sde</section><text>yang pad ma'i tshal rnam pa gzhan dag yod de/ pad ma'i tshal de dag gi sdong bu ni dngul/ ze ba ni gser/ 'dab ma ni bai dUr+ya/ snying po ni 'dam rdzab med pa nas skyes pa rdo rje'i mdog lta bu yin no/ /yang pad ma rnam pa gzhan dag ni</text></item>
<item><p>120b1</p><section>mdo sde</section><text>'di lta bu yin te/ 'di lta ste/ sdong bu ni rdo rje'i mdog lta bu/ 'dab ma phan tshun 'dres pa ni 'di ltar pad ma ra ga dang / 'dab ma kha cig ni bai dUr+ya/ 'dab ma kha cig ni spug rgyan gyi mdog /'dab ma kha cig ni gser lta bu yin te/</text></item>
<item><p>120b2</p><section>mdo sde</section><text>de ltar pad ma de dag gi kha dog 'dres pa yin no/ /lha'i rgyal po brgya byin gyi pad ma ni 'dab ma brgya pa dang / la la ni 'dab ma nyis brgya pa/ la la 'dab ma sum brgya pa/ la la 'dab ma bzhi brgya pa/ la la 'dab ma lnga brgya pa/ la la</text></item>
<item><p>120b3</p><section>mdo sde</section><text>'dab ma drug brgya pa/ la la 'dab ma bdun brgya pa/ la la 'dab ma brgyad brgya pa/ la la 'dab ma dgu brgya pa/ la la 'dab ma stong yod de/ kha dog sna tshogs dang / kha dog gcig pa dang / rgyu ba dang mi rgyu ba dag brgya byin gyi gnas</text></item>
<item><p>120b4</p><section>mdo sde</section><text>lha'i mdun sa chos bzang du 'byung ngo / /yang pad ma'i nang de dag nyid du lha'i bya 'jug pa dang / gsab gseb kyi nang na gnas pa rnams kyis kun du gang ba ni 'di lta ste/ gang dus tshigs thams cad du rgyags pa/ 'gram pa rdul cing rol</text></item>
<item><p>120b5</p><section>mdo sde</section><text>mo'i sgras rtag tu gar byed pa dag yin te/ de dag gang gi tshe brgya byin rdzing de dag tu lha mo'i tshogs gyis lhan cig yongs su bskor nas rtse ba de'i tshe bya de dag de bzhin dga' bar byed de/ ji ltar yan lag lnga dang ldan pa'i sil snyan gyi</text></item>
<item><p>120b6</p><section>mdo sde</section><text>sgra de bzhin du bya de dag kyang sgra 'byin la/ rgyags pas myos pa zhes bya ba'i bya rab tu gar byed pa dag byung ngo / /gang gi tshe brgya byin gang rdzing de dag tu dga' bar byed pa de'i tshe de dag kyang de bzhin du gar byed de/ ji ltar lha mo dag</text></item>
<item><p>120b7</p><section>mdo sde</section><text>byed pa bzhin no/ /bya khor yug ces bya ba gser gyi mdog can me tog gi phreng ba mchu la 'phyang ba dag 'byung ste/ gang rdzing de dag gi 'gram gyi nang phan tshun kun nas rdzing de dag tu gnas nas gar byed cing sgra 'byin par byed de/</text></item>
<item><p>120b8</p><section>mdo sde</section><text>lha'i rgyal po brgya byin gyi rdzing ni de lta bu yin par mthong ngo / /de nas yang dge slong de brgya byin gyi lha'i mdun sa chos bzang legs par byas pa'i las kyis sprul pa la rtog par byed de/ des brtags na rdzing gi bar na gnas</text></item>
<item><p>121a1</p><section>mdo sde</section><text>pa'i nya rnams kha cig ni gser gyi mdog can/ kha cig ni dngul gyi mdog can/ kha cig ni bai dUr+ya'i mdog can la/ mdab ma ni pad ma ral gri mdog /mig ni spug lta bu/ lto ni pad ma'i mdog /kha cig gi rgyab ni</text></item>
<item><p>121a2</p><section>mdo sde</section><text>rin po che sna tshogs kyi thig le bkra ba dag gis brgyan/ kha cig gi mdab ma ni rin po che rnam pa sna bdun gyi mdog tu 'dug ste/ pad ma'i rdzing de rnams su dga' bar byed do/ /de nas dge slong de brgya byin gyi pad ma'i rdzing rnam pa</text></item>
<item><p>121a3</p><section>mdo sde</section><text>gzhan de dag nyid la rtog par byed de/ gang gis de dag gis ris nyid rnam pa du yod cig gu snyam nas des thos pa las byung ba'i shes pas brtags na/ sa de dag gi ris kha cig dag bye ma bdal ba lta bur mu tig bkram pa/ kha cig</text></item>
<item><p>121a4</p><section>mdo sde</section><text>dngul gyi phye ma/ kha cig gser gyi phye ma/ kha cig nor bu bai dUr+ya bkram ste/ de ltar brgya byin gyi legs par byas pa'i las kyi sprul pas de dag gi ris bkra ba dag mthong ngo / /de nas yang dge slong de gnas de dag gi ris nyid</text></item>
<item><p>121a5</p><section>mdo sde</section><text>la rtog par byed de/ des thos pa las byung ba'i shes pas brtags na/ 'di ltar rdzing de dag nyid kyi 'gram de kun nas kha cig gi kha khyer gser las byas pa dag gis yongs su bskor/ kha cig gi kha khyer nor bu bai dUr+ya/</text></item>
<item><p>121a6</p><section>mdo sde</section><text>kha cig ni dngul las byas/ kha cig gser dag las byas la/ mu tig gi dra bas kun nas bres pa yin te/ de ltar bya'i tshogs kha dog sna tshogs dga' ba'i sgra dang 'gro ba rnams kyis pad ma'i rdzing gi 'gram de dag kun du gang bar</text></item>
<item><p>121a7</p><section>mdo sde</section><text>mthong ngo / /de nas yang dge slong las kyi 'bras bu rnam par smin pa shes pa de lha'i mdun sa chos bzang la rtog par byed de/ pad ma'i rdzing gi pad ma de dag gi nang na rgyu ba bung ba'i tshogs kyi mdog dang kha dog sna tshogs la 'di lta</text></item>
<item><p>121a8</p><section>mdo sde</section><text>ste/ gser gyi mdog can rnams kyi nang du bung ba dngul gyi mdog can/ mdab ma rdo rje'i myu gu lta bu reg na bde ba dag rgyu la dngul gyi pad ma rnams kyi nang du bung ba gser gyi mdog can dag rgyu ste/ de ltar sna tshogs dag pad ma</text></item>
<item><p>121b1</p><section>mdo sde</section><text>sna tshogs rnams kyi nang na rgyu'o/ /de ltar las dge bas 'bras bu sna tshogs dag 'byung bar 'gyur ba mthong ngo / /de nas yang dge slong de lha'i mdun sa chos bzang de nyid la thos pa las byung ba'i shes pas rtog cing de'i tshal dag</text></item>
<item><p>121b2</p><section>mdo sde</section><text>la yang rab tu dpyod par byed de/ lha'i dbang po brgya byin gyi tshal dag rnam pa du yod snyam nas des thos pa las byung ba'i shes pas brtags na/ 'di ltar lha'i mdun sa chos bzang dag na tshal yod la/ de ltar tshal de re re la rab tu</text></item>
<item><p>121b3</p><section>mdo sde</section><text>dpyod par byed de/ de'i tshal dpe med pa zhes bya ba dang / bkra ba zhes bya ba tshal bzhi po de dag ni lha'i mdun sa chos bzang dag na yod do/ /de ltar de tshal re re dag la rab tu dpyod par byed de/ tshal gang du lha rnams kyi dbang po brgya</text></item>
<item><p>121b4</p><section>mdo sde</section><text>byin lha mo'i tshogs kyis yongs su bskor cing / lha'i 'dod pa'i yon tan lnga la gzugs dang / sgra dang / dri dang / ro dang / reg pa rnams kyis dga' zhing mgu la rtse zhing yongs su spyod pa'i tshal ni gang yin/ dga' bar spyod pa'i</text></item>
<item><p>121b5</p><section>mdo sde</section><text>rnam pa ni du zhig yod cig gu snyam nas/ des thos pa las byung ba'i shes pas brtags na/ bud med dga' ba zhes bya ba'i tshal yod de/ tshal de ni lha'i shing ljon pa dang / me tog dang 'bras bus ni brgyan/ bya'i tshogs</text></item>
<item><p>121b6</p><section>mdo sde</section><text>kyis yongs su bskor/ shing de dpag bsam gyi shing zhes bya la/ de ltar de dag ni ji ltar 'dod pa zhes bya bar 'gyur te/ gang sum bcu rtsa gsum dag yid la sems par byed pa de tshal de dag las rnyed par 'gyur ro/ /</text></item>
<item><p>121b7</p><section>mdo sde</section><text>de dag gang gi tshe rtse ba'i phyir tshal der nye bar 'gro bar byed na de'i tshe shing ljon pa de dag gi me tog shin du bzang po rab tu rgyas shing me tog kha phye bar 'gyur ro/ /gang gi tshe bud med dag tshal de dag gi nang du zhugs la shing ljon</text></item>
<item><p>121b8</p><section>mdo sde</section><text>pa'i drung du nye bar song ste/ shing ljon pa dag las me tog rnams len par 'dod pa de'i tshe ji ltar bud med kyis slebs tsam du shing ljon pa de dag 'phyang bar 'gyur ro/ /yang de ltar me tog gi rnam pa de dag blangs pa dang /</text></item>
<item><p>122a1</p><section>mdo sde</section><text>me tog gi rnam pa gzhan dang / kha dog gzhan dang / dri gzhan dang / dbyibs gzhan dang / rnam pa gzhan dag 'byung bar 'gyur te/ lha mo de dag gis ji lta ji ltar bsams pa bzhin dpag bsam gyi shing de</text></item>
<item><p>122a2</p><section>mdo sde</section><text>dag gi don du 'byung bar 'gyur ro/ /yang dpag bsam gyi shing de dag rnam pa gzhan du ston te/ rol mo'i sgra'i rnam pa thos na nyams dga' ba rnam pa lnga'i bar dag 'byung ba ni/ rgyud can dang / rnga dang / sil dkrol dang / gling bu dang /</text></item>
<item><p>122a3</p><section>mdo sde</section><text>sgra snyan pa dag lha mo de dag gi yid kyis bsams shing / de bzhin du dbyangs kyi rnam pa mnyan par bya'o snyam mo/ /de nas sems bskyed ma thag tu shing ljon pa'i lo ma rnams kyi nang du dge ba'i las kyis skyed pa'i rlung de dag rab tu</text></item>
<item><p>122a4</p><section>mdo sde</section><text>ldang ngo / /rlung gang gis lo ma de dag la de bzhin phog pa dang / de ltar rnam pa ji snyed yod pa de dag lo ma de dag las 'byung ste/ de bas na dpag bsam gyi shing zhes bya'o/ /yang dpag bsams kyi shing rnam pa gzhan du 'gyur te/</text></item>
<item><p>122a5</p><section>mdo sde</section><text>ji ltar lha mo 'dod 'gro dag sems dang 'thun pa'i rgyan dang / gos dang 'bras bu'i rnam pa ji lta ba bzhin lha mo'i yid la 'dod na/ de sems bskyed ma thag tu dpag bsams kyi shing de dag las 'byung zhing / de nas yang de mdzes par 'dug ste/</text></item>
<item><p>122a6</p><section>mdo sde</section><text>de bas na dpag bsams kyi shing zhes bya'o/ /de dag kyang kha cig bai dUr+ya'i mdog la gser gyi lo ma dang / kha cig sdong po gser la dngul gyi yal ga dang / bai dUr+ya'i 'dab ma dang / ke ger ta ka'i lo ma dang / kha cig lo ma rin po che sna bdun</text></item>
<item><p>122a7</p><section>mdo sde</section><text>lta bu las rnam pa du ma ro bro ba dang / 'bras bu du ma dag thob par byed do/ /yang dpag bsam gyi shing rnam pa gzhan du bstan pa de gang zhe na/ 'di lta ste/ lha mo gang dag brgya byin la lta bar spro na/ brgya byin de'i dge ba'i las kyis sprul pa</text></item>
<item><p>122a8</p><section>mdo sde</section><text>sgyu mas byas pa'i dbang po de mthong bar 'gyur te/ de dag dang lha mo dag lhan cig dga' bar byed cing yongs su spyod par byed do/ /de ltar dbang po de dbang po bye ba de snyed sprul par byed de/ shing ljon pa de dag gi drung du lha mo bye ba dgu</text></item>
<item><p>122b1</p><section>mdo sde</section><text>bcu rtsa dgu re re dang / dbang po de dag dang / lhan cig rtse zhing yongs su spyod pa na/ lha mo de dag gcig la gcig ni mi mthong ngo / /gang dang gang gi tshe lha mo dag ji tsam du brgya byin gyi cha byad dang / rgyan gyi rnam pa dag yid la sems pa de srid du cha</text></item>
<item><p>122b2</p><section>mdo sde</section><text>byad dang rgyan gyi rnam pa nyid mthong nas gnyis sprod par byed la/ de srid du tshal gyi nang du rnam pa du mar dga' bar byed cing yongs su sprod par byed de/ de bas na dpag bsam gyi shing zhes bya'o/ /de dag gal te rab tu 'byed pa na/ tshal de'i nang na</text></item>
<item><p>122b3</p><section>mdo sde</section><text>ri yod pa ri rtse ba zhes bya ba mthong ste/ ri de yang rin po che sna bdun gyi rang bzhin yin zhing / rdo rje myu gu'i rdo rje bkram pa gser gyi lcug ma tshang tshing 'dres pas khyim byas pa/ gser dang dngul mthon ka lta bu'i ri dgas rnams kyis</text></item>
<item><p>122b4</p><section>mdo sde</section><text>mdzes par byas pa bya sna tshogs skad 'byin pa/ dga' ba'i ri de la khang bzangs rgyal ba mchog 'gro zhes bya ba ka ba stong yod de/ gser dang / bai dUr+ya dang / mthon ka'i ka ba 'dres pa rnams kyis mdzes par byas pa/ kun nas rdo rje dang /</text></item>
<item><p>122b5</p><section>mdo sde</section><text>mu tig rags pa rnams kyis spras pa/ 'ja' lta bu'i rnam pa khri snyed kyis sdug par byas pa/ bai dUr+ya'i seng ge'i khri la stan khra bos g.yogs shing / steng du gding ba 'jam po bting ba/ khang bzangs de na bai dUr+ya'i stan stong gis mdzes par</text></item>
<item><p>122b6</p><section>mdo sde</section><text>byas pa/ brgya byin lha dang lha ma yin du bkye ba las rnam par rgyal nas mdzes par byas pa de sum bcu rtsa gsum gyi sar song nas/ lha thams cad kyi rang bzhin lha rnams dang lhan cig rab tu dga'o/ /de nas lha mo de dag khang bzangs</text></item>
<item><p>122b7</p><section>mdo sde</section><text>der song nas rtse bar byed/ glu len par byed/ bro rdung bar byed/ yongs su spyod par byed/ phan tshun rtsed mo dag byed pa na/ rang gi las ngan pa dang bzang po dang 'bring po rnams kyis dga' bar byed do/ /de dag res 'ga' khang bzangs</text></item>
<item><p>122b8</p><section>mdo sde</section><text>rgyal ba mchog 'gro de nas babs nas/ de nas yang ri rtse ba de nyid la gnas par byed der 'dod chags dang ldan pa'i sems kyis 'dod chags gcig pu don du byed pa dag phan tshun dga' bar byed do/ /'di ltar bud med thams cad</text></item>
<item><p>123a1</p><section>mdo sde</section><text>ni 'dod chags kyi tshogs dang ldan pa yin la/ mtho ris na khyad par du lha'i yul dag na che ba yin no/ /de dag gal te yongs su rgyu ba na ri de la bza' ba dang btung ba yod pa'i sar nye bar 'gro bar byed de/ de yang gzugs dang /</text></item>
<item><p>123a2</p><section>mdo sde</section><text>kha dog dang / dri dang / ro sna tshogs yod la btung ba myos par byed pa/ lha'i gzugs dang / dri dang / ro phun sum tshogs pa rnams kyis gang ba yin no/ /de la btung ba'i rnam pa de dag ni ra ro ba'i skyon dang bral ba yin te/ 'di lta ste/ dga' bar</text></item>
<item><p>123a3</p><section>mdo sde</section><text>byed pa'i btung ba gang 'thungs na lha mo dag shin du dga' bar 'gyur ba dang / mthong bar byed pa zhes bya ba'i btung ba gang 'thungs na/ mtho ris kyi tshal dang / nye ba'i tshal thams cad ri gzhan du mas chod kyang mthong bar 'gyur ba dang /</text></item>
<item><p>123a4</p><section>mdo sde</section><text>ro rab tu mang po zhes bya ba'i btung ba ro mang po'i 'dod pa gang 'thungs na spro ba dang / kha dog dang / gzugs dang / stobs brgya 'gyur du 'gyur ba'i btung ba de dag lha mos 'thungs nas/ yang zas kyi don du zas yod pa dag tu 'gro bar byed do/ /</text></item>
<item><p>123a5</p><section>mdo sde</section><text>de'i zas dag rang gi las dang rjes su 'thun pa yin te/ ngan pa dang / 'bring dang / bzang po yin la/ ro dang / kha dog dang / dri dang / reg pa'i rnam pa las kyis bsgrubs pa phun sum tshogs pa yin no/ /de bzhin du btung ba dag kyang rang gi</text></item>
<item><p>123a6</p><section>mdo sde</section><text>las kyis bsgrubs pa'i ngo bo so sor bstan pa yin te/ de dag gis btung ba de 'thungs shing zas bdud rtsi de yang zos nas/ rtse ba'i ri de la rol mo'i sa ga la ba der 'ong ngo / /sa de dag na pi bang khog pa ni bai dUr+ya gser gyi 'dab</text></item>
<item><p>123a7</p><section>mdo sde</section><text>mas ni brgyan/ gser skud ring pos ni rgyud byas pa dang / gser las byas pa'i rnga dag las sgra snyan pa dag 'byung ngo / /de bzhin du smyug ma'i nang 'dres pa'i sbu gu rnam pa du ma dag kyang lha mo de dag gis mthong ste/ de ltar sil dkrol dang /</text></item>
<item><p>123a8</p><section>mdo sde</section><text>gling bu dang / sgra snyan pa la sogs pa rol mo'i rgyu du ma dag gis yang de dag gi yid rab tu dga' bar byed do/ /thams cad rgyan thams cad kyis brgyan pa de rnams rol mo'i rgyu de dag blangs nas/ phan tshun yang dag par dga' bar bya ba dang /</text></item>
<item><p>123b1</p><section>mdo sde</section><text>'dod chags sna tshogs skyed pa dang / chags pa mnyam pa dang / tshang tshing na gnas pa myog ces byed pa dang / shin du 'dod chags skyed pa phun sum tshogs pa bya ba'i phyir rol mo dag byed do/ /de nas yang de dag gis rol mo de byas nas dril bu</text></item>
<item><p>123b2</p><section>mdo sde</section><text>g.yer kha yod pa'i sa ga la ba der 'dong ngo / /sa de dag na dril bu g.yer ka sgra mang po'i tshogs dag 'khrol te/ gang dag rlung gis bskyod pa'i sgra rnams brgya phrag du ma dag grag go/ /de dag gis sgra de thos nas yang cha byad dang /</text></item>
<item><p>123b3</p><section>mdo sde</section><text>gzugs dang rgyan sna tshogs thogs pa rnams shin du dga' ste/ bro gar byed/ dgod par byed/ glu len no/ /sgra des tshim nas yang de nas babs ste/ ngang pa dang / ngur pas 'dzes par byas pa'i rdzing ga la ba der 'dong bar byed de/</text></item>
<item><p>123b4</p><section>mdo sde</section><text>bya ngang pa dang / ka ran da ba dang / ngur pa dang / gser dang / dngul gyi 'dog lta bu'i bya'i tshogs gzhan rnams kyis kyang rdzing 'dzes par byas pa de dang de dag tu chu la rtse ba'i phyir zhugs so/ /ser sna dang phrag dog dang bral ba de dag thams</text></item>
<item><p>123b5</p><section>mdo sde</section><text>cad der babs nas/ pad ma'i sdong bu gser dang bai dUr+ya lta bu rnams kyis phan tshun rdeg par byed la/ de dag yun ring du ca co'i sgra dang / chu yan lag brgyad dang ldan zhing yon tan thams cad dang ldan pa la yun ring du rtses/ bya'i</text></item>
<item><p>123b6</p><section>mdo sde</section><text>tshogs rnams dang yang lhan cig rtses nas/ de nas yang rgyags pa du ma byed pa rgyags pa la dga' ba/ rgyags pa don du gnyer ba/ rgyags pa'i ngo bo rgyags pas ngoms mi myong ba/ yul la brkam pa dag sa ris gzhan dag du</text></item>
<item><p>123b7</p><section>mdo sde</section><text>'dong bar byed de/ tshal me long tshal zhes bya ba der dong ngo / /der bdag nyid kyi gzugs rnyan cha byad dang / rgyan bzang pos brgyan par gyur pa mthong ste/ bdag nyid kyi gzugs brnyan yon tan sna tshogs phun sum tshogs pa de</text></item>
<item><p>123b8</p><section>mdo sde</section><text>nye bar mthong zhing me long gi dkyil 'khor sna tshogs su rang gi yon tan phun sum tshogs pa dang / cha byad dang / rgyan phun sum tshogs pa mthong ngo / /der mthong nas de nas yang gzugs kyis rgyags pa bcu 'gyur tu 'jug ste/</text></item>
<item><p>124a1</p><section>mdo sde</section><text>gang gi phyir bud med rgyags pas myos pa ni rnam pa gsum ste/ 'di lta ste/ gzugs kyis rgyags pa dang / skyes pas rgyags pa dang / nga rgyal gyis rgyags pa'o/ /de dag rang gi gzugs rgyags pas myos pa mthong nas/</text></item>
<item><p>124a2</p><section>mdo sde</section><text>gzhan dag la bud med kyi grangs su chung zad kyang mi rtsi'o/ /de nas yang me long gi sa de las gzhan pa dus tshigs thams cad ces bya ba'i tshal du 'dong bar byed de/ tshal de na dus tshigs drug rtag tu yod la 'khor lo bzhin yongs su</text></item>
<item><p>124a3</p><section>mdo sde</section><text>'khor ba yin te/ 'di lta ste/ dgun dang / dgun smad dang / dpyid dang / sos ka dang / dbyar dang / ston to/ /tshal de kun nas dus tshigs dang / 'thun par sa ris dang / tshal gyi bya kha dog bzang po du ma rnams dang dus tshigs dang mthun</text></item>
<item><p>124a4</p><section>mdo sde</section><text>par 'gro ba rnams kyis sdug par byas pa'i tshal der bde bar gnas par bya ba'i phyir dong ngo / /phan tshun grogs byed pa/ phan tshun thab mo dang phrag dog gis mi dga' ba med pa/ phan tshun 'dzem pa med pa phan tshun sdug cing byams</text></item>
<item><p>124a5</p><section>mdo sde</section><text>pa/ de rnams tshal de mthong nas dus tshigs gang yin pa dang 'dod pa gang yin pa'i tshal der de rnams dong ste/ tshal de na dus tshigs dang mthun par rtsed mo byed do/ /dus tshigs kun so sor byung ba'i tshal na dus tshigs sna tshogs su</text></item>
<item><p>124a6</p><section>mdo sde</section><text>byung ba rnams kyis yid la rtse ba'i rnam pa skyes pa lha mo de dag dang bya'i tshogs dang lhan cig ji srid gzhan du spro ba ma skyes pa de srid du dga' bar byed rtse bar byed do/ /de nas yang rtse zhing gnas pa yid rab tu dga' ba de dag yang</text></item>
<item><p>124a7</p><section>mdo sde</section><text>lha'i rgyal po brgya byin ga la ba der dong ste khyim thab de mngon par mthong nas cho ga sna tshogs la mkhas pa'i lha mo de rnams kyis kun nas yongs su bskor te/ bro gar byed/ rgod par byed/ glu dbyangs len to/ /de ltar lha'i</text></item>
<item><p>124a8</p><section>mdo sde</section><text>rgyal po brgya byin gyi tshal gcig la yon tan gyi rnam pa phun sum tshogs pa yin te/ lha'i rgyal po brgya byin gyi tshal gcig ni de lta bu yin no/ /de nas yang dge slong de lha'i rgyal po brgya byin gyi tshal gnyis pa la rtog par byed de/</text></item>
<item><p>124b1</p><section>mdo sde</section><text>tshal de rnam pa ni du yod/ ming ni ji skad btags zhig gu snyam nas/ des thos pa las byung ba'i shes pas brtags na/ tshal kun dga' zhes bya ba yod de/ tshal de na yon tan du yod cig gu snyam nas des thos pa las byung ba'i shes</text></item>
<item><p>124b2</p><section>mdo sde</section><text>pas brtags na/ 'di ltar tshal de ni ngo bo nyid kyis kun dga' ba yin te/ tshal de na lha dang lha mo'i tshogs rab tu dga' bas ni kun tu gang / thams cad nas rtag tu dog cing phan tshun gyi gdong mthon po gzhan dang gzhan 'byes pa skyed par</text></item>
<item><p>124b3</p><section>mdo sde</section><text>lha'i rgyal po brgya byin lha'i bu mo 'bum gyis yongs su bskor te/ dga' spyod la gnas par bya ba'i phyir 'gro bar byed do/ /lha'i dbang po brgya byin de 'gro ba na bskyed mos tshal du 'gro ba'i shing rta brgyad khri bzhi stong gi rgyu bai dUr+ya</text></item>
<item><p>124b4</p><section>mdo sde</section><text>las byas shing dril bu g.yer ka mang po 'phyang ba kha cig rta mgo bo 'dzam bu'i chu bo'i gser gyis brgyan cing / rtsib logs dngul gyis gtams la rin po che sna bdun gyis mdzes par byas pas khrid/ kha cig ni ngang pas khrid/</text></item>
<item><p>124b5</p><section>mdo sde</section><text>kha cig ni nam mkha' la 'gro/ kha cig ni sa la 'gro la/ glu dbyangs dang / sil snyan dang / rol mo rnam pa sna tshogs kyis bskor ba'i lha'i gtso bo dag zhugs te/ brgya byin gyi 'khor byas nas dong ngo / /bal glang brgyad khri</text></item>
<item><p>124b6</p><section>mdo sde</section><text>bzhi stong gi lus gser gyi dra bas g.yogs shing / lus la dril bu g.yer ka ni 'phyang / lus la stan khra bo dang gding bas ni g.yogs/ 'gram pa la dngul gyi thig le gsal ba ni 'dzag /lha'i rol mo'i glu dbyangs</text></item>
<item><p>124b7</p><section>mdo sde</section><text>dag len pa na/ lha'i gtso bo dag zhon te/ brgya byin gyi ngo 'ba' shig tu lta bas brgya byin yongs su bskor nas bskyed mos tshal du 'dong ngo / /lha mo brgyad khri bzhi stong cha byad dang rgyan sna tshogs thogs shing kha dog dang / gzugs</text></item>
<item><p>124b8</p><section>mdo sde</section><text>sna tshogs su 'dug pa dag brgya byin 'ba' shig lta la/ kha cig ni bro gar byed/ kha cig ni glu len/ de dag gi nang na kha cig ni yan lag lnga dang ldan pa'i rol mo byed/ kha cig ni rtsed mo sna tshogs byed cing bskyed mos tshal du</text></item>
<item><p>125a1</p><section>mdo sde</section><text>dga' spyod byed du 'dong ngo / /bro gar mkhan cha byad rnam bzhi dang / gzugs dang / cha byad sna tshogs dang ldan pa dag kyang bro gar byed/ rtsed mo byed yongs su spyod par byed pa dag brgya byin gyi ngo 'ba' shig tu lta zhing bskyed mos</text></item>
<item><p>125a2</p><section>mdo sde</section><text>tshal ga la ba der dga' bar byed du 'dong ste/ lha'i dbang po brgya byin bde sogs dang lhan cig de dag gi nang du zhugs nas/ shing rta rtsibs brgya pa bai dUr+ya dang / gser dang / spug dang / pad ma rA ga dang / an da rnyil dang / mthon ka chen</text></item>
<item><p>125a3</p><section>mdo sde</section><text>pos brgyan pa'i shing rta gang yin pa de/ ngang pa'i lus ni 'dzam bu chu bo'i gser rkang pa ni byi ru/ mig ni rin po che ke ke ru/ lus ni pad ma rA ga /mchu ni byi ru/ sgro ni mu tig gi mdog lta bu stong phrag brgya snyed kyis shing rta de</text></item>
<item><p>125a4</p><section>mdo sde</section><text>'dren par byed de/ brgya byin gyi yid la 'dod pa bzhin du 'gro bar byed do/ /shing rta mchog de'i nang na brgya byin lha'i rin po che sna tshogs kyis brgyan cing / nyi ma brgya bas lhag pa'i gzi dang ldan pa bde sogs dang lhan cig tu bskyed mos</text></item>
<item><p>125a5</p><section>mdo sde</section><text>tshal ga la ba der 'dong ngo / /sum bcu rtsa gsum gyi lha de dag thams cad de ltar lha'i bde ba dang ni ldan/ lha'i sgra dang / reg pa dang / ro dang / gzugs dang / dri'i reg pas myos shing lha'i dbang po brgya byin lha kun gyis</text></item>
<item><p>125a6</p><section>mdo sde</section><text>yongs su bskor te/ tshal dang nye ba'i tshal dag yang dag par lta bar byed la gser gyi shing rta'i nang du zhugs te/ bde sogs dang lhan cig snga ma bzhin du kun dga'i tshal ga la ba der 'dong ngo / /lha'i bdag po de bde ba rnam pa brgya</text></item>
<item><p>125a7</p><section>mdo sde</section><text>stong phrag du ma dag nye bar spyod pa na/ shing rta dang / glang po che dang / lha dang / lha'i blon po glu dang / sil snyan dang / dbyangs dang / rol mo'i sgra rnams kyis mngon par mchod cing kun dga'i tshal ga la ba der gnas par bya ba'i don du 'dong ngo / /</text></item>
<item><p>125a8</p><section>mdo sde</section><text>brgya byin de ltar 'gro ba na gang de'i tshal de na lha mo sgeg mo 'khod pa de dag gis glu dang / rol mo'i sgra dang / sil snyan sna tshogs thos pa de dag lha gzhan rnams dang lhan cig thos te yid rab tu dga' nas rgyug par byed do/ /de dag lag</text></item>
<item><p>125b1</p><section>mdo sde</section><text>na pad ma thogs shing sil snyan sna tshogs dang / glu dbyangs nye bar len la tshal de nas 'byung bar byed do/ /de nas lha'i dbang po brgya byin gyis de dag mthong nas rang gi lha dag la smras pa/ kye lha rnams lha mo 'di dag ni kun dga'i tshal nas nga</text></item>
<item><p>125b2</p><section>mdo sde</section><text>mthong ste sur 'ongs la/ sil snyan dang / rol mo'i sgra byung ba dang / gzhan yang rin po che'i cha byad dang / gzugs rnam pa du ma yod pa de dag la lha rnams ltos/ gang lha mo de dag dang bdag cag lhan cig lha'i tshal bskyed mos tshal du rtse zhing</text></item>
<item><p>125b3</p><section>mdo sde</section><text>dga' spyod byed du 'dong ngo / /de nas lha'i dbang po brgya byin gyi tshig de thos nas lha rnams kyis tshig 'di skad ces smras so/ /lha'i dbang po lha mo 'di dag thams cad ni khyod kyi lags te/ skyabs khyod lags/ rten khyod lags/ mgon khyod</text></item>
<item><p>125b4</p><section>mdo sde</section><text>lags so/ /de nas lha'i dbang po brgya byin gyis tshig 'di skad ces smras so/ /'di dag gi gtso bo ni nga ma yin te/ rten nga ma yin/ skyabs nga ma yin/ 'di dag ni nga'i ma yin no/ /'di dag las kyi mthus rab tu rgyug pa yin te/ bdag po las</text></item>
<item><p>125b5</p><section>mdo sde</section><text>yin/ rten las yin/ rton pa las yin te/ las ngan pa dang / 'bring dang / bzang po gang yin pa de dag gis de ltar 'gyur la/ las kyi dbang de dag gis ngan pa dang / 'bring dang / bzang por byas pa yin gyi nga'i mthu ni ma yin no/ /de nas de'i tshe</text></item>
<item><p>125b6</p><section>mdo sde</section><text>'di ltar lha rnams kyi dbang pos tshigs su bcad de smras pa/ las ngan pas ni lus can rnams/ /'gro ba dag ni ngan par 'gyur/ /'bring dag gis ni 'bring du mthong / /de bas bzang ba mi rnams so/ /gang gis gang du gang gi tshe/ /gang</text></item>
<item><p>125b7</p><section>mdo sde</section><text>byas las ni rjes myong ba/ /de yis der ni de yi tshe/ /las de lus la rnam smin 'gyur/ /lha khang 'od kyi phreng ba can/ /bde ba'i rnam pas rtse byed pa/ /de ni dge ba'i 'bras bur mthong / /khyad par du ni dri ma med/ /mi ni las dag gang byed pa/ /</text></item>
<item><p>125b8</p><section>mdo sde</section><text>dge 'am yang na mi dge byed/ /de yi 'bras bu de tshe mthong / /bde 'am yang na mi bder 'gyur/ /bde ba'i rnam pa 'di rnams kyis/ /lha dag du mar rtse ba gang / /de rgyu nga ni ma yin te/ /rgyu de sngon ni byas pa yin/ /de nas lha de rnams kyis</text></item>
<item><p>126a1</p><section>mdo sde</section><text>brgya byin de'i kha nas tshigs bcad de dag thos te rjes su yi rang la spyi bos blangs nas/ yang bskyed mos tshal du gnas par bya ba'i phyir/ bskyed mos tshal ga la ba der 'dong ngo / /de nas lha mo stong ngam/ stong phrag brgya de dag so so'i</text></item>
<item><p>126a2</p><section>mdo sde</section><text>lag pa pad mas brel cing / cha byad dang / gzugs dang / rgyan sna tshogs thogs pa yin te/ 'di ltar lha mo de dag phan tshun so so na cha byad dang / gzugs dang / 'gros dang / glu dbyangs dang / rol mo byed pa dag mi 'dra ba yin no/ /de ltar</text></item>
<item><p>126a3</p><section>mdo sde</section><text>dge ba'i las du mas sprul pa'i lha mo brgya 'am stong de dag shin tu mkhas pas sprul pa yin no/ /de nas de dag thams cad lha'i dbang po brgya byin ga la ba der logs su phyogs shing bro gar byed la/ kun dga'i tshal de ga la ba der 'dong</text></item>
<item><p>126a4</p><section>mdo sde</section><text>bar byed do/ /tshal der sngar 'jug pa na dngul gyi shing ljon pa rnams dang / dngul gyi mdab ma dang / dngul gyi sa gzhi dang / dngul gyi mdog lta bu rnams kyis mdzes par byas pa/ bya thams cad kyang dngul gyi bya ste/ bya'i tshogs</text></item>
<item><p>126a5</p><section>mdo sde</section><text>kyi rnam pas kun tu gang la/ sgra rnam pa sna tshogs 'byin pas mdzes par byas pa dang po nyid du lha'i dbang po brgya byin zhabs 'bring ba dang / lhan cig 'jug par byed do/ /de 'jug pa na rin po che rnam pa sna tshogs kyis brgyan pa'i 'od dang /</text></item>
<item><p>126a6</p><section>mdo sde</section><text>tshal dngul gyis brgyan pa'i 'od gang yin pa'i 'od gnyis po de dag phan tshun 'khril ba lta bur 'byung zhing 'od dag gis nam mkha' brgyan pa lta bur yang 'byung ngo / /brgya byin de yang yid rab tu dga' la/ lha mo de dag so so'i glu shin tu snyan cing</text></item>
<item><p>126a7</p><section>mdo sde</section><text>snyoms pa len te/ sil snyan yan lag lnga dang ldan pa phyad par byed do/ /shing rta brgyad khri bzhi stong dang / de bzhin du glang po che brgyad khri bzhi stong rnams kyang snga ma bzhin te/ nor bu dang / dril bu g.yer ka dang / gling bu'i sgra rnams thos nas/</text></item>
<item><p>126a8</p><section>mdo sde</section><text>lha mo stong phrag du ma rnams kyis bstod cing lha mo 'bum phrag dgu bcu rtsa dgus yongs su bskor ba yin te/ sum bcu rtsa gsum gyi dbang phyug gi lus dang sems kyi bde ba gang yin pa de ni dpe bya bar sla ba ma yin no/ /de ci'i phyir zhe na/ sum</text></item>
<item><p>126b1</p><section>mdo sde</section><text>bcu rtsa gsum gyi dbang phyug gi lha'i gnas pa dang / kha zas kyi bde ba de ni gzhan dang mi 'dra'o/ /de nas lha'i dbang po brgya byin lha'i 'dod pa'i yon tan lnga 'byor pa dngul gyi tshal de'i nang du zhugs nas/ lha'i tshogs dang lha mo'i tshogs thams cad</text></item>
<item><p>126b2</p><section>mdo sde</section><text>dang bcas pa yun ring du rtse bar byed/ yongs su spyod par byed de/ yul gyi bde ba des mchog tu bde'o/ /de nas yang lha'i dbang po brgya byin rtse zhing gnas pa'i don du yang lha mo'i tshogs thams cad dang / shing rta dang / glang po che rnams dang bcas</text></item>
<item><p>126b3</p><section>mdo sde</section><text>pa snga ma bzhin tshal de ga la ba der 'dong ngo / /der phyin nas gser gyi tshal gnyis pa gser btso ma'i kha dog lta bu dang de bzhin du 'bras bu rnams kyis mdzes par byas pa mthong ngo / /mi lnga'i zheng gi tshad tsam gyi 'bras bu ro sbrang rtsi ltar mngar la</text></item>
<item><p>126b4</p><section>mdo sde</section><text>dri'i rnam pa phun sum tshogs pa'i 'bras bu de gang zos na/ shin tu dregs pa skye bar 'gyur ba mthong nas yal ga bkug ste 'bras bu de dag glang po che rnams kyis za bar byed do/ /de nas 'bras bu zos pa'i glang po che de dag myos te 'gying zhing</text></item>
<item><p>126b5</p><section>mdo sde</section><text>'gro ba rnams/ ji ltar lha rnams kyang / kye e ma glang po che myos shing 'gying la 'gro ba rnams 'bras bu'i ro thams cad zos nas myos te/ rab tu gar byed pa ngo mtshar du byed pa de ltar sil snyan gyi sgra des lhan cig gar byed do/ /de bzhin du</text></item>
<item><p>126b6</p><section>mdo sde</section><text>gser gyi tshal de na bya'i tshogs du ma sgra 'byin la/ tshal de na bya dngul gyi kha dog can de dag de rnams la chags shing 'dug pas shin tu mdzes par byas so/ /lha'i dbang po brgya byin yang lha mo de dag dang / lhan cig lha de dag dang yang lhan cig lha'i</text></item>
<item><p>126b7</p><section>mdo sde</section><text>bu mo bde sogs dang yang bdag nyid lhan cig tu dga' bar byed/ yongs su spyod par byed rtse bar byed tshim par byed do/ /lha de dag kyang rang gi slas rnams kyi nang na dga' bar byed/ yongs su spyod par byed/ glu dbyangs len/ bro gar byed/ rgad</text></item>
<item><p>126b8</p><section>mdo sde</section><text>par byed de/ legs pa byas pa'i lha rnams phan tshun phrag dog dang / ser sna dag med par rtsed mo byed do/ /de nas gser gyi tshal de'i nang na chu bsil ba zhes bya ba'i rdzing bu gnyis yod de/ de yang gser dang bai dUr+ya'i pad ma rnams kyis bkra bar</text></item>
<item><p>127a1</p><section>mdo sde</section><text>brgyan pa yin la/ sum bcu rtsa gsum na gnas pa'i lha rnams dang / lha'i mdun sa chos bzang na gnas pa brgya byin gyi sngon du 'gro ba gang yin pa de dag gis yongs su bskor te/ rdzing de dag gi 'gram na lha mo'i tshogs rnams dang lhan</text></item>
<item><p>127a2</p><section>mdo sde</section><text>cig sil snyan yan lag lnga dang ldan pa rnams kyis rtse bar byed de/ yongs su spyod par byed do/ /de nas yang khang pa chos bzang gi nang na lha 'khod pa de dag tshal kun dga' ga la ba der 'dong ngo / /tshal de'i nang na bai dUr+ya'i shing ljon pas mdzes par</text></item>
<item><p>127a3</p><section>mdo sde</section><text>byas shing / gser gyi mdog gi 'bras bus brgyan pa yin la/ lha'i 'bras bu de dag gi nang du khu ba zhim pos ji ltar gang ba ni 'dzam bu'i gling na Di ke r+ya dang / pa na sa bzhin no/ /shun pa sra ba'i nang na 'bras bu mngar ba zhes bya ba dri zhim la/</text></item>
<item><p>127a4</p><section>mdo sde</section><text>mdog bzang po mang ba yod de/ de nas lha de dag gis 'bras bu de blangs nas gshags te 'thung ngo / /sbrang rtsi bas lhag pa'i ro yod pa 'thungs nas kyang myos pa'i nyes pa dang / 'brel bas myos so/ /de nas lha dag myos pa rnam pa gsum gyis myos par</text></item>
<item><p>127a5</p><section>mdo sde</section><text>'gyur te/ 'di lta ste/ bud med kyis myos pa dang / 'bras bu'i khu bas myos pa dang / lha'i 'dod pa'i yon tan lnga rnams kyis myos pa yin te/ de ltar lha rnams lha mo'i tshogs dag dang lhan cig myos pa rnam pa gsum gyis myos so/ /lha'i dbang po brgya</text></item>
<item><p>127a6</p><section>mdo sde</section><text>byin yang brgya byin gyi mdun du 'gro ba dang lhan cig bdud rtsi la za ste/ rang gi las kyi 'bras bu tshong pa lta bus bsgrubs pa'i bdud rtsi de blangs nas za bar byed do/ /brgya byin lha'i tshogs dang bcas pa thams cad kyis yongs su bskor nas yul</text></item>
<item><p>127a7</p><section>mdo sde</section><text>gnas nas gnas su song ste/ dga' bar byed/ rtse bar byed/ yongs su spyod par byed do/ /bai dUr+ya'i tshal de dag thams cad bya dang / bung ba dang / dril bu g.yer ka dang / ro sna tshogs dag gis nyams dga' ba yin te/ tshal der yun ring du dga'</text></item>
<item><p>127a8</p><section>mdo sde</section><text>bar byas so/ /de nas yang lha'i dbang po brgya byin lha'i tshogs de dag nyid dang / lha'i mdun sa chos bzang du 'jug par byed do/ /de nas yang lha'i mdun sa chos bzang na lha'i tshal gsum pa dpe med pa zhes bya ba yod de/ tshal ngo bo nyid kyis dpe</text></item>
<item><p>127b1</p><section>mdo sde</section><text>med pa gang yin pa der lha'i rgyal po brgya byin gyi bu lnga brgya rang gi slas kyis yongs su bskor nas rtse bar byed/ yongs su spyod par byed de/ 'di dag ni 'byor pa yin no/ /de'i 'og tu rgyas pa ni 'di lta ste/ lha'i dbang po brgya byin gyi bu de dag 'di lta bu</text></item>
<item><p>127b2</p><section>mdo sde</section><text>yin te/ thams cad chos dang ldan zhing chos kyi rjes su 'jug pa thams cad yang dag pa'i lta ba dang ldan pa/ yang dag pa'i lta ba sngar blangs pa'i lha rnams lha dang lha ma yin las rnam par rgyal ba 'thob pa thams cad mar 'dzin pa/ phar 'dzin</text></item>
<item><p>127b3</p><section>mdo sde</section><text>pa/ dge sbyong du 'dzin pa/ bram zer 'dzin pa/ phan tshun kun yid 'thun par gyur pa yin la de dag res 'ga' 'di snyam du 'di ltar bdag cag nges par bskyed mos tshal dpe med pa zhes bya ba der dga' spyod byed du bdag cag lha mo tshogs dang</text></item>
<item><p>127b4</p><section>mdo sde</section><text>bcas pas yongs su bskor te 'dong bar bya'o snyam mo/ /de ltar de dag thams cad bsams nas skyed mos tshal dpe med pa ga la ba der 'dong ngo / /de ltar lha'i bu re re dag gi lha mo bye ba yod pa de dag gzugs dang / lang tsho phun sum</text></item>
<item><p>127b5</p><section>mdo sde</section><text>tshogs pa/ phan tshun gyi bya ba gcig pu ni rgyags par gnas pa/ rgyags pa lhur byed pa lta bu 'thun pa yin te/ lha'i dbang po brgya byin ga la ba der dong nas lha 'di ltar bdag cag bskyed mos tshal der gnas par bgyi ba'i slad du bskyed</text></item>
<item><p>127b6</p><section>mdo sde</section><text>mos tshal dpe ma mchis par mchi bar bgyi'o/ /lha bskyed mos tshal dpe ma mchis pa der bdag cag dang lhan cig gnas par mdzad pa'i slad du gshegs pa ni 'os pa lags na dgongs su gsol/ brgya byin gyis smras pa/ de lta</text></item>
<item><p>127b7</p><section>mdo sde</section><text>ma yin no/ /bskyed mos tshal gyi dga' spyod ni ngas byas zin te/ chos kyi rjes su chos bsgrubs pa dang / 'dun pa sngon du btang ba'i phyir bdag cag gi don rjes su bsgrub par bya'o/ /ngas ni lha rnams kyi bag yod pas skyed</text></item>
<item><p>127b8</p><section>mdo sde</section><text>mos tshal du dga' spyod byas nas slar 'ongs pa yin no/ /lha rnams ni bag med pa'i nyes pas nyon mongs pa yin te/ de ltar bag yod par bya zhing de lta bas na bag med pa'i nyes pa'i dug mi bzad pa spongs shig ces smras so/ /</text></item>
<item><p>128a1</p><section>mdo sde</section><text>'dir tshigs su bcad pa/ bag yod bdud rtsi'i gnas yin te/ /bag med 'chi ba'i gnas yin no/ /bag yod 'chi bar mi 'gyur te/ /bag med pa ni rtag tu 'chi/ /bag yod 'chi med gzhi yin te/ /bag med</text></item>
<item><p>128a2</p><section>mdo sde</section><text>pa ni 'chi ba'i gzhi/ /bu dag bdag ni bag yod pas/ /lha rnams kyi ni gtso bor gyur/ /de ni bdag ste bde gshegs bka'/ /bu dag bdag gis bsgrub par bya/ /bdag gis sdom brtson can gyi bka'/ /nams kyang 'da'</text></item>
<item><p>128a3</p><section>mdo sde</section><text>ba mi bya ste/ /thub pa'i bka' las 'da' ba gang / /'dod pa yis ni rmongs pa yin/ /sdug bsngal de las thar med de/ /rtag tu sdug bsngal rjes su 'gro/ /de ltar lha'i dbang po des bu de dag la bsgo nas/ rang gi gnas lha'i</text></item>
<item><p>128a4</p><section>mdo sde</section><text>mdun sa chos bzang du zhugs so/ /de nas brgya byin gyi bu yid rab tu dga' zhing phan tshun nang 'thun pa rnams rang gi gnas lha'i gser bzang po las byas shing rgyan gyis brgyan pa/ glu dbyangs dang / rol mo'i sgra 'byin pa/ rnam pa sna</text></item>
<item><p>128a5</p><section>mdo sde</section><text>tshogs phan tshun brgyan pa'i brgya byin gyi gnas ga la ba der 'jug go/ /zhugs nas kyang 'di ltar bdag cag ni bskyed mos tshal du dga' spyod bya ba'i phyir/ bskyed mos tshal dpe med par dga' spyod byed du 'dong ngo zhes smras so/ /de</text></item>
<item><p>128a6</p><section>mdo sde</section><text>nas lha'i bu gzhon nu bdun khri dag kha cig ni gser gyi rta la zhon/ kha cig ni lha'i bya'i steng du zhon/ lha mo dag rjes su 'gro zhing lha mo kha cig nam mkha' la 'gro kha cig lha mo dang lha'i tshogs kyis yongs su bskor te/ pad ma</text></item>
<item><p>128a7</p><section>mdo sde</section><text>mchog gi nang nas 'gro la/ bde ba mchog rjes su myong zhing / rol mo dang / glu dbyangs len pa dag dang lhan cig tshal dpe med pa ga la ba der 'dong bar byed do/ /de nas brgya byin gyi bu de rnams kyi lus lha'i phreng bas brgyan cing lha'i tsan dan</text></item>
<item><p>128a8</p><section>mdo sde</section><text>gyis bskus te/ rang gi 'od kha cig ni nyi ma'i 'od dang 'dra/ kha cig ni zla ba'i 'od dang 'dra/ kha cig gza' dang skar ma'i 'od dang 'dra ste/ ji ltar las dag byas pa bzhin mdzes shing / bskyed mos tshal shin tu gang ba dpe med pa</text></item>
<item><p>128b1</p><section>mdo sde</section><text>ga la ba der 'dong bar byed de/ gcig la gcig legs par bya ba la gzhol zhing sdug pa lha'i yul dag nye bar spyod bzhin du tshal der zhugs so/ /tshal de yang ngo bo nyid kyis dpe med pa yin te/ de'i phyogs 'ga' kho na zhig dper gzung zhing</text></item>
<item><p>128b2</p><section>mdo sde</section><text>bya na tshal der zhugs na de'i tshe dri'i rnam pa dpe med pa rab tu ldang ste/ gang tsan dan sa mchog gi dri gzhan bcu drug gi char yang mi phod do/ /de ltar dri de yid du 'ong ste/ snams pa gang yin pa de yang bde ba dang ldan pa'i rnam pa de lta bu yin no/ /der</text></item>
<item><p>128b3</p><section>mdo sde</section><text>de dag phan tshun ngo mtshar skye bar 'gyur te/ bdag cag gi bde ba ma yin no/ /snyam nas skom 'thungs te tshal der zhugs so/ /de nas zhugs pa dang tshal de dag gi dang po bstan pa ni dge ba'i las 'bad pa dag gis bskyed pa'i shing ljon</text></item>
<item><p>128b4</p><section>mdo sde</section><text>pa'i cha sdug pa yin te/ tshal de na shing ljon pa'i sdong po rnams kyi cha sdug par byas pa yin no/ /de dag brgya tsam ni bai dUr+ya las byas/ brgya tsam ni gser las byas/ brgya tsam ni dngul las byas/ brgya tsam ni shel las byas pa yin</text></item>
<item><p>128b5</p><section>mdo sde</section><text>te/ de ltar de'i tshe shing ljon pa rnams kyi sdong po sna tshogs yin no/ /'di lta ste dper na 'dzam bu'i gling na ri mo bris pa'i ngos sdug pa de bzhin du shing ljon pa sna tshogs de dag sdug pa yin no/ /shing ljon pa sdug pa de rnams kyi</text></item>
<item><p>128b6</p><section>mdo sde</section><text>rnam pa du ma dang / kha dog du ma dang / gzugs du ma dang / dbyibs du ma yod pa de dag lha'i bu me long gi ngos ltar dri ma med pa de dag gis mthong nas/ de nas yang lta ba skyed cing kun tu rgyu ba 'bum phrag du ma dag kun nas rab tu dga'</text></item>
<item><p>128b7</p><section>mdo sde</section><text>zhing lha mo'i tshogs kyis gang ba/ rol mo dang / sil snyan gyi sgra 'byin pa'i rnam pa rab tu dga' ba'i yid kyis bskyed mos tshal du yun ring du bde bar bya ba'i phyir/ tshal dpe med pa de ga la ba der 'dong bar byed do/ /de ltar der zhugs pa</text></item>
<item><p>128b8</p><section>mdo sde</section><text>dang lha'i bya'i tshogs de dag sgro ni gser/ lto ni bai dUr+ya/ rkang pa ni byi ru/ rgyab ni dngul/ mig ni rin po che ke ke ru ste/ shin du rnar snyan pa'i rnam pa de dag gi sgra 'byin par byed do/ /de nas lha'i bu rnams kyis bya'i tshogs de rnams</text></item>
<item><p>129a1</p><section>mdo sde</section><text>kyang mthong ngo / /sgra mchog tu snyan cing 'jebs pa 'byin pa yang rnar thos shing / bya de dag mthong nas/ lha'i bu de rnams rang gi bya dag la phan tshun smod par byed de/ 'di ltar khyed kun gson cig /bya sgra 'byin pa rnam pa du ma</text></item>
<item><p>129a2</p><section>mdo sde</section><text>dang / kha dog dang ldan pa du ma dang / sgra rnam pa du mas lha mo'i tshogs de rnams kyi glu dbyangs de dag thams cad kun nas mi mngon pa de ltar zil gyis non to/ /de nas bya de dag gi sgra thos nas de nas yang de'i 'og tu bskyed mos tshal du rtse bar bya ba'i</text></item>
<item><p>129a3</p><section>mdo sde</section><text>phyir tshal du 'dong bar byed do/ /de nas pad ma'i rdzing pad ma'i nyi ma'i 'od lta bu zhes bya ba thams cad mthong ste/ pad ma'i 'dab ma nyi ma lta bu stong gis yongs su bskor ba de dag la mngon par brtags nas/ lha'i bu cha byad dang / gzugs sna</text></item>
<item><p>129a4</p><section>mdo sde</section><text>tshogs 'chang ba de dag snga ma bzhin pad ma'i rdzing de ga la ba der 'dong bar byed do/ /de nas lha'i bu de dag lha mo'i tshogs dang bcas pas yongs su bskor cing pad ma'i rdzing de bskor nas/ bro rdung bar byed/ glu dbyangs len/ rgod par byed/ rtsed mo</text></item>
<item><p>129a5</p><section>mdo sde</section><text>byed/ yongs su spyod par byed de/ lha'i bu de dag bde ba sna tshogs kyi brgyags pas myos so/ /de nas yang pad ma'i tshal gyi phyogs de nas de dag phan tshun lhan cig tu lha'i rgyags pas myos shing / lha yul gyi gnas chen po tshal de'i nang</text></item>
<item><p>129a6</p><section>mdo sde</section><text>ga la ba der 'dong bar byed do/ /de nas lha mo'i tshogs gar byed cing / lus la cha byad dang / rgyan sna tshogs thogs pa de dag thams cad chu bo 'bab pa'i tshal dga' ba ga la ba der 'dong bar byed de/ tshal de na yang chu bo 'bab pa'i chu'i</text></item>
<item><p>129a7</p><section>mdo sde</section><text>rnam pa ni 'di lta ste/ 'o ma'i chu dang / chang gi ro'i chu dang / sbrang rtsi'i chu dang / rgun chang gi chu dang / lha'i btung ba'i chu dang / bung bas khebs pa dang / bya'i tshogs brgyas yongs su bskor ba dang / gser gyi rdo dang / byi ru'i rdo dang / dngul gyi</text></item>
<item><p>129a8</p><section>mdo sde</section><text>rdo dang / rdo sna tshogs 'bab pa dag mthong ngo / /de nas lha'i bu lha mo'i tshogs kyis yongs su bskor ba de dag der rtses nas/ tshal ga la ba der lha mo rnams dang lhan cig yun ring du dga' bar byed yongs su spyod par byed do/ /de nas chu bo</text></item>
<item><p>129b1</p><section>mdo sde</section><text>'bab pa'i phyogs de nas kyang lha'i me tog gi tshal ga la ba der 'dong bar byed do/ /de na lha'i me tog ma rnyis pa dpag tshad bcur dri rgya cher 'byung ba dag yod de/ 'di lta ste/ me tog zla ba'i 'od ces bya ba zla ba'i mdog lta bu dang me</text></item>
<item><p>129b2</p><section>mdo sde</section><text>tog nyi ma'i 'od ces bya ba nyi ma'i mdog lta bu yin yang 'od tsha ba med pa dang / gza' dang skar ma lta bu'i 'bras bu'i tshal thams cad du lha'i bu de dag 'dong bar byed do/ /tshal der 'bras bu 'byung ba dag ni 'di lta ste/ sbrang rtsi gong</text></item>
<item><p>129b3</p><section>mdo sde</section><text>bu'i 'bras bu dang / 'bras bu rno ba dang / 'jam pa zhu ba'i 'bras bu dang / dri'i 'bras bu ste/ dri gang shin tu tshim par byed pa nyid dang / ro drug pa'i 'bras bu dang / ji ltar ro 'dod pa'i 'bras bu dang / ro mi ngoms pa'i 'bras bu ste/</text></item>
<item><p>129b4</p><section>mdo sde</section><text>'bras bu'i rnam pa de dag ni lha rnams kyis legs par byas pa'i las kyi sprul pa'i 'bras bu yin te/ tshal dpe med pa der 'byung bar 'gyur ro/ /tshal der yang lha rnams dga' bar byed/ rtse bar byed/ yongs su spyod par byed/</text></item>
<item><p>129b5</p><section>mdo sde</section><text>za bar byed/ 'cha' bar byed/ 'thog par byed/ 'thung bar byed/ 'jib par byed/ de dag der dga' bar byas nas/ tshal bya bro gar byed pa zhes bya ba'i phyogs ga la ba der 'dong bar byed de/ tshal de na bya'i tshogs skad</text></item>
<item><p>129b6</p><section>mdo sde</section><text>'byin pa dag mthong zhing glu dbyangs kyi sgra gzhan 'byin pa dang / gar gzhan byed pa dang / sgra snyan pa gzhan gyis rna lam yongs su gang ste/ de rnams kyis der sgra snyan pa yid du 'ong ba de dag thos nas kyang rtse bar byed do/ /de</text></item>
<item><p>129b7</p><section>mdo sde</section><text>nas 'dres pa'i tshal gzhan du 'dong bar byed de/ tshal de thams cad 'dres pa 'di lta bu yin te/ ji ltar thams cad sngar bstan pa bzhin du tshal 'bras bu dang / me tog dang chu bo dang / shing ljon pa dang / bya'i tshogs phun sum</text></item>
<item><p>129b8</p><section>mdo sde</section><text>tshogs pa yod de/ des na 'dres pa'i tshal zhes bya'o/ /de dag kyang 'dres pa'i tshal der lha'i 'dod pa'i yon tan lnga dag 'byor cing ldan par gyur pas rtse zhing 'ong ba'i sgras dga' bar byed de/ de nas de dag de na gnas shing shin tu</text></item>
<item><p>130a1</p><section>mdo sde</section><text>yun ring bar byed do/ /de nas lha'i rgyal po brgya byin 'di snyam du sems te/ lha'i bu bag med pa la gnas pa de dag gang yin bde ba 'di thams cad kyi mtha' zad par 'gyur ba khong du ma chud do snyam mo/ /de nas lha'i bu de</text></item>
<item><p>130a2</p><section>mdo sde</section><text>dag thams cad kyis lha'i rgyal po brgya byin gyi bsam pa shes nas/ ji ltar dong dong ba'i lam de nyid nas de ltar slar 'gro ste/ 'di ltar lha'i rgyal po brgya byin ga la ba der 'dong bar byed do/ /de nas lha mo de dag kyang 'gros myur bar</text></item>
<item><p>130a3</p><section>mdo sde</section><text>lha'i 'dun sa chos bzang ga la ba der rtse ba'i don du 'jug par byed do/ /de nas brgya byin gyis lha'i bu de rnams la mngon par brtags nas 'di ltar tshigs su bcad de smras pa/ sred dang bcas pa'i yul rnams la/ /ngoms pa dag tu</text></item>
<item><p>130a4</p><section>mdo sde</section><text>ga la 'gyur/ /ngoms pa sred bral gang yin pa/ /lus can de ni mya ngan bral/ /skye bo yul la mngon dga' ba/ /nams kyang bde bar mi 'gyur te/ /yul ni dug dang 'dra bar mthong / /yongs su gyur pa mi zad do/ /'dir ni yul la</text></item>
<item><p>130a5</p><section>mdo sde</section><text>'jug byed pa/ /thog ma bar dang tha ma med/ /'jig rten 'di min pha rol min/ /bde ba byed pa gang la yod/ /skye ba rtag pa shin tu zad/ /lang tsho dag ni rings par 'gro/ /'du ba dang ni 'bral ba dang / lhan cig skye bar yongs su mthong / /</text></item>
<item><p>130a6</p><section>mdo sde</section><text>rab tu bslus pa du ma dag /bde dang sdug pas rtag bsgribs kyang / /srog chags rmongs pas bslus pa dag /yid ni 'byung bar mi byed do/ /'di ltar byis pa thams cad ni/ /sred pa dag la rtse bar byed/ /ji ltar shing la me 'bar</text></item>
<item><p>130a7</p><section>mdo sde</section><text>bzhin/ /yul rnams la ni ngoms pa med/ /skye bo ngoms med 'di dag kun/ /yul rnams kyis ni yongs su bslus/ /'chi dang nye bar 'gro byed kyang / /gzugs rnams dang ni 'bral mi byed/ /lam rgyags dag ni ma bsags pa/ /</text></item>
<item><p>130a8</p><section>mdo sde</section><text>yul rnams kyis ni yongs su bslus/ /sred pas yongs su rmongs pa yi/ /lha dag dbang med 'chi bar 'gyur/ /'dod pas rmongs pa khyed kun la/ /nga yis rjes su bstan pa yin/ /'di ltar chos gnas dam pa ste/ /bdag la</text></item>
<item><p>130b1</p><section>mdo sde</section><text>phan pa rtag tu gyis/ /chos la spyod pa'i mi dag ni/ /bde las bde ba 'thob 'gyur te/ /mya ngan 'das dang gzhan zhi ba/ /myur ba nyid du shin tu 'gro/ /de lta bas na pha rol gyi/ /bsod nams dag gi phung po gyis/ /rtag tu bsod</text></item>
<item><p>130b2</p><section>mdo sde</section><text>nams byed pa ni/ /dul zhing zag med gnas su 'gro/ /de nas brgya byin tshig thos nas/ /sems byung bzang ba zhi dang dul/ /brgya byin bu ste de dag kun/ /pha yis rjes su bstan pa yin/ /de nas lha'i rgyal po brgya byin legs par bya ba'i las byed</text></item>
<item><p>130b3</p><section>mdo sde</section><text>pa ngan song gi sgo bcad pas bu de dag la mngon par gtams te/ lam bzang po la yang dag par btsud nas tshal sna tshogs ga la ba der bdag nyid bde bar gnas pa dang / dge ba bya ba'i phyir 'gro bar byed de/ de nas legs par byas pa'i las sna</text></item>
<item><p>130b4</p><section>mdo sde</section><text>tshogs byas pa'i tshal sna tshogs na lha'i rgyal po brgya byin gyi khang pa brtsegs pa sna tshogs la 'di lta ste/ shel las byas pa dang / byi ru las byas pa dang / gser las byas pa dang / dngul las byas pa dang / mthon ka las byas pa dang / mthon</text></item>
<item><p>130b5</p><section>mdo sde</section><text>ka chen po las byas pa dang / gser btso ma las byas pa lnga brgya snyed yod do/ /de nas brgya byin gyi tshal sna tshogs de shing ljon pa 'bum phrag du ma snyed kyis mdzes shing / /pad ma nyi ma 'char ba'i mdog lta bu rnams kyis mdzes par byas pa de la</text></item>
<item><p>130b6</p><section>mdo sde</section><text>mngon par brtags na/ 'di ltar tshigs su bcad de smras pa/ bsod nams dag gis dga' 'gyur te/ /brgya stong dag du bya ba yin/ /bsod nams sna tshogs byas pa yis/ /kun nas sna tshogs smin par 'gyur/ /legs byas las ni</text></item>
<item><p>130b7</p><section>mdo sde</section><text>ma byas pa/ /sems kyi bran du song ba'i mi/ /sems kyi dgra yis yongs bslus pa/ /dbang med ngan song rnams su ltung / /khang pa brtsegs pa thams cad dag /kun tu sna tshogs las yin te/ /lha rnams nang du lha spyod pa/ /legs par</text></item>
<item><p>130b8</p><section>mdo sde</section><text>byas pas mang por 'phel/ /de nas lha'i rgyal po brgya byin gyis tshigs su bcad pa de dag smras nas khang pa brtsegs pa gzhan ga la ba der 'gro bar byed do/ /legs par byas pa'i las kyis sprul pa'i khang pa brtsegs pa der stan khra bo 'jam zhing</text></item>
<item><p>131a1</p><section>mdo sde</section><text>'phar la lhod pa dag ni bting / rin po che las byas pa'i stan du mas ni mdzes par byas/ 'od kyi phreng ba rnam pa du ma yod pa de dag la mngon par brtags nas lha'i rgyal po brgya byin nang du zhugs so/ /zhugs nas de na dga' bar byed/ yongs</text></item>
<item><p>131a2</p><section>mdo sde</section><text>su spyod par byed do/ /nang du zhugs pa'i khang pa brtsegs pa de rin po che las byas pa yin te/ rin po che 'bar ba du mas rnam par brgyan pa/ 'od du ma 'byung ba/ me tog rnam pa du mas mdzes par byas pa/ de'i nang du zhugs nas kyang lha mo'i tshogs du</text></item>
<item><p>131a3</p><section>mdo sde</section><text>mas yongs su bskor te/ de ltar de rnams glu dbyangs len bzhin du tshal de na rtse bar byed/ yongs su spyod par byed do/ /tshal de na yang mtho zhing dma' ba'i sa ris legs par rnam par phye ba dang / me tog rnam pa sna tshogs kyis khebs pa'i sa ris</text></item>
<item><p>131a4</p><section>mdo sde</section><text>legs par rnam par phye ba dang / gser gyi bya rnam pa sna tshogs skad 'byin pa'i sa ris legs par rnam par phye ba dang / la la dag tu yang rin po che sna bdun gyi shing ljon pa rnams kyis mdzes par byas pa bya dang bung ba sna tshogs sgra skad snyan pa 'byin</text></item>
<item><p>131a5</p><section>mdo sde</section><text>cing / kha cig dag na yang dpag bsam gyi shing ljon pa'i sa ris legs par rnam par phye ba dag la lha'i dbang po brgya byin de kun tu mig gis rtog par byed cing / lha'i tshogs kyis gang ba zla ba dang nyi ma bas lhag pa'i 'od dag gi gzi brjid 'bar</text></item>
<item><p>131a6</p><section>mdo sde</section><text>bas dga' bar byed do/ /gser gyi shing ljon pa rnams kyis yongs su bskor cing / bai dUr+ya'i khang bzangs kyis dkrigs pa/ kun nas gser dang / dngul gyi ka ba zung rnams kyis mdzes par byas shing / bai dUr+ya sngon po'i pad ma'i mtsho</text></item>
<item><p>131a7</p><section>mdo sde</section><text>rnams kyis mdzes par byas pa de mthong ngo / /de nas lha'i rgyal po brgya byin 'di snyam du sems te/ khang bzangs 'dir bdag gnas par bya ba'i phyir 'jug par bya'o snyam mo/ /de nas lha rnams kyang 'di snyam du sems te/ da ni lha'i rgyal po</text></item>
<item><p>131a8</p><section>mdo sde</section><text>brgya byin khang pa brtsegs pa 'dir 'jug par 'gyur te/ der bdag cag rang gi 'khor gyis yongs su bskor cing lha mo'i tshogs kyis nye bar glu len pa dang / tshal dang nye ba'i tshal du 'chag cing rtsed mo bya zhing glu dag blangs te bde ba nyams su myong bar</text></item>
<item><p>131b1</p><section>mdo sde</section><text>bya'o snyam mo/ /de nas brgya byin 'di snyam du sems te/ gal te lha dang lha mo dag gis skabs phye na/ bdag khang bzangs 'dir 'jug par bya'o snyam mo/ /de nas lha dag gis 'phral la 'di skad ces smras so/ /khyod rang gi skyed mos tshal dag tu</text></item>
<item><p>131b2</p><section>mdo sde</section><text>gshegs la dgyes pa mdzad du gsol/ de nas brgya byin gyis tshig de thos nas lha dag rang gi tshal dang / nye ba'i tshal dang bskyed mos tshal dang / pad ma'i rdzing dang / mtshe'u dang / rang gi slas ga la yod pa der rtse ba'i phyir 'gro bar byed do/ /</text></item>
<item><p>131b3</p><section>mdo sde</section><text>de nas lha'i rgyal po dbang po khang pa brtsegs pa ga la ba der 'gro bar byed de/ bai dUr+ya'i tshal dri ma med pa der zhugs nas thags su btags pa ma yin pa'i lha'i stan khra bo bting ba'i steng du 'dug go/ /'dug nas de'i legs par byas pa'i</text></item>
<item><p>131b4</p><section>mdo sde</section><text>las dang / dge ba'i las des bskul nas/ brtsig ngos shin tu gsal ba la rtog pa byed de/ brgya byin gang tshe 'phos pa ri mor bris pa lta bu de dag sa der mthong ngo / /de dag gi ming der bris pa rnams la yang rtog par byed de der dbang po tshe</text></item>
<item><p>131b5</p><section>mdo sde</section><text>'phos pa ni 'di rnams yin no/ /'di lta ste/ legs 'byor zhes bya ba dang / 'byor pa zhes bya ba dang / legs spyod ldan zhes bya ba dang / dkar po zhes bya ba dang / blo gros bzang zhes bya ba dang / kun bde zhes bya ba dang / brtan pa</text></item>
<item><p>131b6</p><section>mdo sde</section><text>zhes bya ba dang / kun tu mig ces bya ba dang / mig stong zhes bya ba dang / thams cad dga' zhes bya ba dang / stong snang zhes bya ba dang / gzi brjid phreng ldan zhes bya ba dang / dpal 'dzin ces bya ba dang / mdog sngon zhes bya ba dang / mi</text></item>
<item><p>131b7</p><section>mdo sde</section><text>'chi zhes bya ba dang / mi 'gyur zhes bya ba dang / bde byed ces bya ba dang / mchog sbyin 'dzin ces bya ba dang / bkra shis 'dzin ces bya ba dang / kun dga' zhes bya ba dang / brgya byin zhes bya ba la sogs dbang po sum bcu lha'i 'jig rten nas</text></item>
<item><p>131b8</p><section>mdo sde</section><text>tshe 'phos pa dang / dge ba'i las kyis der skyes pa dang / de'i dge ba'i las zad nas lha'i dbang po'i gnas de nas tshe 'phos te/ de nas yang sems can dmyal ba dang / dud 'gro dang / yi dgas rnams kyi nang du skyes pa mthong zhing lus sdug</text></item>
<item><p>132a1</p><section>mdo sde</section><text>bsngal du mas mngon par nyams pa dag mthong ngo / /tshe rabs de dag gi nang du skyes pa de dag shin du sdug bsngal zhing sdug bsngal gyis gnod pa de rnams gzugs brnyan lta bur gyur pa mthong ngo // //'phags pa dam pa'i chos</text></item>
<item><p>132a2</p><section>mdo sde</section><text>dran pa nye bar gzhag pa/ bam po sum cu gcig pa/ yi dgas rnams kyi nang du skyes pa/ lus bkres pa dang / skom pas gdungs shing lus lpags pa dang / rus pa dang / rgyus pas sbrel ba lta bu gang yin pa de dag dang / dud 'gro rnams kyi nang</text></item>
<item><p>132a3</p><section>mdo sde</section><text>du skyes pa/ phan tshun lus la za ba'i sdug bsngal gyis gdungs shing za ba gang yin pa de dag dang / mi rnams kyi nang du skyes pa tshol ba'i sdug bsngal gyis mngon par gdungs pa gang yin pa de dag kyang mthong ste/ de ltar de dag mthong nas 'khor ba</text></item>
<item><p>132a4</p><section>mdo sde</section><text>mi zad par byas pa la bde ba 'byung ba med cing / kye ma 'khor ba 'di kun ni gnod pa phal che zhing mang ba yin/ kun nas snying po myed pa yin/ 'khor ba 'di la gang rtag pa 'am/ brtan pa 'am/ ther zug gam/ mi 'gyur ba'i chos can</text></item>
<item><p>132a5</p><section>mdo sde</section><text>skra'i rtse mo tsam yang med do/ /kye ma dbang po 'di dag rang gi las kyi 'bras bu la longs spyad nas 'di nas tshe 'phos te/ sems can dmyal ba dang / dud 'gro dang / yi dgas rnams kyi nang du skyes pa rnams bde ba'i rnam pa 'di lta bu'i mtha' sdug</text></item>
<item><p>132a6</p><section>mdo sde</section><text>bsngal gyi rnam pa de lta bu sten par ga la nus/ kye ma 'khor ba 'di ni shin tu mi zad pa yin zhing / shin du 'jigs pa yin la/ mchog tu mi dga' bar byed pa yin no/ /sum bcu rtsa gsum gyi dbang phyug ces bya ba shin tu bde ba'i</text></item>
<item><p>132a7</p><section>mdo sde</section><text>skal ba can gang yin pa de dag kyang mchog tu mi zad pa'i gnas skabs 'di dag tu song ba lta zhig snyam sems so/ /de ltar de yid byung nas bdag nyid la rtog par byed de/ de bdag nyid kyi ngan song gi 'gro ba ni bcad/ lha dag las mi rnams</text></item>
<item><p>132a8</p><section>mdo sde</section><text>kyi nang du skye zhing / mi dag las tshe 'phos nas de nas yang lha rnams kyi nang du skye bar 'gyur ba mthong ngo / /gang gi tshe mi rnams kyi nang du skye bar 'gyur ba de'i tshe yul bzang po shin du rgyas pa'i ljongs dang / grong dang / grong khyer dang / rigs</text></item>
<item><p>132b1</p><section>mdo sde</section><text>bzang po dang / spyod pa bzang zhing yon tan phun sum tshogs pa dang / lta ba log pa dang / khengs pa dang / rgyags pa dang / nga rgyal dang bral ba'i rigs bzang por skye bar 'gyur ro/ /gal te yang bdag nyid mi rnams kyi nang du skyes na yang de rgyal po'i</text></item>
<item><p>132b2</p><section>mdo sde</section><text>rigs sam/ gal te blon po rtag tu spyod pa gtsang zhing yon tan phun sum tshogs pa dbang phyug dam pa mthu chen por 'gyur ba mthong ngo / /'di ltar bdag mi yul de nas shi nas yang gar skye bar 'gyur zhig gu snyam mo/ /de bdag nyid lha rnams</text></item>
<item><p>132b3</p><section>mdo sde</section><text>kyi nang du skyes te/ mchog tu rdzu 'phrul che zhing shin du mthu che ba dang / ngo tsha ba kha na las pa med par 'gyur ro/ /lha gzhan rnams kha zas za ba'i dus de'i tshe lha rnams bdag nyid kyis sdig pa dang 'dres pa'i zas kyi las ngan pa bskyed pa des shin</text></item>
<item><p>132b4</p><section>mdo sde</section><text>du ngo tsha bar 'gyur ro/ /gang gi ji srid du las kyi rnam pa byas pa de srid du de'i zas kyi rnam pa de lta bu 'byung bar 'gyur te/ zas de mngon par mthong nas lha rnams shin tu ngo tsha bar 'gyur ro/ /de ltar bdag gi zas shin du che ba mchog tu zhim pa/</text></item>
<item><p>132b5</p><section>mdo sde</section><text>rab tu mang ba de dag bdag nyid kyis mthong nas/ de 'di snyam du sems te/ bdag tshe rabs ji snyed cig tu 'di ltar 'gyur snyam nas des khang pa brtsegs pa'i brtsig pa de nyid la brtags na/ dge ba'i las des bdag lha rnams kyi nang du lan bdun mi rnams</text></item>
<item><p>132b6</p><section>mdo sde</section><text>kyi nang du lan bdun phan tshun tshe 'pho ba lan bdun mthong nas/ bdag gi tshe 'pho ba brgyad pa lha rnams dang / mi rnams dang / sems can dmyal ba rnams dang / dud 'gro rnams dang / yi dgas rnams kyi nang du skye ba ma mthong nas/ de 'di snyam du</text></item>
<item><p>132b7</p><section>mdo sde</section><text>sems te/ 'di dag gang du yang bdag nyid ma mthong ste/ bdag gang du ji ltar skye bar 'gyur zhigu snyam mo/ /de bdag nyid gang du yang ma mthong nas/ de shin du ngo mtshar cher skyes te/ kye ma bdag gi tshe brgyad pa ma mthong ngo snyam nas/ de sems</text></item>
<item><p>132b8</p><section>mdo sde</section><text>shing 'dug 'dug pa las yun ring zhig lon pa dang dran pa rnyed de/ bdag gis bcom ldan 'das las bdag tshe rabs bdun rjes nas rgyun du zhugs par 'gyur la/ phyis phung po'i lhag ma med pa'i dbyings la 'jug par 'gyur ro zhes thos so/ /</text></item>
<item><p>133a1</p><section>mdo sde</section><text>da ni bdag skal ba de lta bu dang ldan par 'gyur ro snyam ste/ de ltar brtags nas/ de nas yang bcom ldan 'das la phyag 'tshal bar byed de/ yid shin du dang zhing rnyog pa med pas bcom ldan 'das la phyag 'tshal bar byed do/ /yid rab tu dga'</text></item>
<item><p>133a2</p><section>mdo sde</section><text>bas phyag byas nas/ de nas yang gding ba shin du 'byor pa btags pa las byas pa ma yin pa phun sum tshogs pa dang / 'dzam bu chu bo'i gser bzang po'i stan de nyid la 'dug pa dang / brgya byin gyi gzugs de nyid brtsig pa'i nang na snang ba mthong ngo / /</text></item>
<item><p>133a3</p><section>mdo sde</section><text>de nas lha'i rgyal po brgya byin 'di snyam du sems te/ 'di ltar bdag yang lha'i mdun sa chos bzang lha rnams yang dag par blta bar bya ba'i phyir 'jug par bya'o snyam mo/ /de nas lha'i rgyal po brgya byin stan de las langs nas tshal sna tshogs kyi phyogs ga</text></item>
<item><p>133a4</p><section>mdo sde</section><text>la ba der 'gro bar byed de/ der yang lha dang lha mo'i nang na dga' bar byed/ dga' dgur spyod par byed la/ lha'i 'dod pa'i yon tan lnga rnams 'byor cing ldan par gyur pas dga' bar byed/ yongs su spyod par byed do/ /bya dang shing ljon pa dang / pad ma'i</text></item>
<item><p>133a5</p><section>mdo sde</section><text>rdzing dang lteng ka dang nye ba'i tshal gyi rnam pas mdzes par byas pa'i tshal sna tshogs su de dag gis lha'i rgyal po brgya byin de mngon par mthong nas/ de dag thams cad kyis sil snyan dang rol mo rnam pa sna tshogs dag blangs te/ lha'i rgyal po brgya byin ga la ba</text></item>
<item><p>133a6</p><section>mdo sde</section><text>der 'dong bar byed do/ /dong nas kyang brgya byin la gsong por smras shing brgya byin yongs su bskor nas/ lha'i tshogs thams cad bro rdung bar byed/ glu dbyangs len/ rgod par byed do/ /brgya byin sngar 'gro la/ lha mo cha byad dang / gzugs sna</text></item>
<item><p>133a7</p><section>mdo sde</section><text>tshogs dang ldan pa dag phyi bzhin 'brang zhing rol mo'i sgra sna tshogs kyis lha'i mdun sa chos bzangs der 'gro bar byed do/ /de dag thams cad yid rab tu dga' bas sil snyan dang / rol mo sna tshogs dang / gar byas/ gad mo bgad/ dga' bar byas/</text></item>
<item><p>133a8</p><section>mdo sde</section><text>rtsed mo rtses nas lhan cig tu 'dong bar byed do/ /de nas chos bzangs na gnas pa'i lha brgya byin la rim gro byed par 'dod pa rnams kyang / lha'i rgyal po brgya byin ga la ba der 'dong bar byed do/ /de nas sil snyan dang / glu dbyangs kyi sgra sna tshogs</text></item>
<item><p>133b1</p><section>mdo sde</section><text>'byin pa'i lha de rnams kyang phyir byung nas de dag phan tshun 'dus so/ /lha'i tshogs 'dus shing yang dag par dga' la/ mngon par mthong ba de rnams kyi bro gar dang / glu'i sgra shin du snyan pa sred pa kun du ston pa'i sgra des lha'i 'jig rten dang bcas</text></item>
<item><p>133b2</p><section>mdo sde</section><text>pa thams cad kun du gang ngo / /sgra de dag thos nas lha gang tshal dang / nye ba'i tshal gzhan rnams kyi nang 'khod pa dag lha'i 'dod pa'i yon tan lnga rnams 'byor cing ldan par gyur pas dga' bar byed rtse bar byed dga' dgur spyod par byed do/ /de dag</text></item>
<item><p>133b3</p><section>mdo sde</section><text>kyang lha'i mdun sa chos bzang ga la ba der 'dong bar byed de/ dong nas kyang brgya byin la gsong por smras shing rgyal bar spyon cig ces brjod nas/ 'bum phrag du mar yongs su bskor te lha'i mdun sa chos bzang ga la ba der 'dong bar byed do/ /</text></item>
<item><p>133b4</p><section>mdo sde</section><text>dge ba'i las sna tshogs kyis glu len/ bro rdung zhing cha byad dang / rgyan rnam pa bzhi thogs pa der skyes pa dag ni tshul khrims phun sum tshogs pa legs par bsrungs shing bsgoms pa de'i 'bras bu'i rnam pa yin te/ de la nye bar spyod par byed do/ /</text></item>
<item><p>133b5</p><section>mdo sde</section><text>lha'i tshogs thams cad chos bzang du zhugs te/ brgya byin gyi gnas dpag tshad lnga brgyar rgya che zhing gser btso mas rnam par brgyan pa/ bai dUr+ya'i shing ljon pas nye bar mdzes par byas pa/ shing ljon pa rnams kyis kyang mdzes par</text></item>
<item><p>133b6</p><section>mdo sde</section><text>byas pa/ me tog 'jam pos rgyas pa shin du dri zhim zhing dpag tshad lnga'i bar du dri rab tu 'byung bar byed pa/ yid du 'ong ba dga' bar byed la/ sdug cing yid du 'thad pa gzhan gyis mi thub pa dag yod de/ de dag thams cad kyang lha'i mdun</text></item>
<item><p>133b7</p><section>mdo sde</section><text>sar brgya byin gyis yongs su bskyangs pa yin no/ /de dag lha'i dbang po brgya byin dang bcas shing lha mo'i tshogs bye ba phrag dgu bcu rnams dang lhan cig du 'dod pa'i yon tan lnga po de rnams kyis dga' bar byed/ rtse bar byed do/ /der zhugs</text></item>
<item><p>133b8</p><section>mdo sde</section><text>nas/ khang bzangs rab tu dga' bar gnas pa zhes bya ba de'i nang du 'dong bar byed do/ /bai dUr+ya dang / gser dang / dngul dang / spug las byas pa'i ka ba rnams dang / gser las byas pa'i stan rnams kyis nye bar mdzes par byas</text></item>
<item><p>134a1</p><section>mdo sde</section><text>pa/ thags su btags pa ma yin pa'i stan khra bo 'jam la nems shes byed cing 'phar la lhod pa rnams bting ba/ steng du gding ba yon tan phun sum tshogs pa'i stan rnams la lha'i tshogs thams cad brgya byin gyis gnang</text></item>
<item><p>134a2</p><section>mdo sde</section><text>nas 'khod do/ /de nas lha'i dbang po brgya byin gyis lha rnams la 'di skad smras so/ /bdag cag legs par byas pa'i las des lha'i 'jig rten 'dir skyes la/ de zad nas ltung ba ni gdon mi za'o/ /bdag cag thams cad las kyi 'bras bu'i bgo</text></item>
<item><p>134a3</p><section>mdo sde</section><text>skal la ji ltar spyod pa bzhin bdag cag lha rnams kyi nang du 'ong la/ de nas yang bdag cag ltung ba'i mthar 'gyur te/ de lta bas na lha dag sdug bsngal de dag thams cad mngon par shes par byas la dge ba la 'bad par gyis shig /de nas</text></item>
<item><p>134a4</p><section>mdo sde</section><text>brgya byin gyi tshig de thos nas/ de dag kun gyis brgya byin la 'di skad smras so/ /brgya byin khyod kyis de ji ltar thugs su chud pa de bzhin lags te/ bdag cag kun de ltar rang gi las kyi 'bras bu la nye bar spyod pa lha'i dga' ba dang bde ba de las</text></item>
<item><p>134a5</p><section>mdo sde</section><text>ltung bar 'gyur na/ de las gzhan pa bdag cag rgyu gang gis ltung bar mi 'gyur ba bstan du gsol/ de nas brgya byin gyis lha de rnams la 'di skad smras so/ /gang 'dus byas kyi rnam pa 'jig pa'i mtha' can rtag par 'gyur ba 'am/ ther</text></item>
<item><p>134a6</p><section>mdo sde</section><text>zug tu 'gyur ba 'am/ mi 'gyur ba'i chos can gyi gnas de ni 'og gam/ thad ka 'am/ dbus sam/ steng na yang med do/ /kun nas nyon mongs pa la rtag tu chags pa'i blo des ni cho ga 'drangs te/ sdug bsngal la mtha' med cing legs pa</text></item>
<item><p>134a7</p><section>mdo sde</section><text>med/ bde ba'i rang bzhin ma yin/ rgyu dang rkyen khong du chud pa skyed pa ma yin/ yang dag par bskyed pa yin/ sdug bsngal gyi mtha' 'di lta bu la rtog par mi byed de/ khyed cag phal cher mtho ris nas tshe 'phos te/ sems can dmyal ba</text></item>
<item><p>134a8</p><section>mdo sde</section><text>dang / yi dgas dang dud 'gro rnams kyi nang du skye'o/ /de nas yang legs par byas pa'i las kyis 'dir skyes pa rnams rang gi las kyi 'bras bu'i bgo skal la spyod pa mtho ris na lha'i bde ba dag myong bar 'gyur ro/ /de nas yang las kyis</text></item>
<item><p>134b1</p><section>mdo sde</section><text>gzings pa rnams ltung bar 'gyur te/ sems can dmyal ba dang / yi dgas dang / dud 'gro rnams kyi nang du nye bar spyod par 'gyur gyis lha rnams de la shin tu bag yod par gyis shig /'di ltar bdag gis gang gA'i klung gi bye ma snyed kyi sangs</text></item>
<item><p>134b2</p><section>mdo sde</section><text>rgyas rnams kyis mdor bsdus te gsungs pa'i chos de kho na dang / gzhan gang gis 'khor ba las thar par 'gyur ba bshad par bya'o/ /'di lta ste/ ma rig pa'i rkyen gyis 'du byed rnams/ 'du byed kyi rkyen gyis rnam par shes pa/ rnam</text></item>
<item><p>134b3</p><section>mdo sde</section><text>par shes pa'i rkyen gyis ming dang gzugs/ ming dang gzugs kyi rkyen gyis skye mched drug /skye mched drug gi rkyen gyis reg pa/ reg pa'i rkyen kyis tshor ba/ tshor ba'i rkyen kyis sred pa/ sred pa'i rkyen kyis len pa/ len pa'i rkyen</text></item>
<item><p>134b4</p><section>mdo sde</section><text>kyis srid pa/ srid pa'i rkyen kyis skye ba/ skye ba'i rkyen kyis rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung bar 'gyur te/ de ltar sdug bsngal gyi phung po chen po 'di 'ba'</text></item>
<item><p>134b5</p><section>mdo sde</section><text>shig 'byung bar 'gyur ro/ /yang ma rig pa 'gags pas 'du byed 'gag par 'gyur la/ 'du byed 'gags pas rnam par shes pa 'gag /rnam par shes pa 'gags pas/ ming dang gzugs 'gag /ming dang gzugs 'gags pas</text></item>
<item><p>134b6</p><section>mdo sde</section><text>skye mched drug 'gag /skye mched drug 'gags pas reg pa 'gag /reg pa 'gags pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa</text></item>
<item><p>134b7</p><section>mdo sde</section><text>'gags pas skye ba 'gag /skye ba 'gags pas/ rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'gag par 'gyur te/ de ltar sdug bsngal gyi phung</text></item>
<item><p>134b8</p><section>mdo sde</section><text>po chen po 'di 'ba' shig 'gag par 'gyur ro/ /de ltar lha dag 'khor ba 'di'i 'jug pa dang ldog pa zhes bya ba mthong zhing shes na nyon mongs pa zad nas thar bar 'gyur te/ mya ngan las 'das pa zhes bya ba/ 'jig pa med pa/ rtag pa/</text></item>
<item><p>135a1</p><section>mdo sde</section><text>dga' ba med pa/ 'chi ba med pa/ zag pa med pa 'thob ste/ de ltar lha dag srog chags rnams 'khor ba 'di las thar bar 'gyur ro/ /gang 'dus byas kyi rnam pa 'jig pa med pa'i mtha' 'am/ zad pa med pa'i mtha' 'am/</text></item>
<item><p>135a2</p><section>mdo sde</section><text>chud za ba med pa'i mtha' 'am/ tshe rabs su 'gag pa med pa'i chos shes bya ba'i gnas gzhan 'khor ba na med do/ /gang na gtan du bde bar 'gyur ba dang / ltung ba'i mtha' med pa dang / zad pa dang 'jig pa'i mtha' med pa dang / 'byung ba dang</text></item>
<item><p>135a3</p><section>mdo sde</section><text>'jig par 'gyur ba'i chos can ma yin pa med do/ /de nas brgya byin gyi kha nas tshig de dag thos nas/ lha gang tshe rabs gzhan dag tu sems bsgoms pa dam pa'i chos la mngon par dga' zhing blo shin du zhen pa de dag ni yid la bag yod par</text></item>
<item><p>135a4</p><section>mdo sde</section><text>'gyur zhing / sangs rgyas dang / chos dang / dge 'dun rnams la gcig tu dad la mya ngan las 'das pa'i sa bon bde ba'i las 'phen par byed do/ /yid ma bsgoms pa gang yin pa de dag de nas yang bag med cing sems 'khrugs par 'gyur</text></item>
<item><p>135a5</p><section>mdo sde</section><text>la/ sred pas bslus pa rnams lha'i 'dod pa'i yon tan lnga rnams 'byor cing ldan par gyur pas dga' bar byed do/ /de nas yang des bslus pa rnams rtse ba don du byed cing dga' bar byed de/ de ltar de dag gi 'khor ba'i sdug bsngal mtha'</text></item>
<item><p>135a6</p><section>mdo sde</section><text>med par 'gyur ro/ /de ltar lha'i rgyal po brgya byin des chos bshad pa na 'jig rten skyong ba bzhi rnams lha'i mdun sa chos bzang dag tu so sor 'khod de/ 'di ltar lha'i rgyal po brgya byin lha rnams dang lhan cig gang na bzhugs shes dpyod</text></item>
<item><p>135a7</p><section>mdo sde</section><text>par byed do/ /de nas de ltar brgya byin lha'i stan la 'dug cing lha'i tshogs kyis yongs su bskor la gzi brjid 'bar ba na/ lha yul gyi bde ba dpe med pa du ma dang ldan pa rgyang ring po nas mthong ngo / /de mthong nas 'jig rten skyong ba bzhi</text></item>
<item><p>135a8</p><section>mdo sde</section><text>rnams brgya byin ga la ba der 'dong bar byed do/ /dong nas brgya byin la gsong por smra ste/ lha'i stan mchog tu nyams dga' ba bzang po la phyogs gcig tu 'khod do/ /de nas yang stan mchog tu nyams dga' ba bzang po de dag las langs te/</text></item>
<item><p>135b1</p><section>mdo sde</section><text>brgya byin ga la ba de logs su phyogs nas 'dug ste/ brgya byin la 'di skad smras so/ /lha'i dbang po 'di ltar 'dzam bu'i gling gi mi rnams ni dge ba bcu'i las kyi lam la mngon par brtson zhing chos la dga' ba/ mar 'dzin pa dang / phar</text></item>
<item><p>135b2</p><section>mdo sde</section><text>'dzin pa dang / dge sbyong du 'dzin pa dang / bram zer 'dzin pa dang / rigs kyi rgan rabs la gus par bgyid kyis/ lha'i dbang po khyod dgyes par mdzad du gsol/ de nas lha'i dbang po brgya byin gyis tshig de dag thos nas 'di skad smras so/ /lha</text></item>
<item><p>135b3</p><section>mdo sde</section><text>dag bdag ni dga'o/ /rgyal po chen po khyed cag ni 'jig rten skyong zhing 'jig rten la phan par 'dod pa phan gdags par rab tu zhugs pa yin te/ bdag gi dga' ba yang thos nas/ khyed bde legs su gyur cig /de nas 'dzam bu'i</text></item>
<item><p>135b4</p><section>mdo sde</section><text>gling du chos dang mi ldan zhing chos ma yin pa'i rjes su zhugs pa'i mi de dag de bzhin du 'jig rten skyong ba rnams brgya byin la smra bar byed de/ 'dzam bu'i gling na mi chos dang mi ldan zhing chos ma yin pa'i rjes su 'jug pa mar mi 'dzin pa dang /</text></item>
<item><p>135b5</p><section>mdo sde</section><text>phar mi 'dzin pa dang / dge sbyong du mi 'dzin pa dang / bram zer mi 'dzin pa dang / rigs kyi rgan rabs kyi rjes su mi 'jug pa dag mchis te/ bdud kyi phyogs ni 'phel lo/ /dam pa'i chos kyi phyogs ni 'grib po zhes bsnyad do/ /lha'i rgyal</text></item>
<item><p>135b6</p><section>mdo sde</section><text>po brgya byin gyis de thos nas/ rgyal chen bzhi'i lha rnams dang / sum bcu rtsa gsum pa ji ltar phyogs pa rnams la bos nas smras pa/ lha ma yin brtan pa dang / rab spro la sogs pa/ klu chos ma yin pa dang ldan pa rab 'joms la sogs</text></item>
<item><p>135b7</p><section>mdo sde</section><text>pa sa'i 'og nas langs te/ bdag cag la g.yul 'gyed du 'ong gis/ lha khyed rnams chos shig /de nas brgya byin gyi bka' de mnos nas/ gang rgyal chen bzhi'i lha rnams brgya byin gyi bkas shin du rings par lag cha dang /</text></item>
<item><p>135b8</p><section>mdo sde</section><text>mtshon cha sna tshogs snga ma bzhin thogs te/ ri bo zla ba zhes bya ba'i ri ga la ba der 'dong bar byed do/ /de nas 'jig rten skyong ba de rnams dong ba dang / lha'i dbang po brgya byin yang lha'i tshogs sna tshogs kyis ni bskor/ lha'i phreng ba dang /</text></item>
<item><p>136a1</p><section>mdo sde</section><text>gos ni gyon/ lang tsho la bab pa'i gzugs rgyan sna tshogs kyis ni brgyan/ lha mo rnams ni rjes su 'brang zhing lha'i tshogs kyis yongs su bskor ba dang lhan cig thams cad mngon par 'byor ces bya ba ga la ba der 'dong bar byed de/</text></item>
<item><p>136a2</p><section>mdo sde</section><text>bskyed mos tshal gang yin pa de ri rab dang sgra lta bur chung zad 'dra ba'i dper bya na/ 'di ltar zla ba rgyu skar gyi tshogs kyis yongs su bskor ba lta bu dang / nyi ma gza'i tshogs kyis bskor ba mi mthun par mthong ba lta bu dang / ri rab gser</text></item>
<item><p>136a3</p><section>mdo sde</section><text>gyi ri stong gis bskor ba lta bu dang / shing ljon pa lha'i gser dang / dngul dang / bai dUr+ya dang / mthon ka dang / pad ma rag ga'i mdog lta bu rnams kyis nye bar mdzes par byas pa'i bskyed mos tshal de lha'i me tog gis mdzes par byas</text></item>
<item><p>136a4</p><section>mdo sde</section><text>shing bya'i tshogs kyis yongs su bskor la sgra skad snyan pa 'byin pa lha'i pad ma'i rdzing gyis mdzes par byas pa yin no/ /lha'i rgyal po brgya byin gyi glang po che'i rgyal po sa srung gi bu zhes bya ba bskyed mos tshal chen po de na rdzing de dag snga ma</text></item>
<item><p>136a5</p><section>mdo sde</section><text>bzhin yod pa'i nang na bal glang mo dang lhan cig rtse bar byed/ gser dang / bai dUr+ya'i pad ma'i nang na bal glang mo dang lhan cig rtse zhing yul der 'gro bar byed do/ /lha'i rgyal po brgya byin lha'i rgyal po'i tshogs dang / lha mo'i tshogs sna tshogs</text></item>
<item><p>136a6</p><section>mdo sde</section><text>kyis yongs su bskor ba ltar/ glang po che'i rgyal po de yang de lta bu yin la/ pad ma gser btso ma lta bu dang / nam mkha' la nyi ma 'bum phrag 'char ba de lta bu'i 'od bzang po 'char ba dang ldan pa rnams kyis mdzes par byas pa der</text></item>
<item><p>136a7</p><section>mdo sde</section><text>de dga' bar byed/ yongs su spyod par byed/ rtsed mo byed/ dud 'gror gyur kyang lha'i bde ba myong ba yin no/ /de nas lha'i rgyal po brgya byin der song nas lag pa gnyis kyis byugs shing byi bdar byed la/ kye bdag gi glang po che'i rgyal po</text></item>
<item><p>136a8</p><section>mdo sde</section><text>'di ni g.yul 'gyed pa la dgos pa yin te/ lha dang lha ma yin 'thab pa'i tshe/ 'di'i steng nas bdag rgyal ba thob bo/ /de nas glang po che mchog byi bdar byas nas/ bskyed mos tshal thams cad 'byor ldan na khang bzangs mya ngan</text></item>
<item><p>136b1</p><section>mdo sde</section><text>bral zhes bya ba ga la ba der 'gro bar byed de/ chu'i zam pa lta bu'i skas de las 'dzegs nas/ der lha dang / lha mo'i tshogs kyis yongs su bskor te 'jug par byed do/ /der zhugs nas lha'i rgyal po de lha mo bye ba phrag dgu'i</text></item>
<item><p>136b2</p><section>mdo sde</section><text>mdun na rtse bar byed/ dga' bar byed do/ /lha'i rgyal po de rnams dang lhan cig lha'i 'dod pa'i yon tan lnga rnams 'byor cing ldan par gyur pas rtse bar byed/ dga' bar byed/ yongs su spyod par byed do/ /lha'i rgyal po rang gi las</text></item>
<item><p>136b3</p><section>mdo sde</section><text>dang 'thun par longs spyod 'byor te/ lha de dag dang lha'i rgyal po de ji srid du 'dod pa sdug pa/ yid du 'ong ba byas shing bsags pa dang / so so yang dag par myong bar 'gyur ba bde ba'i rnam par smin pa/ bde ba so sor yang dag par</text></item>
<item><p>136b4</p><section>mdo sde</section><text>myong bar 'gyur ba'i las zad par ma gyur pa de srid du 'di ltar bskyed mos tshal brgya snyed kyis brgyan pa'i lha'i mdun sa chos bzang gi bskyed mos tshal de na bde ba kun dang ldan zhing lha'i tshogs thams cad dang bcas pas yan</text></item>
<item><p>136b5</p><section>mdo sde</section><text>lag lnga dang ldan pa'i rol mo rnams kyis rtse bar byed/ dga' bar byed do/ /de dag phyis lha'i mdun sa chos bzangs nas 'chi bar 'gyur te/ shi nas kyang ji ltar las de dang nye bar 'gro zhing myong bar 'gyur ba bzhin sems</text></item>
<item><p>136b6</p><section>mdo sde</section><text>can dmyal ba dang / yi dgas dang / dud 'gro rnams kyi nang du skye bar 'gyur ro/ /gal te mi rnams dang skal ba mnyam par mi'i nang du skyes na/ de las de dang rgyu 'thun par mchog tu bde ba dang rig pa'i blo dri ma med pa dang / phan tshun</text></item>
<item><p>136b7</p><section>mdo sde</section><text>gyi gtso bo 'am/ grong gi gtso bo 'am/ yul gyi gtso bo 'am/ grong khyer gyi gtso bo 'am/ phan tshun gyi gnyen mdab dang / rtsa lag dang / bde bar lhan cig 'khod par 'gyur ro/ /lha'i rgyal po de ni ngan song gi sgo bcad pa yin te/</text></item>
<item><p>136b8</p><section>mdo sde</section><text>lha de dag gi 'chi 'pho ba la mngon par brtags nas 'di ltar tshigs su bcad de smras pa/ sa gang yin pa de dag gi/ /tshal ni pad ma sna tshogs dang / /rtse mo mchog ste nyams dga' dang / /rin po che dang ldan pa dang / /mtsho dang 'bab</text></item>
<item><p>137a1</p><section>mdo sde</section><text>chu rin po che'i/ /rdo ba sna tshogs rnams kyis brgyan/ /ljon shing me tog sna tshogs dang / /bya ni sna tshogs dag gis khebs/ /gser las byas pa'i dpag bsam shing / /kha cig dri med bai dUr+ya/ /dngul dang gser ni</text></item>
<item><p>137a2</p><section>mdo sde</section><text>btso ma yin/ /tshal ni rnam par 'dres pa bskyed/ /bung ba rnams ni sgra 'byin pas/ /pad ma'i rdzing ni rnam par mdzes/ /khang bzangs mchog ni nyams dga' zhing / /rin po che ni che dang ldan/ /rnam par brgyan pa nyams dga' ste/ /</text></item>
<item><p>137a3</p><section>mdo sde</section><text>lha la 'os pa thams cad yod/ /de dag thams cad de bzhin 'dug /skye bo rnams ni yongs su 'gyur/ /kye ma sred pas bslus pa yi/ /lha rnams kun gyi bde ba ni/ /sgyu ma chu bur dbu ba dang / /dri za'i grong khyer lta bu yin/ /sred pa dug</text></item>
<item><p>137a4</p><section>mdo sde</section><text>dang me 'dra ba/ /'jig rten 'jig pa'i phyir gnas te/ /sred pa'i mtshor ni 'khyam byed cing / /skye bo de kun 'jig par byed/ /'dod pa longs pas chog mi shes/ /bde ba 'dod pas chog mi shes/ /'chi ba'i me yis rnam bsregs pa/ /</text></item>
<item><p>137a5</p><section>mdo sde</section><text>lha tshogs de dag ga las 'ongs/ /sred 'dis 'jig rten gzigs pa rnams/ /ye nas ngan te 'phags pa min/ /gang gis rnam par rmongs pa'i lha/ /'chi ba yi ni dbang du song / /lha dang mi dang lha ma yin/ /gnod sbyin sems can dmyal ba klu/ /</text></item>
<item><p>137a6</p><section>mdo sde</section><text>'chi ba'i zhags pas mi zad par/ /thams cad dbang med 'gro bar 'gyur/ /khams gsum pa ste 'di dag kun/ /'chi ba'i zhags pas sbrel gyur kyang / /sred pa'i rmongs pas rmongs pa rnams/ /dbang med mthong bar mi 'gyur ro/ /de ltar</text></item>
<item><p>137a7</p><section>mdo sde</section><text>brgya byin gyis rtag tu lha de rnams kyi skye ba dang / gzhan mi rtag pa 'chi ba dag mthong nas/ lha dag shin du go bar bya ba'i tshigs su bcad de smras pa/ 'byung po kun la phan bzhed pa/ /bcom ldan de la phyag 'tshal lo/ /gang gis sred pa dug 'dra</text></item>
<item><p>137a8</p><section>mdo sde</section><text>'di/ /'jig rten pa la mang du gsungs/ /mdor na shes dang shes bya dag /de yis 'di kun thugs su chud/ /shes dang shes bya ma gtogs par/ /gsum pa dmigs par mi 'gyur ro/ /'di ni mi rtag sdug bsngal stong / /byed pa po yang</text></item>
<item><p>137b1</p><section>mdo sde</section><text>spangs pa yin/ /de nyid lam ni rnam ston pa/ /sangs rgyas kyis ni 'khor bar gsungs/ /de ltar dbang po de phyag rgya 'dis btab pa'i yid dri ma med pas bcom ldan 'das la bstod do/ /bstod nas de nas yang lha'i bde ba yang</text></item>
<item><p>137b2</p><section>mdo sde</section><text>nyams su myong bar byed de/ de ltar de lha'i bde ba thams cad myong ba yin no/ /de nas yang dge slong las kyi 'bras bu rnam par smin pa shes pa des sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes</text></item>
<item><p>137b3</p><section>mdo sde</section><text>pas sum bcu rtsa gsum pa'i lha rnams kyi gnas mtho ba na gnas pa zhes bya ba ji ltar 'dug pa mthong ngo / /sems can dag las gang gis der skye bar 'gyur snyam nas/ des thos pa las byung ba'i shes pas brtags na 'di ltar gang gzhan</text></item>
<item><p>137b4</p><section>mdo sde</section><text>gyis gsod pa po dag nyi ma gcig tsam du srog gcod pa spong ba'i tshul khrims srung du gcug la/ 'khor ba las thar pa 'dod pa rnams ma byin par len pa dang / rgyal po'i chad pas 'jigs nas 'bras bu chung ngur 'gyur ba yang spong du 'jug na/</text></item>
<item><p>137b5</p><section>mdo sde</section><text>de lus dang bral nas bde 'gro sum bcu rtsa gsum pa'i lha rnams kyi nang na mtho ba'i gnas su skye bar 'gyur ro/ /gnas mtho ba de yang ri rab kyi steng na mtho ba yin la khyed cag gi las sna tshogs snang ba bzhin gser dang dngul gyi bgra bas</text></item>
<item><p>137b6</p><section>mdo sde</section><text>phye ba yin no/ /lha rnams mtho ba'i gnas der 'dzegs nas/ ri rab kyi drung thams cad lta bar byed de/ gser dang dngul las byas shing / bai dUr+ya bkra bas rnam par phye ba rnam pa du ma la lta bar byed do/ /lha'i phreng ba dang gos gyon pa rnams gser</text></item>
<item><p>137b7</p><section>mdo sde</section><text>gyis brgyan pa'i sa gzhi rnams la dga' bar byed/ yongs su spyod par byed la/ lha mo'i tshogs sna tshogs kyis yongs su bskor cing sdug pa dang / lhan cig bai dUr+ya'i tshal dang nye ba'i tshal rnams su dga' bar byed/ yongs su spyod par byed</text></item>
<item><p>137b8</p><section>mdo sde</section><text>do/ /der de dag gi rtag tu bza' ba dang / btung ba chu bo ltar 'bab ste/ 'di lta ste/ chu bo ro zhim pa zhes bya ba dang / chu bo shugs chen 'bab ces bya ba dang / chu bo dga' bcas shes bya ba dang / chu bo dga' bcas ches zhes bya ba dang /</text></item>
<item><p>138a1</p><section>mdo sde</section><text>chu bo brtsegs 'bab ces bya ba dang / chu bo shugs phreng zhes bya ba dang / chu bo stong 'bab ces bya ba dang / chu bo gar dgar 'bab ces bya ba ste/ chu bo de dag ni myos pa'i skyon dang bral zhing btung ba rnam pa sna tshogs thams</text></item>
<item><p>138a2</p><section>mdo sde</section><text>cad rab tu 'bab pa yin no/ /ro sna tshogs dang mdog sna tshogs yod pa yin te/ 'di lta ste 'o ma'i mdog dang / pad ma ra ga'i mdog dang / an da rnyil gyi mdog dang 'thun pa dang / bai dUr+ya'i mdog dang / gser gyi mdog ltar ser ba dang / kha</text></item>
<item><p>138a3</p><section>mdo sde</section><text>cig mdog 'dres pa dang / chu shin du dri zhim zhing brtan pa dag tu khyad par 'phags pa yang 'bab bo/ /gzhan yang bza' ba ro dang / dri dang mdog sna tshogs su 'byung ste/ 'di lta ste/ ro sha kha ra 'dra ba dang / lha'i dri dang / mdog dang mdog skya</text></item>
<item><p>138a4</p><section>mdo sde</section><text>bo dang / ro ji ltar 'dod pa dag ste/ lha rnams ji ltar 'dod pa de bzhin du bza' ba rnams kyi ro de dag kyang de ltar 'gyur ro/ /tshal dang nags tshal sna tshogs dag me tog dri zhim po rnams kyis nye bar mdzes par byas shing bya kha dog sna tshogs</text></item>
<item><p>138a5</p><section>mdo sde</section><text>dang / rnam pa sna tshogs rnams kyis mdzes par byas pa yin te/ de dag sa'i phyogs nyams dga' ba der lha dang lha mo'i tshogs kyis yongs su bskor nas sil snyan dang / glu dbyangs dang / bro gar sna tshogs kyis rtse bar byed/ dga' bar byed/</text></item>
<item><p>138a6</p><section>mdo sde</section><text>yongs su spyod par byed do/ /der tshal 'di dag 'byung bar 'gyur te/ shing sA la'i tshal dang / shing sA la chen po'i tshal dang / ji ltar 'dod pa'i shing ljon pa'i tshal dang / me tog rtag tu yod pa'i tshal dang / rlung ji ltar 'dod pa bzhin bde bar</text></item>
<item><p>138a7</p><section>mdo sde</section><text>'bab pa'i tshal te/ tshal dga' ba de rnams na/ gser gyi lcug ma 'phyangs pas ni mdzes/ dril bu g.yer ka'i dra bas ni dkrigs bya 'bum snyed sgra 'byin pa dga' ba lha'i dbang po 'dod pa'i yon tan lnga'i bde ba dag gis lha rnams nye bar 'tsho</text></item>
<item><p>138a8</p><section>mdo sde</section><text>bar byed do/ /phan tshun grogs su gyur cing phan tshun longs spyod pa gcig pu don du byed pa/ nad dang mya ngan dang bral ba/ bkres pa dang skom pa dang bral ba/ lus ngan ba dang bral ba/ tshol ba'i nyon mongs pa dang bral ba/ ci dgar spyod pa la brtson pa/</text></item>
<item><p>138b1</p><section>mdo sde</section><text>ci dgar rgyu ba/ ci dgar gnas pa dag tshal gyi nang dang / bskyed mos tshal dang / pad ma'i tshal dang / mthong na yid 'phrog rnams su dga' bar byed do/ /mtho ba na gnas pa 'dod pa'i yon tan lngas tshim pa'i lha rnams 'od ni rang gi 'od la lus ni ji</text></item>
<item><p>138b2</p><section>mdo sde</section><text>ltar 'dod pa bzhin/ phra ba dang / sbom pa dang / yang bar sgyur ba/ ci dgar 'gro ba/ gar dgar 'gro ba/ rang dgar 'gro ba/ gang thob par 'dod pa de thob par 'gyur zhing / thob nas sus kyang mi 'phrogs pa thob nas de'i dbang du 'gyur</text></item>
<item><p>138b3</p><section>mdo sde</section><text>ro/ /mtho ba'i gnas na gnas par gyur pa'i lha de rnams la bde ba'i rnam pa gzhan yang yod de/ rang gis legs par byas pa'i las rgyu dang 'bras bus kun nas bslang bas ji srid du 'dod cing sdug la yid du 'ong ba legs par bsrungs</text></item>
<item><p>138b4</p><section>mdo sde</section><text>pa'i tshul khrims srog gcod pa dang / ma byin par len pa spangs pa zad par ma gyur pa de srid du lha mo'i tshogs rnams dang dga' bar byed/ dga' dgur spyod par byed do/ /der las zad nas lha'i ris de nas 'chi bar 'gyur te/ shi</text></item>
<item><p>138b5</p><section>mdo sde</section><text>nas las kyis 'gro ba ji lta ba dang las la rtog pa dang / 'gro ba ji lta ba bzhin skye bar 'gyur te/ sems can dmyal ba dang / yi dgas dang / dud 'gro rnams kyi nang na skye bar 'gyur ro/ /gal te mi rnams dang skal ba mnyam par mi'i</text></item>
<item><p>138b6</p><section>mdo sde</section><text>nang du skyes na/ de las de dang rgyu 'thun par ri la gnas pa rtag tu bde bar 'gyur zhing / nor dang shin tu ldan pa dang / rab tu bde ba dang / mchog tu gzugs bzang ba dang / 'jig rten gyi bar bzang por dro ba dang bsil ba'i tshal rnams kyi</text></item>
<item><p>138b7</p><section>mdo sde</section><text>nang du skye bar 'gyur ba mthong ngo / /de nas yang dge slong las kyi 'bras bu rnam par smin pa shes pa de sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas lha rnams kyi gnas ri rtse na</text></item>
<item><p>138b8</p><section>mdo sde</section><text>gnas pa zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na gang gis lus kyi tshul khrims rnam gnyis bsrungs pa yin te/ srog chags</text></item>
<item><p>139a1</p><section>mdo sde</section><text>gsad par chad pa dang / bcings pa thar bar byas shing mthu rab tu che bar gyur la nus par ldan pa zhig lam du zhugs te bkres shing skom bzhin du bu ram shing ngam ldum ra 'am/ rdzi'u grong dag tu ba'i bcud dam/ bu ram shing</text></item>
<item><p>139a2</p><section>mdo sde</section><text>gi bcud ma byin par blangs pa/ sems can gsad par bya ba/ ma byin par blangs nas 'jigs te 'gro ba thar bar byas pa'i skyes bu dam pa de lus dang bral nas bde 'gro mtho ris kyi 'jig rten sum bcu rtsa gsum gyi gnas ri rtser gnas pa'i</text></item>
<item><p>139a3</p><section>mdo sde</section><text>lha rnams kyi nang du skye bar 'gyur ro/ /der skyes nas kyang de bde ba'i longs spyod du ma dang ldan zhing de yul chu bo lta bu du mas bdas pa yin la/ de yang 'dod chags chu bo lta bu yin/ 'di lta ste 'dod chags kyi chu bo dang / rgyags pa'i glong dang / mgu ba'i</text></item>
<item><p>139a4</p><section>mdo sde</section><text>gling du chags pa dang / kun dga'i chu mig dang / kun tu rtog pa'i rlabs dang / gzugs dang / sgra dang / dri dang / ro dang / reg bya sdug pa'i bya dang / lta ba chu srin 'dzin khri kun tu 'khrugs pa dang / rab tu thogs pa du ma ya yor 'gro ba dang /</text></item>
<item><p>139a5</p><section>mdo sde</section><text>tshal dang / nye ba'i tshal chu yis bar bur ded pa dang / phra dog gi nya dang / spro ba chu las brgal ba dang / yul du ma'i ri khrod nas chu 'bab ste/ sred pa'i chu bo 'dam rdzab la sogs pa rnam pa de lta bu dag las lha rnams 'byung bar mi nus so/ /</text></item>
<item><p>139a6</p><section>mdo sde</section><text>gzhan yang chu bo gang gA'i pha rol gyi 'gram gyi rlabs mi mngon pa ltar/ thog ma med pa'i dus nas/ rgyun du shin du zab mor rab tu zhugs pa/ 'dod pa dang / gzugs dang / gzugs med pa'i khams na skye ba dang / rga ba dang / na ba</text></item>
<item><p>139a7</p><section>mdo sde</section><text>dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rlabs lta bus khyab cing myur du 'gro ba'i sred pa chu klung lta bu de sems can dmyal ba'i rgyu yang yin la/ mi rnams kyis kyang chog par</text></item>
<item><p>139a8</p><section>mdo sde</section><text>'dzin mi nus te/ de ltar sred pa'i rnam pa chu bo lta bus ri rtse na gnas pa'i lha rnams rab tu 'das so/ /der lha de dag lha mo'i tshogs kyis yongs su bskor te/ lha'i 'dod pa'i yon tan lnga rnams 'byor cing ldan par gyur pas dga'</text></item>
<item><p>139b1</p><section>mdo sde</section><text>bar byed/ rtse bar byed/ dga' dgur spyod par byed do/ /der tshal de lta bu de dag 'byung bar 'gyur te/ 'di lta ste/ tshal rtag tu rab dga' zhes bya ba dang / tshal rtag tu mngon dga' zhes bya ba dang / tshal sprin ltar dkar brtsegs zhes bya</text></item>
<item><p>139b2</p><section>mdo sde</section><text>ba dang / tshal kun nas mngon dga' zhes bya ba dang / tshal zla ba 'dra zhes bya ba dang / tshal gang gA'i steng du rgyu zhes bya ba ste/ tshal 'di dag ni ri rtse na gnas pa'i lha rnams kyi yin no/ /tshal de rnams kyi nang du lha dag bde ba du ma dang ldan</text></item>
<item><p>139b3</p><section>mdo sde</section><text>zhing / bud med kyi dga' ba rnams dang lhan cig rtse bar byed/ dga' dgur spyod par byed do/ /btung ba'i chu bo rnams kyang 'di lta ste/ chu bo sna tshogs zhes bya ba dang / chu bo lag mthil gyis byug cing reg pa zhes bya ba dang / chu bo ngoms mi myong</text></item>
<item><p>139b4</p><section>mdo sde</section><text>zhes bya ba dang / chu bo me tog ku mu da dang / ud pa la skye zhes bya ba ste/ chu bo de dag gi 'gram gnyi ga ril khebs pa yin no/ /dngul dang / shel dang / gser gyi shing ljon pa 'bras bu dang ldan zhing me tog dang ldan pa rnams kyis lha'i sa</text></item>
<item><p>139b5</p><section>mdo sde</section><text>gzhi de dag nyams dga' bar brgyan pa'i sa gzhi der dge ba'i las sna tshogs dang / byas pa sna tshogs kun nas bslang ba rnams kyis tshal de dag dang / chu bo de dag dang / sa gzhi de dag dang / zas dang skom chu bo ltar 'bab pa de dag tu/ de rnams</text></item>
<item><p>139b6</p><section>mdo sde</section><text>lha'i rol mo dang / lha'i gnas pa chen po dang / thags su btags pa ma yin pa'i lha'i gos rnams kyis dga' bar byed do/ /lha de rnams rang las 'od 'byung la/ sha dang / rus pa dang / rnag khrag dang bral ba/ lus dang ngag dang yid ngal</text></item>
<item><p>139b7</p><section>mdo sde</section><text>ba dang bral ba/ lus dang yid rtag tu kun nas dga' ba rnams ji srid du lus dang ngag gi 'dod pa sdug pa yid du 'ong ba shin du bsil ba rnam par smin pa mchog tu bde ba mtho ris su skye ba nges par myong bar 'gyur ba'i dge ba'i las ma zad pa de</text></item>
<item><p>139b8</p><section>mdo sde</section><text>srid du 'gros 'chos shing dga' bar byed/ rtse bar byed/ yongs su spyod par byed do/ /de dag zad de lha'i 'jig rten de nas 'chi bar 'gyur la shi nas kyang las ji ltar byas pa bzhin sems can dmyal ba dang / dud 'gro dang / yi dgas</text></item>
<item><p>140a1</p><section>mdo sde</section><text>rnams kyi nang du skye bar 'gyur ro/ /gal te lan grangs gzhan la myong bar 'gyur ba mir 'grub pa'i las kyis mi rnams kyi nang du skyes na/ de las de dang rgyu 'thun par de rtag tu longs spyod can du 'gyur zhing rtag tu shes pa la dga'</text></item>
<item><p>140a2</p><section>mdo sde</section><text>ba/ yid la rgod pa dang / rtsed mo dang / rtse ba dang / yul bzang por skye bar 'gyur ba mthong ngo / /de nas yang dge slong las kyi 'bras bu rnam par smin pa shes pa de/ sum bcu rtsa gsum pa'i lha rnams kyi gnas la rtog par byed de/ sum bcu</text></item>
<item><p>140a3</p><section>mdo sde</section><text>rtsa gsum na lha rnams kyi gnas gzhan gang zhig yod snyam nas/ des thos pa las byung ba'i shes pas brtags na/ blta na sdug pa gnas pa zhes bya ba'i gnas ji ltar 'dug pa mthong ngo / /der sems can dag las gang gis skye bar</text></item>
<item><p>140a4</p><section>mdo sde</section><text>'gyur ba snyam nas/ des brtags na gang tshul khrims dang ldan pa 'am/ sems can gzhan chus khyer ba 'am/ mtshon gyis gsad par bya ba srog phyung zhing / nor rdzas sam/ bdag nyid la mi lta bar chu nas phyung ba dang / bkres</text></item>
<item><p>140a5</p><section>mdo sde</section><text>bzhin du lam du 'gro ba na gzhan gyis ma byin par blang ba la rab tu spro ba bskyed kyang len par mi byed/ gzhan yang phyogs dben par phyin la 'tsho ba nyam nga bar gyur kyang 'bras bu dang rtsa ba dag ma byin par len par mi byed cing / tshul</text></item>
<item><p>140a6</p><section>mdo sde</section><text>khrims dang ldan pa ma gus par bslab pa'i gzhi rdul phra mo tsam ral ba la yang 'jigs par lta na de lus dang bral nas bde 'gro grong khyer chen po blta na sdug tu skye bar 'gyur ro/ /grong khyer de yang dpag tshad khri yod la/ khyams khris</text></item>
<item><p>140a7</p><section>mdo sde</section><text>legs par rnam par phye ba yin no/ /grong khyer de'i sa gzhi 'dzam bu chu bo'i gser las byas la/ kun nas khang pa chen po bai dUr+ya las byas pa dang / gzhan yang dngul las byas pa dang / gzhan yang 'dzam bu chu bo'i gser las byas pa dang /</text></item>
<item><p>140a8</p><section>mdo sde</section><text>mthon ka sna tshogs las byas pa dang / gzhan yang rin po che sna bdun las byas pa'i khri dag gis bkra bar phye ba yin no/ /de dag gi srang yang kun nas shin du rnam par phye ba yin la/ bzhi mdo dang / ba gam dang / sgo dang / pu shu'i rtse mo dang /</text></item>
<item><p>140b1</p><section>mdo sde</section><text>khang bzangs kyis ris shin du rnam par phye ba yin no/ /khang pa de dag kyang nyi ma gang med kyang / sgron ma lta bur 'gyur te/ ji ltar nyi ma med na sgron ma gsal bar byed pa de ltar nyi ma med kyang khang pa'i mchog de rnams las de ltar 'od 'byung</text></item>
<item><p>140b2</p><section>mdo sde</section><text>ngo / /grong khyer de dag kun nas tshal dang / nye ba'i tshal de rnams kyis mdzes par byas pa yin te/ tshal dang nye ba'i tshal kha cig bai dUr+ya las byas pa dag la mu tig gi dra bas bres/ kha cig gser gyi shing ljon pa dag la dngul gyi dra bas</text></item>
<item><p>140b3</p><section>mdo sde</section><text>bres/ kha cig dngul gyi shing ljon pa dag la gser gyi dril bu g.yer ka'i sgra 'byin/ kha cig ni rin po che sna bdun gyi shing ljon pa'i bskyed mos tshal bkra ba yin la/ kha cig dpag bsam gyi shing yin te/ lha gang dag gi yid la</text></item>
<item><p>140b4</p><section>mdo sde</section><text>bsams pa de tshal de dag las thob par 'gyur ro/ /tshal kha cig an da rnyil dang / bai dUr+ya las byas pa yin te/ de gser gyi bya rnams sgra snyan pa sna tshogs 'byin la/ gser gyi tshal gang yin pa de na dngul gyi bya rnams skad snyan pa 'byin cing</text></item>
<item><p>140b5</p><section>mdo sde</section><text>rtse/ mthon ka'i tshal gang yin pa de na bya pad ma rA ga'i mdog tu 'dug pa rnams skad snyan pa 'byin cing rtse/ gser gyi tshal gang yin pa de na bya lus sna tshogs 'dres pa rnams skad snyan pa 'byin cing rtse ste/ de ltar grong khyer chen po legs par mthong</text></item>
<item><p>140b6</p><section>mdo sde</section><text>na nye ba'i tshal du gyur pa rnams mdzes pa yin no/ /srang dang gser gyi khang pa mdzes par byas pa gang yin pa de dag la dngul gyi ka ba dang / bai dUr+ya'i shing ljon pa rnams kyis mdzes par byas pa yin/ gser gyi srang gang yin pa de dag la bai dUr+ya'i ka</text></item>
<item><p>140b7</p><section>mdo sde</section><text>ba btsugs shing gser gyi shing ljon pa dang / khang pas brgyan/ srang dang / khyim 'dres pas mdzes par byas pa gang yin pa de na bya gser gyi mdog can yod de/ grong khyer blta na sdug gang dang gang du snang ba de dang de dpe med par mthong ngo / /grong</text></item>
<item><p>140b8</p><section>mdo sde</section><text>khyer de yang kun nas tshal chen po bzhi rnams kyis mdzes par byas pa yin te/ 'di lta ste/ dra ba'i phreng ba dang / shing chen po dang / 'od gsal ba dang / mthong na dga' bas so/ /tshal thams cad dpag tshad nyis brgya lnga bcu yod de/</text></item>
<item><p>141a1</p><section>mdo sde</section><text>tshal de thams cad na chu bo chen po khri yod pa gser gyi pad mas khebs pa yin no/ /chu bo de dag shin du nyams dga' ba yin zhing 'gram gnyi ga zhig pa med la/ de dag gser dang / dngul dang / shel dang / an da rnyil dang / shing</text></item>
<item><p>141a2</p><section>mdo sde</section><text>ljon pa rnams kyis mdzes par byas pa yin no/ /tshal chen po de dag bung ba 'dab ma bai dUr+ya la lus dngul du 'dug pa'i tshogs rnams kyis mdzes par byas pa yin te/ gang bung ba rnams kyi sgra snyan pa'i drung na mi'i gling bu'i sgras bcu drug gi char yang</text></item>
<item><p>141a3</p><section>mdo sde</section><text>mi phod do/ /bai dUr+ya'i shing ljon pa rnams la 'bras bu gser gyi mdog can shin du dri zhim zhing khar snyi ba bas ches lhag pa'i ro dag yod la/ 'bras bu rnams kyi dri gang yin pa dpag tshad du 'byung ngo / /bya rnams ngo bo nyid kyis rgyags pa yin la/</text></item>
<item><p>141a4</p><section>mdo sde</section><text>de nas dri gang yin pa des brgya 'gyur du shin du rgyags par 'gyur ro/ /gser gyi shing ljon pa gang yin pa de rnams la dngul gyi 'bras bu lha'i dri dang / mdog dang / ro lnga dang ldan pa dag 'byung / shing ljon pa bai dUr+ya'i sdong po dang gser gyi 'dab ma yod pa</text></item>
<item><p>141a5</p><section>mdo sde</section><text>gang yin pa de rnams la 'bras bu kha dog sna tshogs yod pa dag 'byung ste/ de ltar tshal kha dog rnam pa du ma/ rnam pa sna tshogs dpe med pa gzhan dang mi 'dra bas/ grong khyer chen po blta na sdug yongs su bskor nas rnam par gnas so/ /kun tu rtog</text></item>
<item><p>141a6</p><section>mdo sde</section><text>pa'i ri mo bris pa ltar lha'i las rnam pa du ma byas shing las rnam pa du ma sna tshogs byas pa rnams kyis de rnams kyang sna tshogs su byung ba yin te/ de ltar 'bras bu rgyu dang 'thun par rgyu'i 'bras bu yin no/ /ji ltar sa bon gyi rnam pa ji srid yod pa de srid du</text></item>
<item><p>141a7</p><section>mdo sde</section><text>'bras bu'i rnam pa yang 'byung bar 'gyur te/ de ltar grong khyer blta na sdug na gnas pa'i lha rnams bde ba mang po du ma dag gis phrogs pa yin no/ /grong khyer de ngo bo nyid kyis legs mthong nyid yin te/ tshal khang bzangs gser dang / byi</text></item>
<item><p>141a8</p><section>mdo sde</section><text>ru dang / spug dag gis brgyan cing mdzes par byas pa/ dril bu g.yer ka'i dra ba sna tshogs kyis dkrigs pa/ gser gyi dril bu g.yer kha sgra snyan pa 'byin pas mdzes par byas pa/ tshal dang nye ba'i tshal dang / bskyed mos tshal de dag tu blta</text></item>
<item><p>141b1</p><section>mdo sde</section><text>na sdug na gnas pa'i lha rnams 'khod do/ /lha'i grong khyer na gnas rgyan dang / rol mo dang / sil snyan rtag tu sgra 'byin pa rab tu 'byin cing / lha dang lha mo'i tshogs rnams kyis kun du gang ba de na btung ba dang phreng ba dag gis mdzes par byas pa/</text></item>
<item><p>141b2</p><section>mdo sde</section><text>rgyal mtshan dang / ba dan bye ba 'bum phrag du ma dag rlung gis rab tu bskyod do/ /yang ri rab kyi steng gi grong khyer du lha'i tshogs bye ba phrag brgya stong du ma dag gis kun du gang zhing las chen po rnams kyis mdzes par byas pa de na/ 'di ltar lha mthu rab</text></item>
<item><p>141b3</p><section>mdo sde</section><text>tu che ba mchod par 'os pa chen po/ rdzu 'phrul che ba/ bskyed mos tshal gyi dga' spyod la rtag tu yid mi dga' ba/ lha dang lha mo'i tshogs 'bum phrag du mas kun du gang ba sa ya phrag 'bum 'khod pa rnams brgya byin gyis ma lus par yongs su shes</text></item>
<item><p>141b4</p><section>mdo sde</section><text>so/ /gang gi tshe lha de rnams gal te lha'i grong khyer chen po bskyed mos tshal gyi dga' spyod de nas bskyed mos tshal du dga' spyod byed du 'gro ba de'i tshe lha rnams shing rta 'bum phrag du ma rnams dang 'gro ste/ lha de rnams 'gro ba na/ rgyal mtshan dang /</text></item>
<item><p>141b5</p><section>mdo sde</section><text>ru mtshon sdug gu rnam pa sna tshogs kyis mdzes par byas pa'i shing rta rnam pa sna tshogs dang / kha dog sdug gu rnam pa sna tshogs dang / dbyibs sna tshogs su 'dug pa bye ba phrag stong dkrigs pa dag byung ngo / /'di lta ste/ an da rnyil las byas</text></item>
<item><p>141b6</p><section>mdo sde</section><text>pa'i gzhal med khang gang yin pa de la shing rta'i mda' pad ma rA ga las byas shing / de la shing rta'i steng gi khang pa rin po che las byas/ lam ni spug las byas/ phyi rol ni bai dUr+ya las byas/ sa ris ni gser las byas la/ kun nas dril bu</text></item>
<item><p>141b7</p><section>mdo sde</section><text>g.yer ka 'khrigs pa'i sgra 'byin pa yin no/ /de nas yang lha rnams gzhal med khang rnam pa sna tshogs gzhan gyis 'gro bar byed de/ 'di lta ste/ shing rta'i mda' ni gser las byas/ shing rta'i steng gi khang pa ni bai dUr+ya las byas/ sa ris ni spug</text></item>
<item><p>141b8</p><section>mdo sde</section><text>las byas/ mu tig gi dra bas ni g.yogs/ phyi rol ni rin po che margad lta bu las byas/ ngos ni byi ru las byas/ srog shing ni dngul las byas pa yin no/ /kha cig shing rta'i mchog rnam pa gzhan gyis 'gro bar byed de/ 'di lta ste/ kun nas shing</text></item>
<item><p>142a1</p><section>mdo sde</section><text>rta'i mda' ni gser las byas/ ngos ni mu tig gis g.yogs/ sa ris ni pad ma ra gas shin du rnam par phye/ srog shing ni dngul las byas/ kun nas byi rus ni mdzes par byas pa yin te/ shing rta 'bum phrag mang po gsal ba mtshan</text></item>
<item><p>142a2</p><section>mdo sde</section><text>nyid dpe med pa de dag lha'i tshogs rnams kyis kun nas yongs su bskor te/ 'bum phrag rnam pa du ma de rnams la lha dag nyid zhon nas tshal chen po de rnams ga la ba der 'dong bar byed de/ rgyal mtshan la la bai dUr+ya las byas/ rgyal mtshan la la gser</text></item>
<item><p>142a3</p><section>mdo sde</section><text>las byas/ yu ba la la dngul las byas/ rgyal mtshan la la'i yu ba pad ma rA ga las byas/ rgyal mtshan dang / ru mtshon la la'i mdog du ma yod pa dag gis nam mkha' bar med par byas nas/ bskyed mos tshal du gnas par bya ba'i phyir/</text></item>
<item><p>142a4</p><section>mdo sde</section><text>yid rab tu dga' bas tshal chen po bzhi po ga la ba der 'dong bar byed do/ /de ltar lha de rnams 'dong ba na sil snyan bye ba 'bum phrag du ma sgra 'byin cing / rol mo'i sgra snyan pa sna tshogs phan tshun dom par zhugs pa dag yod de/ shin du bzang zhing nyams dga'</text></item>
<item><p>142a5</p><section>mdo sde</section><text>ba'i khyad par che ba yin no/ /ji ltar las byas pa ngan pa dang / 'bring dang / chen po byas pa bzhin las bde ba rnams kyi rjes su 'jug pa na 'dong bar byed de/ lha de rnams so so la lha mo'i tshogs brgya 'am/ stong ngam/ 'bum rnams gar byed/ glu len/</text></item>
<item><p>142a6</p><section>mdo sde</section><text>rab tu rgod cing yan lag lnga dang ldan pa'i rol mo snyan pa dang bcas pa rdob pa zhes bya ba kun tu gang zhing byed la tshal chen po zhes bya ba ga la ba der 'dong bar byed do/ /lha'i 'dod pa'i yon tan lnga rnams 'byor cing ldan par gyur pa'i lha mo de dag thams</text></item>
<item><p>142a7</p><section>mdo sde</section><text>cad lha de rnams dang so sor phrad nas de ltar bro gar byed/ rgod par byed/ rtsed mo byed do/ /'di ltar lha de rnams 'dod pa la rnam par zhen pa zhes bya bas dga' bar byed de/ lha'i sgra snyan pa tshang tshing gi nang na lha'i snyan pa de dang / gar dga' dgur</text></item>
<item><p>142a8</p><section>mdo sde</section><text>'gro ba'i lha de rnams lha'i 'dod pa'i rnam pa gang yin pa de nyid kyis der bskyed mos tshal du 'gro bar byed de/ la la nam mkha' la sprin nag po 'gro ba lta bu bai dUr+ya'i mdog can de rnams 'gro bar byed/ lha'i mchog de dag kha cig ni 'di ltar</text></item>
<item><p>142b1</p><section>mdo sde</section><text>rgyan sna tshogs dang / gos sna tshogs dang / cha byad sna tshogs dang / dga' ba'i gtam sna tshogs kyis dga' gtam smra zhing nam mkha' khyab par byas nas tshal chen po ga la ba der 'dong bar byed do/ /lha'i mchog gzhan kha cig ni gser gyi sa gzhi'i</text></item>
<item><p>142b2</p><section>mdo sde</section><text>lam nas rab tu 'gro la/ 'gro ba de rnams kyi shing rta 'bum phrag du ma'i mu khyud kyis gser gyi rdul bslang ste nam mkha' khyab par byas nas 'dug go/ /gang gis nam mkha' de skya bor byed kyang / lha rnams la 'go bar mi byed la/ lha gang 'chi ba dang</text></item>
<item><p>142b3</p><section>mdo sde</section><text>nye bar 'gyur ba de rnams kyi gdong ngam/ gos de la ni 'go bar byed do/ /lha gang gzhan dag gis rdul de mthong zhing 'chi ba'i ltas mthong la/ de 'chi ba'i sdug bsngal mtha' med par 'gyur ba mngon par mthong nas/ de snying rje rje lta bur gyur pa'i</text></item>
<item><p>142b4</p><section>mdo sde</section><text>sems kyis 'di ltar tshigs su bcad de smras pa/ bud shing lta bu'i yul 'byung dang / /mes bsregs lta bu'i 'chi 'gyur ba/ /lam 'di nas ni lha rnams dag /brgya 'am yang na stong du 'dir/ /'chi ba gzhan gyis mthong 'gyur la/ /</text></item>
<item><p>142b5</p><section>mdo sde</section><text>bdag nyid kyis ni mi mthong ste/ /phyi nas nyon mongs phrad pa dang / /bdag nyid kyis ni sdug bsngal rig /bag med pa dang 'dres pa'i sems/ /yul la rtag tu mngon par dga'/ /lus can lhan cig skyes gnas pa/ /'chi ba brtan pa mi rig go/ /</text></item>
<item><p>142b6</p><section>mdo sde</section><text>bag med pa la mngon dga' zhing / /bde ba nyams dga' byed pa na/ /'chi bdag sde yis 'di drangs pa/ /rab tu 'jom ste dug dang 'dra/ /'chi ba'i zhags pas bzung ba yi/ /khyod la skyob pa byed med de/ /sman dang sngags dang las mi skyob/ /</text></item>
<item><p>142b7</p><section>mdo sde</section><text>de bzhin lha min lha min skyob/ /rdul rnams kyis ni gdong g.yogs pa/ /bdag nyid kyis ni mi rig ste/ /'di ni 'chi ba'i pho nya yin/ /shi ba phyi nas thob par 'ong / /gang zhig bde ba'i don ma mthong / /skye ba rtag tu brkam chags shing / /</text></item>
<item><p>142b8</p><section>mdo sde</section><text>sred pas ngoms ni mi myong ba/ /glo bur du ni 'chi bar 'gyur/ /'chi bas btang ba chen po 'di/ /khyod kyi pho nya dang po ste/ /'di yi 'og tu 'chi ba yang / /shin tu mi bzad 'byung bar 'gyur/ /tshal dang nye ba'i tshal brgyan pa/ /rang gi las</text></item>
<item><p>143a1</p><section>mdo sde</section><text>kyi 'bras bu spyad/ /sems can ri bo mchog de nas/ /dbang med bcings te khrid par 'gyur/ /myos pas rtse bar gnas pa dag /bde bas ngoms ni mi myong zhing / /rmongs pa sred pas ma ngoms pa/ /dbang med sa steng ltung bar 'gyur/ /</text></item>
<item><p>143a2</p><section>mdo sde</section><text>ji ltar rtag tu me dag las/ /du ba sngar ni 'byung 'gyur ba/ /de ltar 'chi ba'i rtags byung ste/ /phyi nas 'chi ba gnas par 'gyur/ /de ltar lha de dag bag med pa chung ba la gnas shing / sems sngon dge ba'i rtsa ba spyad pa la goms pa yin</text></item>
<item><p>143a3</p><section>mdo sde</section><text>la/ lha de'i bar chad de mthong nas bdag nyid dang lha de rjes su ston par byed do/ /de ltar lha de'i gtam smra ba na/ shing rta la zhon pa/ shing rta sna tshogs la zhon zhing / shing rta'i dril bu g.yer kha'i dra bas dkrigs pa/ lus cha byad du mas</text></item>
<item><p>143a4</p><section>mdo sde</section><text>'bar ba/ mig rgyas pa lta bur 'dug pa/ lha'i phreng ba dang / gos gyon pa gser btso mas rnam par brgyan pa/ gang ri rab kyi ri'i rtse mo stong snyed du phye mar rlog cing 'ong ngo / /de nas lha de lha'i tshogs de rnams rtog cing 'ong ba na/ de bzhin du</text></item>
<item><p>143a5</p><section>mdo sde</section><text>la la ni nam mkha' la/ la la ni sa la/ la la ni bya'i shing rta rnams kyis/ la la ni lha mo dang lhan cig glu len/ bro rdung zhing 'ong ste/ tshal dang nye ba'i tshal de dag lha'i pad ma dang / shing ljon pa dang / chu bo dang / bya dang / 'bras bu dang / me tog</text></item>
<item><p>143a6</p><section>mdo sde</section><text>dang / rin po che sna tshogs dang / kun nas mchog tu nyams dga' ba'i tshal dang / nye ba'i tshal gyi phyogs ga la ba der 'dong bar byed do/ /blta na sdug na gnas pa'i lha de rnams shing rta'i mchog de dag la zhon nas/ gser gyi shing ljon pa nyi</text></item>
<item><p>143a7</p><section>mdo sde</section><text>ma lta bu yod pa ga la ba der dong ngo / /gang gzhan bar snang la rgyu ba de dag kyang bar snang de las babs nas bskyed mos tshal ga la ba der dong ngo / /de ltar lha'i tshogs de dag thams cad 'dus nas sil snyan gyi sgra dang / glu dbyangs kyi sgra rnam pa sna tshogs</text></item>
<item><p>143a8</p><section>mdo sde</section><text>kyis dga' bar byed/ yongs su spyod par byed de/ phan tshun grogs su gyur cing / phan tshun 'gyed pa dang / phrag dog la skyo ba med pa rnams bro gar byed/ rgod par byed/ dga' dgur spyod par byed do/ /sil snyan yan lag lnga dang ldan pa la 'di</text></item>
<item><p>143b1</p><section>mdo sde</section><text>lta ste/ rgyud dang / rnga dang / sil dkrol dang / gling bu'i sgra dang / glu ste rnam pa 'di lngas khas chu bo ltar 'bab pa dang / btung ba chu bo ltar 'bab pa'i ngogs su lha dang lha mo'i tshogs de dag phan tshun dga' zhing lhan cig tu bskyed mos tshal der rtses</text></item>
<item><p>143b2</p><section>mdo sde</section><text>nas gang na bai dUr+ya dang gser gyi 'bras bu yod pa/ 'bras bu mdog dang dri zhim pa ro mngar ba/ sbrang rtsi lta bu rnams kyis mdzes par byas pa yin te/ de shing ljon pa'i drung de dag tu yang 'dod pa nyams dga' ba'i lha mo gzugs myi mdzes pa</text></item>
<item><p>143b3</p><section>mdo sde</section><text>med pa'i gzugs rnams dang lhan cig 'bras bu'i ros myos nas yun ring du dga' bar byed do/ /de nas de ltar bde ba la gnas shing rgyags pas myos pa'i lha dang lha mo'i tshogs de rnams bro gar dang / glu dbyangs dang / dgod pa'i sgra de dag</text></item>
<item><p>143b4</p><section>mdo sde</section><text>thos shing / gang lha'i rgyal po brgya byin gyi rjes su 'gro la phyi bzhin du 'brang ba de rnams sgra de dag thos nas/ lha'i rgyal po brgya byin ga la ba der 'dong bar byed do/ /de ltar de dag thams cad brgya byin gyi drung du dong nas/ brgya byin la gsong</text></item>
<item><p>143b5</p><section>mdo sde</section><text>por smras shing / thal mo sbyar nas mgo bo gtugs te/ brgya byin la bsnyad pa/ lha'i dbang po 'di ltar blta na sdug na gnas pa'i lha'i tshogs de dag thams cad bskyed mos tshal du dga' spyod bgyid du mchi na/ lha'i dbang po de dag mkhyen par</text></item>
<item><p>143b6</p><section>mdo sde</section><text>mdzod cig /de nas brgya byin de dag las tshig de thos nas/ lha rnams la 'di ltar blta na sdug na gnas pa'i lha dag gang nas dong ba'i bskyed mos tshal du bdag cag kun 'dong gis khyed rnams 'dong bar shoms shig ces bsgo'o/ /de nas brgya byin</text></item>
<item><p>143b7</p><section>mdo sde</section><text>gyis tshig de thos nas chos bzang na gnas pa'i lha rnams kyang shing rta rgyal mtshan sna tshogs can la zhon/ la la gser gyi shing rta srog shing bai dUr+ya las byas pa ba dan btags pa rnams la zhon/ la la bai dUr+ya'i shing rta srog shing gser las</text></item>
<item><p>143b8</p><section>mdo sde</section><text>byas pa rnams la zhon/ la la ni rin po che sna bdun bkra zhing ba dan sna tshogs kyis mdzes par byas pa rnams la zhon/ la la gser gyi bya sgra snyan cing shin du mdzes par 'byung ba'i bya'i shing rta rnams la zhon/ la la rta khra bo 'gros 'jam</text></item>
<item><p>144a1</p><section>mdo sde</section><text>zhing bde ba dag la shing rtas blangs nas/ shing rta de rnams rta de rnams la btags te/ rta'i shing rtas 'gro bar byed/ de ltar gzhan yang gser gyi bya ngang pa ni bai dUr+ya/ sgro ni pad ma ra ga'i mdog lta bu rnams kyi steng du zhon nas/ lha'i dbang po</text></item>
<item><p>144a2</p><section>mdo sde</section><text>brgya byin dang lhan cig tu blta na sdug gi grong khyer chen po ga la ba dang / bskyed mos tshal ga la ba yod pa der 'dong bar byed do/ /yang lha gzhan dag rin po che sna bdun gyi rma bya'i gzugs dang ldan zhing / mdongs kyi tshogs kyis khebs pa gang mi'i</text></item>
<item><p>144a3</p><section>mdo sde</section><text>'jig rten na yang gzugs phun sum tshogs pa yin la lha'i 'jig rten na lha gzhan dang mi 'dra ba legs par byas pa'i las rnams kyis mngon par brgyan pa lta smos kyang ci dgos te/ de dag gi mdog sdug cing dbyibs legs pa dang bya bar yang mi</text></item>
<item><p>144a4</p><section>mdo sde</section><text>nus pa'i steng du zhon no/ /rnam pa de lta bu dang ldan pa de dag la gzhan dag zhon nas blta na sdug gi skyed mos tshal dang / nye ba'i tshal ga la ba der 'dong bar byed de/ lha'i tshogs de rnams rol mo'i sgra dang / glu dbyangs sna tshogs kyis dgod cing rtse la</text></item>
<item><p>144a5</p><section>mdo sde</section><text>yongs su spyod pa dang / lha gzhan myos shing 'khod pa rnams bskyed mos tshal ga la ba der 'dong bar byed do/ /lha'i rgyal po brgya byin gyi shing rta bzhi yang 'khor lo rtsibs stong dang legs par ldan pa/ shing rta rin po che sna bdun las byas pa yin</text></item>
<item><p>144a6</p><section>mdo sde</section><text>te/ 'di lta ste/ an da rnyil dang / pad ma rA ga dang / spug shin du gsal ba dang / bai dUr+ya dang / byi ru dang / rdo rje dang shel la gser gyi khye'u rnams kyis mngon par brgyan pa/ shing rta'i mchog de la brgya byin zhon nas/ rin po che sna bdun gyi bya ngang pa</text></item>
<item><p>144a7</p><section>mdo sde</section><text>gser gyi pad ma ltar rgyas shing / dbyibs dang / cha byad sna tshogs dang ldan pa sgra che zhing gdangs snyan pa 'byin pa de'i drung na lha mo'i dbyangs kyang snyan pa/ mi 'gyur ba stong gis khrid de/ brgya byin gyi shing rta rnam pa de lta bu dang ldan pa ngang pa rnams kyis khrid</text></item>
<item><p>144a8</p><section>mdo sde</section><text>par byed do/ /shing rta de la yang tshon rtsi sna tshogs kyis bsgyur ba'i 'phan lnga brgya/ 'phan shing bai dUr+ya dang / gser dang dngul las byas pa las btags so/ /'phan gyi kha dog ni 'di lta ste/ sngon po dang / ser po dang / btsod ka dmar po dang /</text></item>
<item><p>144b1</p><section>mdo sde</section><text>dkar pos mdzes par byas pa yin la/ shing rta de la lha'i rgyal po de zhon nas/ lha mo'i tshogs du ma ni nye ba na glu dbyangs len/ lha 'bum phrag du ma yang mdun du song nas glu dbyangs len cing nam mkha' la ni yang dang yang du 'gro/ sa la ni yang dang yang du</text></item>
<item><p>144b2</p><section>mdo sde</section><text>'gro ste/ gar dga' bar 'gro ba/ ci dgar byed pa/ lha'i bde ba de la nye bar spyod cing sil snyan yan lag lnga dang ldan pas nyams dga' bzhin du grong khyer blta na sdug dang / bskyed mos tshal ga la ba der 'dong bar byed do/ /der 'dong ba na lha'i tshogs</text></item>
<item><p>144b3</p><section>mdo sde</section><text>gzhan dag gis mthong nas bro byed/ gad mo rgod/ rtsed mo rtse/ rol mo byed cing pad ma sna tshogs sdong bu bai dUr+ya las byas pa dag lag du khyer nas/ lha'i rgyal po brgya byin lha rnams dang lhan cig gang nas mngon du 'ong ba der blta na sdug pa na gnas pa'i</text></item>
<item><p>144b4</p><section>mdo sde</section><text>lha de rnams kyis kyang bskyed mos tshal nas byung nas 'ong ngo / /de nas brgya byin gyis bdag cag gi drung 'dir 'ong gis khyed kyis 'di dag dang rtse ba de bya ba'i rigs so zhes kyang bsgo'o/ /de nas brgya byin gyi kha nas tshig thos pa spyi bos blangs nas/</text></item>
<item><p>144b5</p><section>mdo sde</section><text>blta na sdug na gnas pa'i lha ga la ba der chu blang ba'i phyir brgyugs so/ /lha mo'i nang nas lha mo de dag kyang blta na sdug pa'i gnas pa'i nang du chu blang ba'i phyir brgyugs so/ /blta na sdug na gnas pa'i lha mo dang / chos bzang na gnas pa'i lha mo</text></item>
<item><p>144b6</p><section>mdo sde</section><text>dag kyang gang de nas phan tshun rgyug go/ /de ltar lha rnams phan tshun du gser gyi pad ma'i mdab ma dag blangs nas bskyed mos tshal ga la ba der rgyug la/ de dag phan tshun lhan cig tu dgod cing rtse la rgyu'o/ /lha'i dbang po brgya byin bar snang la rgyu zhing</text></item>
<item><p>144b7</p><section>mdo sde</section><text>'dug pas kyang lha dang lha mo rnams me tog ku mu das rtse ba de dag mthong ngo / /lha de rnams chu la yun ring du rtse ba de byas nas/ de nas yang mchog ste/ pad ma la rtse ba rtsom par byed do/ /lha dang lha mo de dag phan tshun pad ma la rtse bar byed de/ la la gser</text></item>
<item><p>144b8</p><section>mdo sde</section><text>gyi pad ma rnams kyis/ la la bai dUr+ya dang gser gyi sdong bu rnams kyis/ la la sdong bu sna tshogs rnams kyis rtse ste de ltar phan tshun rtsed mo byed do/ /de ltar phan tshun yun ring du bstegs shing rtses nas/ 'bras bu'i tshal ga la ba der 'dong bar byed do/ /</text></item>
<item><p>145a1</p><section>mdo sde</section><text>de dag gis 'bras bu snyi ba blangs nas/ phan tshun steg 'dod pa 'phen par byed do/ /'bras bu la rtse ba de yang byas nas chang gi tshal ga la yod pa der 'dong bar byed do/ /tshal der song nas myos pa'i skyon dang bral zhing 'khrug pa med pa ji</text></item>
<item><p>145a2</p><section>mdo sde</section><text>ltar 'dod pa bzhin ro zhim pa las ji ltar byas pa bzhin du zhim pa dag la 'thung bar byed do/ /lha'i rgyal po brgya byin yang shing rta'i mchog de las babs nas lha'i kun dga' ra ba ga la ba der song ste/ de dag gi nang du 'dug go/ lha'i rgyal po de rgyal</text></item>
<item><p>145a3</p><section>mdo sde</section><text>po de rnams kyis mthong nas phan tshun kun yid dga' ste/ lha'i rgyal po la mchod pa byed do// //'phags pa dam pa'i chos dran pa nye bar gzhag pa/ bam po sum cu rtsa gnyis pa/ de ltar kun gyis thal mo spyi bor sbyar te/ mchod pa</text></item>
<item><p>145a4</p><section>mdo sde</section><text>byas nas/ 'di ltar lha'i dbang po bzhugs pa bdag cag gi srog gi 'bras bu mchis pa lags te/ lha'i rgyal po brgya byin ni gang bdag cag gi pha ma dag pas lhag par srog stsol ba lags so zhes smras nas/ de ltar brgya byin de la de rnams</text></item>
<item><p>145a5</p><section>mdo sde</section><text>kyis legs par mchod do/ /de nas yang lha de dag la 'di skad ces khyed ni bdag gi bu dang 'dra/ spun dang 'dra zhes smras nas/ de ltar de dag phan tshun legs par mchod pa byas te/ de nas yang bag med pa'i sar zhugs nas/ bag med pa de</text></item>
<item><p>145a6</p><section>mdo sde</section><text>nyid la gnas so/ /de nas yang tshal dang nye ba'i tshal dag bya'i tshogs rnams kyis sgra 'byin pa/ 'bab chu dang klung dang tshang tshing sna tshogs kyis brgyan pa/ gser gyi chu bo pad ma'i tshal dang nye ba'i tshal mdzes par byas pa/ sa gzhi mnyam zhing</text></item>
<item><p>145a7</p><section>mdo sde</section><text>'jam la mi rtsub pa/ mtho dman gyis brgyan pa/ bai dUr+ya dang gser dang dngul dang shel gyi shing ljon pas brgyan pa/ bza' ba dang btung ba chu bo ltar 'bab cing 'bras bu sna tshogs dang ldan pa/ me tog man da ra dang pad ma la sogs pa me tog chen po</text></item>
<item><p>145a8</p><section>mdo sde</section><text>rnams kyis mdzes par byas pa/ tshang tshing rnams kyi nang na lha'i mi dang bud med rgod rgod/ rtse rtse rgal rgal yongs su spyad pas bsten pa'i tshang tshing gi tshal dang skyed mos tshal rnams su lha'i sil snyan yan lag lnga dang ldan pa dang lha'i kha zas dang /</text></item>
<item><p>145b1</p><section>mdo sde</section><text>lha'i yul lnga 'byor cing ldan par gyur pa rnams kyis kyang dga' bar byed do/ /de nas yang blta na sdug pa na gnas pa dang chos bzang na gnas pa dga' bar byed pa/ rang gi gnas gnas su zhugs so/ /de dag der zhugs nas kyang / ji srid tu</text></item>
<item><p>145b2</p><section>mdo sde</section><text>'dod pa yid tu 'ong ba byas shing bsags pa'i las de zad par ma gyur pa de srid du dga' bar byed do/ /de dag phyis lha'i ris de nas 'chi bar 'gyur te shi nas kyang las nye bar 'gro ba ji lta ba bzhin/ sems can dmyal ba dang yi dgas dang dud 'gro</text></item>
<item><p>145b3</p><section>mdo sde</section><text>rnams kyi nang du skye bar 'gyur ro/ /gal te lan grangs gzhan la myong bar 'gyur ba'i las kyis mi rnams dang skal ba mnyam par mi'i nang du skyes na/ las de dang rgyu 'thun par de rtag tu shin du bde bar 'gyur zhing / rig pa'i blo dri ma med pa</text></item>
<item><p>145b4</p><section>mdo sde</section><text>dang / rol mo la dga' ba ste/ bro gar dang glu dbyangs dang rgod pa dang rtse ba la dga'/ rtag tu spro ba la dga' zhing bza' ba dang btung ba dang bca' ba dang bza' bar bya ba mang po la dga' ba dang yams kyi nad med cing / rims nad med la mya ngan dang</text></item>
<item><p>145b5</p><section>mdo sde</section><text>bral bar 'gyur ba mthong ngo / /de nas yang dge slong las kyi 'bras bu rnam par smin pa shes pa de/ sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas lha rnams kyi gnas phyogs</text></item>
<item><p>145b6</p><section>mdo sde</section><text>gcig na gnas pa zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan pa/ 'byor pa yang shin du chung zhing dman</text></item>
<item><p>145b7</p><section>mdo sde</section><text>par gyur pa gang gis/ gzhan dag las nor rdzas kyi rnam pa 'am kha zas dag blangs te/ shin du sdug bsngal yang bu dang chung ma 'ba' zhig la mi sbyor bar sems yongs su bsgoms pa'i yid kyis nor rdzas sam/ kha zas de dag</text></item>
<item><p>145b8</p><section>mdo sde</section><text>gzhan sdug bsngal zhing pha rol gzhan dag nyon mongs pa dang long ba dang dbul ba dang mgon med pa rnams la bgo bsha' byas nas sbyin par byed pa dang srog chags gzhan gyi chung ma la 'khrig pa'i dga' bas rab tu chags pa dag /gzhi</text></item>
<item><p>146a1</p><section>mdo sde</section><text>des mngon par bzung ste/ srog bcad pa'i nyon mongs pa 'thob cing gshed ma'i lag tu bskur ba/ lho phyogs kyi sgo nas khrid de srog bcad par 'gyur ba/ nyon mongs pa'i rnam pa de lta bu'i nang du chud pa las thar bar byas na/</text></item>
<item><p>146a2</p><section>mdo sde</section><text>de lus dang bral nas bde 'gro mtho ris kyi 'jig rten phyogs gcig na gnas pa'i lha rnams kyi gnas su skye bar 'gyur ro/ /der skyes nas kyang legs par bya ba byas pa/ dge ba'i las shin du rgya che ba byas shing yang dag par spyad pa de rang</text></item>
<item><p>146a3</p><section>mdo sde</section><text>gi lus las kun nas 'od 'byung ste/ dper na nyi ma'i 'od 'byung ba bzhin no/ /yang 'od de dag gi kha dog sngon po dang ser po dang btsod kha dang ljang gu dang dkar por 'byung ste/ lha de'i 'od des lha'i 'jig rten gyi 'od gsal ba de dag thams cad</text></item>
<item><p>146a4</p><section>mdo sde</section><text>de nas yang bcu 'gyur bas lhag par gsal bar byed do/ /dper na gza' dang skar ma'i 'od kyis 'dzam bu'i gling gsal bar byed la/ de nas yang zla ba'i 'od kyis gsal bar byed pa de bzhin du/ lha de'i rang gi lus kyi 'od kyis</text></item>
<item><p>146a5</p><section>mdo sde</section><text>lha'i gnas de dag thams cad brgyan pa bzhin rnam par gsal bar byed do/ /'od des gzugs phun sum tshogs pa de dag thams cad dang ldan pa'i lha de la/ lha de dag gis mngon par brtags te/ rnam pa de lta bu'i khyad par gang gi drung</text></item>
<item><p>146a6</p><section>mdo sde</section><text>na/ lha gzhan de dag srin bu me khyer bzhin gsal ba med do/ /lha'i ris der lha de skyes ma thag tu lha mo de dag thams cad lha de ga la ba der rgyug cing skyes ma thag tu rgyan thams cad 'byung bar 'gyur te 'di lta ste/ gang gi gtsug gi nor bu</text></item>
<item><p>146a7</p><section>mdo sde</section><text>mthon ka chen po'i 'od kyis dpag tshad dag tu 'od snang bar byed pa bzhin du/ 'od gang gis gzhan mtho ris na gnas pa'i 'od de dag thams cad dang phyi rol gyi nor bu de dag thams cad de ltar zil gyis gnon par byed do/ /ji ltar nyi ma shar</text></item>
<item><p>146a8</p><section>mdo sde</section><text>bas srin bu me khyer rnams kyi 'od zil gyis gnon par byed pa de bzhin du lha de dag zil gyis gnon par byed do/ /de nas skyes ma thag tu rin po che sna bdun gyi cod pan dpag tshad brgyar 'od 'phro ba 'byung bar 'gyur te/ 'od kun gyis</text></item>
<item><p>146b1</p><section>mdo sde</section><text>brgyan cing 'od zer 'byung la gang gis 'od sngon po dang ser po dang btsod kha dang ljang gu dang dkar po dag 'byung bar 'gyur ro/ /de'i 'og tu rin po che sna bdun gyi mgul rgyan dpag tshad brgyar 'od 'phro ba 'byung bar 'gyur ro/ /de ltar de'i 'og tu rin po che sna</text></item>
<item><p>146b2</p><section>mdo sde</section><text>bdun gyi rgyan phreng 'byung bar 'gyur ro/ /de'i 'og tu phreng ba 'chang ba rdo rjes brgyan pa 'byung bar 'gyur ro/ /de'i 'og tu de'i rked pa'i phreng rgyan ji ltar 'ja'i kha dog lta bur skye zhing 'byung bar 'gyur ro/ /de'i 'og tu de'i lham rin po che sna bdun gyis spras pa/</text></item>
<item><p>146b3</p><section>mdo sde</section><text>'od sna tshogs dang ldan pa 'byung bar 'gyur te/ shugs gang gis rim pa 'di ltar 'gro ba ni/ gang gi tshe lha de 'di snyam du 'di ltar bdag che ge mo zhig tu nam mkha' las 'gro'o snyam du bsams na sems bskyed ma thag tu lha yul du 'byung ba'i lham</text></item>
<item><p>146b4</p><section>mdo sde</section><text>des lha de bteg ste nam mkha' la khyer nas gnas der 'gro ste/ lus ngal ba med cing gnod pa thams cad dang bral bar 'gyur ro/ /gang de'i 'og tu de'i gos thags su btags pa ma yin pa rin po che sna tshogs las byas pa 'od gsal ba 'byung bar 'gyur</text></item>
<item><p>146b5</p><section>mdo sde</section><text>te/ gang gi 'od kyis lha'i ris nyams dga' bar 'gyur ro/ /lha de skyes ma thag tu 'di snyam du sems te/ las byas pa gang gis bdag 'dir skyes shig gu snyam nas/ des brtags na las legs par byas pa dang nyes par byas pa'i gzhi 'dzam bu</text></item>
<item><p>146b6</p><section>mdo sde</section><text>gling de nas bdag shi ste/ der gang bya ba legs par bya ba 'am/ nyes par byas pa 'am/ nye par byas pa de 'dir nye bar spyod pa 'gyur te/ de dag gis legs par byas pa'i las kyi rgyu des bdag 'dir skyes te/ rgyu med pas ni ma yin no snyam mo/ /</text></item>
<item><p>146b7</p><section>mdo sde</section><text>de de ltar bsams pa dang thang cig tu lha mo gzugs dang lang tsho phun sum tshogs pa ji snyed pa thams cad nye bar 'ong bar byed de/ de dag gi rgyan gyi sgra ji ltar mi yul na sil snyan yan lag lnga dang shin du ldan pa de dag gi sgra 'byung ba de ltar de rnams kyi sgra</text></item>
<item><p>146b8</p><section>mdo sde</section><text>'byung bar byed do/ /de dag gi dri yang dpag tshad gnyis su gang bar 'gyur te/ dri gang gis me tog thams cad kyi dri zil gyis gnon par 'gyur/ de dag gi gzugs dang lang tsho sngon ma byung ba 'byung bar 'gyur zhing tshim pa dang dga' ba 'byung bar</text></item>
<item><p>147a1</p><section>mdo sde</section><text>'gyur la/ sngon gyi gos kyi yon tan rnams kyang 'byung bar 'gyur ro/ /lha de'i legs par byas pa'i las des/ 'di lta ste/ nyi ma shar ba'i nyi ma'i 'od kyis me tog thams cad rab tu rgyas par 'gyur ba de ltar lha de'i 'od byung bas lha mo</text></item>
<item><p>147a2</p><section>mdo sde</section><text>de dag thams cad kyi gzugs rab tu rgyas par 'gyur te/ de dag dang de phrad nas 'dzum zhing dga' ba dag gis rtsed mo byed do/ /de dag gis de pang du blangs te tshal dang nye ba'i tshal ga la ba de nyid du 'gros sdug gus khyer zhing lha de'i mdun du sil snyan sna</text></item>
<item><p>147a3</p><section>mdo sde</section><text>tshogs dang rgod pa'i sgras dga' bar byed pa de dag lha la lta zhing tshal dang nye ba'i tshal de dag ga la ba der 'dong bar byed do/ /lha de'i gnas su tshal 'di dag 'byung bar 'gyur te/ 'di lta ste/ pad ma rmad byung gi tshal yod de/ tshal de na gang gi tshe lha</text></item>
<item><p>147a4</p><section>mdo sde</section><text>de 'jug pa de'i tshe/ gom pa 'dor ba'i sa dag la pad ma sdong bu ni bai dUr+ya myu gu ni rdo rje/ snying po ni gser/ lo ma ni 'jam zhing 'dab ma 'jam pa dang bung ba'i tshogs kyis mdzes par byed pa dag 'byung bar 'gyur la/ de dag la lha de'i rkang pa</text></item>
<item><p>147a5</p><section>mdo sde</section><text>gnyis 'jog par byed do/ /de nas rkang pa bteg pa dang pad ma gzhan dag 'byung bar 'gyur zhing snga ma zhum par 'gyur ro/ /de pad ma'i tshal de nas sbrang rtsi'i chu'i tshal zhes bya ba sbrang rtsi'i chu'i tshal ga la ba der 'dong bar byed de/ tshal de na lha'i</text></item>
<item><p>147a6</p><section>mdo sde</section><text>shing ljon pa gser las byas pa de dag thams cad las lha'i rgun chang 'dzag ste/ lha'i ro dang dri dang ldan pa'i rgun chang de dag la lha'i mchog de 'thung bar byed de/ myos pa'i skyon dang bral ba'i sbrang rtsi de dag la lha rnams 'thung bar byed do/ /dri dang</text></item>
<item><p>147a7</p><section>mdo sde</section><text>ro sngon ma byung ba de dag la 'thungs nas kyang tshal gsum mdzes shes bya ba ga la ba der 'dong bar byed do/ /der gsum mdzes dpe med pa 'byung ste/ 'di lta ste/ bya dang bung ba'i tshogs sgra 'byin pa dang gzhan dang mi 'dra ba'i sgra dang lha mo rol mo byed pa</text></item>
<item><p>147a8</p><section>mdo sde</section><text>'byung ngo / /lha'i mchog de tshal gsum mdzes de na/ bskyed mos tshal dang tshal nas nye ba'i tshal dang pad ma'i rdzing nas pad ma'i rdzing dang lteng ka nas lteng gar dga' bar byed/ rtse bar byed dga' mgur spyod par byed do/ /bya sgra sna tshogs 'byin pa la nyan cing</text></item>
<item><p>147b1</p><section>mdo sde</section><text>dbang po lnga yul lnga la tshim pa med pa'i yid sred pa'i mes sreg pa na/ ji srid du de'i legs par byas pa'i las ma zad pa de srid du dga' bar byed do/ /de las de zad nas de nas yang lha'i ris de nas 'chi bar 'gyur te/ shi nas kyang las kyi thag pas</text></item>
<item><p>147b2</p><section>mdo sde</section><text>bcings pa rang gis byas pa'i las rnams kyis sems can dmyal ba dang yi dgas dang dud 'gro rnams kyi nang du skye bar 'gyur ro/ /gal te mi'i so so yang dag par myong bar 'gyur ba'i las kyis mi rnams kyi nang du skyes na/ las de dang rgyu 'thun</text></item>
<item><p>147b3</p><section>mdo sde</section><text>par de gzugs dang rigs dang yon tan phun sum tshogs shing kun nas mchog tu bde ba dang ldan pa dang rang dang 'brel ba las 'tsho zhing gzhan la rag ma lus pa dang rang 'dod pa bzhin spyod cing nad med pa dang gnod pa med pa dang tsher ma med pa dang shin tu</text></item>
<item><p>147b4</p><section>mdo sde</section><text>'byor pa dang de bzhin du gsum ldan gyi dus su 'am de bzhin du gtso bo'i nang du 'am/ de bzhin du rgyal srid phyed la dbang ba 'am rgyal tshab bam/ tshong pa 'byor pa'i mchog nor dang 'bru dang gser dngul thams cad dang ldan par 'gyur ba mthong ngo / /</text></item>
<item><p>147b5</p><section>mdo sde</section><text>de nas yang dge slong las kyi 'bras bu rnam par smin pa shes pa de sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas sum bcu rtsa gsum pa'i lha rnams kyi gnas shing gsab na gnas pa zhes ji</text></item>
<item><p>147b6</p><section>mdo sde</section><text>ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ gang gis rkun po chad pas bcad par 'os pa bzung ba/ gang 'jig rten pha rol la 'jigs pa'i bsam</text></item>
<item><p>147b7</p><section>mdo sde</section><text>pas/ de la chad pas mi gcod cing gnod par mi byed pa dang pha rol gzhan gyis rkun po gzung ba de yang sems can la phan par 'dod pa/ byams par gzhol ba'i sems dang ldan pa'i bsam pas thar bar byed pa dang / ma la yang mal cha dang na</text></item>
<item><p>147b8</p><section>mdo sde</section><text>ba'i rkyen gyi gso sman dang / yo byad sbyin par byed cing gong ma'i rdzas bsgrubs pa de dag rku ba'i sems kyis mi rku ba dang / tshig 'jam zhing tshig nyung la phan par smra ba dang / nyin gcig bzhin sangs rgyas la gus par phyag 'tshal zhing / sangs rgyas</text></item>
<item><p>148a1</p><section>mdo sde</section><text>la spos sam me tog gam bdug pa dag phul te phyag 'tshal la/ de'i yon tan yang rjes su dran pa dang / bla ma la lus kyis kyang gus par byed cing / myur du ldang ba dang gus par phyag 'tshal ba dang rtag tu snyan par smra ba dang sdig pa'i</text></item>
<item><p>148a2</p><section>mdo sde</section><text>grogs po mthong na shin du 'dre bar mi byed la/ de dag dang lhan cig dga' ba dang 'gro ba dang phrad pa dang mngon par smra bar mi byed/ mi nyon mongs pa'i sems dang ldan pa/ 'phags pa ma yin pa/ 'jig rten pas spangs pa rnams dang lhan cig</text></item>
<item><p>148a3</p><section>mdo sde</section><text>dga' bar mi byed la/ thad kar lta zhing 'dug par mi byed pa dang rgan po la legs par lta ste/ rgan po shes pa dang ldan pa/ sems can la byams shing pha rol gdung bar mi byed pa/ 'jig rten kun gyis bkur ba/ snyan par smra ba/</text></item>
<item><p>148a4</p><section>mdo sde</section><text>'jam por smra ba dag la bsnyen bkur byed cing / yang dag par rnam par byed pa'i tshul khrims kyang yod pa dang bran pho dang bran mo dang las byed pa dang zho shas 'tsho ba rnams la rgyu med par 'tshe bar mi byed pa dang bza' ba mang du mi za</text></item>
<item><p>148a5</p><section>mdo sde</section><text>ba dang 'dod dgur 'gro ba'i tshul du mi byed pa dang gnod pa'i tshul med pa dang glo bur du mi 'khrug pa dang shan pa dang nyo tshong dang khyi yis 'tsho ba dang snyis 'tsho ba dri ma dang bcas pa la sogs pa dang nyo tshong la sogs pa chos ma yin pa dang yang</text></item>
<item><p>148a6</p><section>mdo sde</section><text>dag par 'brel bar mi byed pa dang chang 'tshong gi khyim du dga' ba med pa dang bud med la rag las shing sdig pa byed pa dang spyod pa nyams pa dang tab tab por mi 'gro ba dang smra ba na gzhan gyi gsang mi shor ba dang grogs po rnams la glags lta</text></item>
<item><p>148a7</p><section>mdo sde</section><text>zhing gsang ste dgra mi byed pa dang gnad btsal te rgyal po la mi smra ba dang gzhan gyi zhing rnams la skye ba'i ldum ra mthong nas bdag nyid kyir mi byed pa dang yul mi'i dpya nar ma drug cha gcig 'bul ba las lhag par mi 'bebs pa dang gzhan gyi</text></item>
<item><p>148a8</p><section>mdo sde</section><text>zhing dang chu dang skal ba byin pa mi 'phrog pa dang mtshan mo 'am/ nyon mo gzhan gyi 'bras bu mi 'phrog pa dang rku sems thams cad dang bral ba 'am/ re re dang bral ba 'am/ nyung ngur bral ba yin te/ ji ltar nyung ngur bral ba yin</text></item>
<item><p>148b1</p><section>mdo sde</section><text>zhe na/ las kyi nyer bsdogs mi byed pa dang las bar ma dang bral ba yin te/ gang byas pa 'chags par byed cing skyon du rtsi la mi byed pa dang chen po dang bral ba yin te/ las kyi nyer bsdogs mi byed pa dang de bzhin byed du mi 'jug cing /</text></item>
<item><p>148b2</p><section>mdo sde</section><text>gzhan gyis byas nas kyang 'chags su 'jug pa dang so sor rjes su yi rang bar mi byed pa dang mi ngan pa de rnam par spong bar byed la/ chung ngu dang 'bring dang chen po byed pa de chung ngu dang 'bring dang chen po'i 'bras bu la spyod pa yin te/ de ltar legs par</text></item>
<item><p>148b3</p><section>mdo sde</section><text>byas pa'i las kyi mtha' spyod pa/ nyes par byed pa rnam par spangs pa de lus dang bral nas bde 'gro mtho ris kyi 'jig rten shing gseb na gnas pa'i lha rnams kyi nang du skye bar 'gyur ro/ /de der skyes nas kyang lha'i lus sha dang rus pa dang rnag khrag dang</text></item>
<item><p>148b4</p><section>mdo sde</section><text>bral ba yin te/ gang bde ba myong bar 'gyur ba de'i dpe bya bar yang sla ba ma yin mod kyi/ cung zad cig dper bya na 'di lta ste/ sems can gang sems can dmyal ba yang sos su skye ba dang gang gser gyi 'khor los sgyur ba'i rgyal po'i khyad par gang</text></item>
<item><p>148b5</p><section>mdo sde</section><text>yin pa dang lha'i bde ba myong ba'i mi 'khor los sgyur ba'i rgyal po gling bzhi pa'i rin po che sna bdun dang ldan pa'i khyad par gang yin pa'i khyad par de ni shing gseb na gnas pa'i lha de'i dper cung zad bya ba yin no/ /shing gseb na gnas pa'i lha</text></item>
<item><p>148b6</p><section>mdo sde</section><text>de ri rab kyi steng dpag tshad sum stong yod par dpal dang ldan pa rin po che sna bdun gyi lha'i shing ljon pa dang chu bos mdzes par byas pa lta bur/ phyogs de na tshal kun spyod ces bya ba gser gyi shing ljon pa yod pa der 'di ltar lha rnams kyi</text></item>
<item><p>148b7</p><section>mdo sde</section><text>sems la gang du bdag cag 'gro bar bya ba der shing ljon pa dag bdag cag gi phyi bzhin du de ltar 'ong bar shog shig snyam mo/ /de sems bskyed ma thag nyid du shing gseb na gnas pa'i lha rnams gar 'gro ba de dag gi phyi bzhin du de ltar 'ong ste/ dper</text></item>
<item><p>148b8</p><section>mdo sde</section><text>na 'khor los sgyur ba'i rgyal po sems bskyed ma thag nyid du 'khor lo nam mkha' la 'gro ba de ltar lha rnams kyi sems bskyed ma thag nyid du shing ljon pa dag nam mkha' las 'ong ngo / /lha rnams gar 'dod pa der yang sa steng du 'bab par 'gyur te/</text></item>
<item><p>149a1</p><section>mdo sde</section><text>dper na bya dag sa'i phyogs gang dang gang du 'gro zhing gnas pa de dang de nyid du gnas par 'gyur ba de bzhin du shing ljon pa de dag thams cad de ltar 'gyur te/ 'di ni shing gseb na gnas pa'i lha rnams kyi rang gis byas pa'i las kyi mthu gcig yin</text></item>
<item><p>149a2</p><section>mdo sde</section><text>no/ /de nas yang mthu 'byung ste/ de ltar legs par byas pa'i las de dag gi mthu ni lha rnams gang du 'dong ba der bya dag sil snyan yan lag lnga dang ldan pa lta bu'i sgra 'byin bzhin du phyi bzhin 'brang zhing 'dong ngo / /de nas gzhan yang legs par byas</text></item>
<item><p>149a3</p><section>mdo sde</section><text>pa'i las rnams kyi mthu ni lha rnams nam mkha' la 'dong ba dang bcas par 'gro ba'i lha dag pad ma'i rdzing na bung ba myos pa'i sgra 'byin pa dang gser gyi bya ngang pas mdzes par byas shing / bya ka ran da ba dang ngur pa rnams kyis mdzes par byas pa ga</text></item>
<item><p>149a4</p><section>mdo sde</section><text>la ba der 'dong bar byed do/ /de nas gzhan yang shing gseb na gnas pa'i lha rnams kyis legs par byas pa'i mthu ni lha/ lha'i phreng ba dang gos gyon pa dag nam mkha' gang la 'gro ba'i nam mkha' der/ lha'i pad ma sdong bu bai dUr+ya las byas pa'i</text></item>
<item><p>149a5</p><section>mdo sde</section><text>gnas dag 'byung bar 'gyur te/ 'dab ma stong yod pa'i 'dab ma de re re la lha mo 'khod nas/ lha ga la ba der 'dong bar byed do/ /de nas yang shing gseb na gnas pa'i legs par byas pa rnams kyi las kyi mthu ni/ lha dag lha'i pad ma la</text></item>
<item><p>149a6</p><section>mdo sde</section><text>'dug nas gang du 'gro ba der nam mkha' de las lha'i btung bas gang ba'i lha'i snod dag lag tu 'ong ste/ btung ba de dag lha dang lha mo de dag dang lhan cig 'thung zhing dga' bar byed/ glu dbyangs len/ yongs su spyod par byed la/ phyogs gzhan</text></item>
<item><p>149a7</p><section>mdo sde</section><text>gang du 'dong bar yang 'gro'o/ /de nas gzhan yang shing gseb na gnas pa rnams kyi las kyi mthu ni/ lha rnams gang dang gang 'dod pa de dang de thams cad 'byor bar 'gyur zhing / lha'i 'jig rten gyi gnas nas gnas gzhan du rnam pa gang</text></item>
<item><p>149a8</p><section>mdo sde</section><text>gzhan gyis 'gro 'dod pa'i ri dang ri'i rtse mo de dag tu yang / lha'i me tog dang 'bras bu dang chu bo phun sum tshogs pa dang tshal dang nye ba'i tshal phun sum tshogs pa dag nam mkha' las 'byung bar 'gyur ro/ /lha gnas pa de rnams lha mo dag gis yongs</text></item>
<item><p>149b1</p><section>mdo sde</section><text>su bskor la lhan cig tu lha'i sil snyan yan lag lnga dang ldan pa'i glu dbyangs nye ba na len cing / de dag nyid dang yul nas yul du nam mkha' la 'gro ba na/ de nas chos bzang na gnas pa dang blta na sdug pa na gnas pa yid dga' bas gnas</text></item>
<item><p>149b2</p><section>mdo sde</section><text>mthon po mthong ste/ ji ltar 'dzam bu'i gling na mi rgyu ba dag /lha gzhal med khang gsal ba na gnas pas mthong ba bzhin no/ /de ltar chos bzang na gnas pa'i lha de dag dang blta na sdug na gnas pa'i lha de dag phan tshun du kye 'di ltar shing gseb</text></item>
<item><p>149b3</p><section>mdo sde</section><text>na gnas pa'i lha de dag bde ba mchog dang ldan te/ bdag cag pas khyad ches bde la/ lha'i sil snyan yan lag lnga dang ldan pa dag nye bar len cing gar dga' 'gur rgyu ba/ gar 'dod par 'gro ba/ ci bder gnas/ thogs pa med par 'gro ba/</text></item>
<item><p>149b4</p><section>mdo sde</section><text>yul nas yul du 'gro'o zhes brjod do/ /de nas lha'i rgyal po brgya byin yang pad ma 'dab ma stong la sdong bu lha'i gser dang bai dUr+ya las byas pa'i steng du 'dug nas/ lha mo bzang mo dag dang lhan cig nam mkha' las 'gro'o/ /legs par byas</text></item>
<item><p>149b5</p><section>mdo sde</section><text>pa'i las kyis sprul pa'i pad ma de yang nyams dga' ba 'di lta bu yin te/ 'dab ma thams cad la lha mo lha'i phreng ba dang gos gyon pa gser gyi rgyan gyis brgyan pa thams cad yid rab tu dga' ba/ thams cad sil snyan yan lag lnga dang ldan</text></item>
<item><p>149b6</p><section>mdo sde</section><text>pa'i dga' bas myos pa/ thams cad brgya byin la phyogs pa/ so so gzugs dang lang tsho dar la bab pa'i dregs pas myos pa lnga 'khod de/ de dag thams cad lha'i rgyal po brgya byin dang lhan cig tu/ shing gseb na gnas pa'i lha rnams</text></item>
<item><p>149b7</p><section>mdo sde</section><text>ga la ba der nam mkha' las 'dong bar byed do/ /shing gseb na gnas pa'i lha de dag gis kyang brgya byin de mthong nas phyir zhing yid rab tu dga' la/ yang ji ltar bshad pa'i gnas de dag las babs nas/ lha'i rgyal po brgya byin ga la ba der 'dong</text></item>
<item><p>149b8</p><section>mdo sde</section><text>bar byed do/ /dong nas brgya byin de la spyi bos phyag 'tshal te/ tshig gis kyang bstod do/ /brgya byin gyi sngon du 'gro ba dang / shing gseb na gnas pa'i lha snying dga' ba rnams kyis brgya byin de yongs su bskor nas/ brgya byin mngon par 'dod</text></item>
<item><p>150a1</p><section>mdo sde</section><text>pa'i gnas sam/ bskyed mos tshal lam/ ri bo'i steng ngam tshal lam nye ba'i tshal lam pad ma'i rdzing ngam/ gnas gzhan ga la ba der nam mkha' las 'dong bar byed do/ /brgya byin gyi sngon du 'gro ba de rnams der yun ring du rtses nas/</text></item>
<item><p>150a2</p><section>mdo sde</section><text>de nas yang rang gi gnas ga la ba der 'dong bar byed de/ brgya byin gyi sngon du 'gro ba rnams ji ltar song ba de ltar slar 'ong bar byed do/ /de nas brgya byin yang lha'i 'dun sa chos bzang ga la ba der 'gro bar byed do/ /gzugs dang sgra dang dri dang ro dang /</text></item>
<item><p>150a3</p><section>mdo sde</section><text>reg bya sdug gus myos pa'i lha de dag kyang ji srid du sdug pa 'dod pa/ yid du 'ong ba byas shing bsags pa'i las de zad par ma gyur pa de srid du dga' bar byed do/ /de phyis lha'i ris de nas 'chi bar 'gyur te/ shi nas kyang las nye bar</text></item>
<item><p>150a4</p><section>mdo sde</section><text>'gro ba ji lta ba bzhin sems can dmyal ba dang yi dgas dang dud 'gro rnams kyi nang du skye bar 'gyur ro/ /gal te mi rnams dang skal ba mnyam par mi'i nang du skyes na/ las de dang rgyu 'thun par de rtag tu bde ba mchog dang ldan zhing rtag tu nad med</text></item>
<item><p>150a5</p><section>mdo sde</section><text>pa dang gnod pa med pa dang nor dang shin du ldan zhing mchog tu bde ba dang de bzhin du sde gzhan gyis 'jigs pa med pa'i bar gyi gling dag gi rgyal por 'gyur ba 'am rgyal tshab du 'gyur bar mthong ngo / /de nas yang dge slong las kyi 'bras bu</text></item>
<item><p>150a6</p><section>mdo sde</section><text>rnam par smin pa shes pa de/ sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas sum bcu rtsa gsum pa'i lha rnams kyi gnas shing rta sna tshogs na gnas pa zhes bya ba ji ltar</text></item>
<item><p>150a7</p><section>mdo sde</section><text>'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ mchod rten gyi gnas rnams su sngon yo byad sbyar ba rnams rgyal po mi rigs pa 'am blon po mi rigs</text></item>
<item><p>150a8</p><section>mdo sde</section><text>pa 'am mi rigs par chags pa la brkam pa/ las la 'jigs pa med pa/ gang gis gcod par byed pa la/ skyes bu dam pa yid dang sems bsgoms pa sangs rgyas kyi yon tan mngon par dran pa 'am tshig shin du snyan cing gsal bas</text></item>
<item><p>150b1</p><section>mdo sde</section><text>sangs rgyas la bstod nas de phyir zlog par byed dam 'tshob par byed na/ de lus dang bral nas bde 'gro mtho ris kyi 'jig rten sum bcu rtsa gsum gyi lha rnams kyi nang shing rta sna tshogs na gnas pa'i sar skye bar 'gyur ro/ /der skyes nas kyang shin du</text></item>
<item><p>150b2</p><section>mdo sde</section><text>dge ba'i las byed pa de sil snyan yan lag lnga dang ldan pas dga' bar byed/ rtse bar byed/ dga' mgur spyod par byed/ gnas par byed do/ /sa der las kyi 'bras bu gzhan gyis kyang skye bar 'gyur ba ni/ srog gcod pa dang ma byin par</text></item>
<item><p>150b3</p><section>mdo sde</section><text>len pa spangs pas 'gyur te 'di lta ste/ khyis 'tsho ba las ri dgas thar bar byed la/ bdag nyid kyang mi byed/ byed du yang mi 'jug /gzhan gyis byas pa la rjes su yi rang bar yang mi byed pa dang / ji ltar ma byin par len pa mi byed de/ ma</text></item>
<item><p>150b4</p><section>mdo sde</section><text>byin par len pa ji ltar spangs pa yin zhe na/ bdag nyid yul gyi bdag po 'am rgyal po 'am blon por gyur pas pha rol la chad pas gcod par mi byed cing / gzhan byed pa yang zlog par byed la/ chos sam khrims la 'jog par byed pa</text></item>
<item><p>150b5</p><section>mdo sde</section><text>de dag ni shing rta sna tshogs su skyes par 'gyur ba'i las rnam pa gnyis pa yin no/ /tshal gyi rgyar dpag tshad sum stong yod pa de na/ lha dag shing rta sna tshogs rnams kyis dga' bar byed de/ des na shing rta sna tshogs shes bya ba'i ming du</text></item>
<item><p>150b6</p><section>mdo sde</section><text>btags la/ shing rta sna tshogs der gnas pa'i lha rnams rtse bar byed do/ /shing rta dang shing rta'i nang na gser dang dngul gyi pad ma bai dUr+ya shin du blta na sdug pa dri mchog tu yid du 'thad pa'i rdzing 'byung la/ bung ba bai dUr+ya'i mdog lta bu'i</text></item>
<item><p>150b7</p><section>mdo sde</section><text>tshogs lding ba rnams kyis nye bar mdzes par byas pa yin no/ /tshal der bkra ba 'di dag kun 'byung bar 'gyur te de brjod pa/ pad ma'i rdzing rnams su pad ma bkra ba 'byung ba ni 'di lta ste/ pad ma la la pad ma'i phyed mthon ka las</text></item>
<item><p>150b8</p><section>mdo sde</section><text>byas pa/ phyed bai dUr+ya las byas pa yin te bkra ba gcig yin no/ /yang bkra ba gzhan ni phyed bai dUr+ya las byas la phyed gser las byas pa yin te bkra ba gzhan yin no/ /yang bkra ba gzhan ni pad ma 'dab ma brgya pa thams cad</text></item>
<item><p>151a1</p><section>mdo sde</section><text>kyi pad ma la pad ma phyed kyi pad ma'i 'dab ma ni gser las byas la gzhan ni pad ma rA ga'i mdog lta bu yin no/ /yang bkra ba gzhan 'byung ba ni/ pad ma bai dUr+ya'i 'dab ma dag la bung ba gser gyi mdog can rgyu la/ dngul gyi</text></item>
<item><p>151a2</p><section>mdo sde</section><text>'dab ma dag la bung ba pad ma rA ga'i mdog can rgyu'o/ /yang bkra ba gzhan 'byung ba ni bai dUr+ya'i pad ma'i sdong bu la ni gser gyis yongs su dkris/ gser gyi pad ma'i sdong bu la ni rin po ches yongs su dkris/ dngul gyi pad ma'i sdong bu</text></item>
<item><p>151a3</p><section>mdo sde</section><text>la ni spug gis yongs su dkris/ rin po che margad kyi kha dog lta bu'i sdong bu la ni 'dzam bu chu bo'i gser gyis yongs su dkris so/ /bung ba sgra 'byin pa kha dog rnam pa sna tshogs su 'dug pa rnams kyis pad ma'i rdzing bu de dag khebs pa yin</text></item>
<item><p>151a4</p><section>mdo sde</section><text>te 'di lta ste/ 'dzam bu'i gling na me tog tsu la sa'i dog pa la bung ba rnams kyis rtag tu khebs pa ltar shing rta sna tshogs kyi yang de dang 'dra'o/ /de nas legs par byas pa'i las rnams kyis gnas sna tshogs 'byung bar 'gyur te 'di lta ste/ 'dzam</text></item>
<item><p>151a5</p><section>mdo sde</section><text>bu'i gling na lag bzo mkhas pa 'am lag bzo'i slob ma mkhas pa zhig gis brtsig ngos la bkra ba 'dab ma sna tshogs bkod pa/ tshon rtsi sna tshogs kyis bris pa ltar/ tshal gyi gnas de na yang de lta bu yin no/ /yang shing rta sna tshogs kyi</text></item>
<item><p>151a6</p><section>mdo sde</section><text>tshal gyi bkra ba gzhan ni bya sna tshogs kyi sgro dang rkang pa dang mgo dang lto dang mig bkra ba dag 'byung ste 'di lta ste/ bya gang gi lto gser du 'dug pa de'i sgro dngul yin la/ rgyab pad ma rA ga'i mdog dang mig rin po che ke ke ru'i mdog /de bzhin</text></item>
<item><p>151a7</p><section>mdo sde</section><text>du gang dngul gyi ltor 'dug pa de'i sgro gser la mig bai dUr+ya'i mdog dang mig gi 'bras bu pad ma rA ga'i mdog la rgyab bkra bar 'dug ste/ rin po che sna bdun gyi mdog lta bu'i bya sna tshogs rnams kyis nye bar mdzes par byas so/ /'di ni shing rta</text></item>
<item><p>151a8</p><section>mdo sde</section><text>sna tshogs kyi tshal gyi bkra ba gzhan yin te 'di lta ste/ ri'i rtse mo 'byung ba dang 'di lta ste/ mthon ka dang / bai dUr+ya dang / spug dang rin po che ke ke ru dang gser te/ de rnams kyi 'od kyis tshal de spras shing brgyan pa yin no/ /tshal de phan tshun</text></item>
<item><p>151b1</p><section>mdo sde</section><text>gyi 'od zer 'khyil pas shin tu gang la/ lha'i 'od zer gyi mthus shin tu mdzes par byas pa yin no/ /yang tshal sna tshogs bkra ba gzhan ni lcug ma 'phyang ba dang shing gel ba sna tshogs dag phan tshun 'dzings par 'dug la/ kha dog gsum 'byung ba</text></item>
<item><p>151b2</p><section>mdo sde</section><text>ni 'di lta ste/ bai dUr+ya'i lcug ma la pad ma rA ga'i mdog gi 'bras bu de 'phyang bar 'gyur zhing / an da rnyil gyi mdog lta bus lhan cig dkris pa yin/ dngul gyi lcug ma la pad ma rA ga'i mdog gi 'od kyis lhan cig bskor ba yin/ de bzhin</text></item>
<item><p>151b3</p><section>mdo sde</section><text>du spug dang gser gyi lcug ma la gser gyi lcug mas lhan cig dkris pa yin 'di lta ste/ rin po che ke ke ru'i mdog lta bu'i lcug ma la dngul gyis yongs su dkris pa yin te/ de ltar lcug ma kha dog gnyis pa 'phyang ba yongs su dkris pa yin</text></item>
<item><p>151b4</p><section>mdo sde</section><text>no/ /lcug ma 'phyang ba kha dog gsum pa rnams la yongs su dkris pa ni 'di lta ste/ bai dUr+ya'i lcug ma la gser dang ke ke ru'i mdog lta bus kun tu dkris pa yin/ de bzhin du lcug ma ke ke ru'i mdog lta bu la gser dang dngul lta bus yongs</text></item>
<item><p>151b5</p><section>mdo sde</section><text>su dkris pa yin/ de bzhin du dngul gyi lcug ma la pad ma spug dang mthon ka lta bus yongs su dkris pa yin te/ de ltar lcug ma re re la gnyis gnyis kyis kun tu dkris pa yin no/ /yang shing rta sna tshogs kyi tshal du bkra ba gzhan 'byung</text></item>
<item><p>151b6</p><section>mdo sde</section><text>ba ni gser gyi lcug ma dag las me tog bai dUr+ya'i mdog lta bu 'byung / de bzhin du dngul gyi lcug ma dag las me tog mthon ka'i mdog lta bu 'byung / de bzhin du gser gyi lcug ma dag las me tog ke ke ru'i mdog lta bu 'byung /</text></item>
<item><p>151b7</p><section>mdo sde</section><text>de bzhin du spug gi lcug ma dag las me tog bai dUr+ya'i mdog lta bu 'byung ste/ de ltar lcug ma sna tshogs dag las me tog sna tshogs dag 'byung ngo / /las sna tshogs kyis bskyed pa sems sna tshogs kyis bslang ba rgyu sna tshogs dang</text></item>
<item><p>151b8</p><section>mdo sde</section><text>'thun pa ni yang dag par skyes pa sna tshogs dag yin te/ de ltar las rnams kyi rgyu dang gzhi des de ltar shing rta sna tshogs kyi tshal thams cad bkra ba yin no/ /ji ltar sa bon las 'bras bu 'byung ba de bzhin du rgyu dang 'thun par 'bras</text></item>
<item><p>152a1</p><section>mdo sde</section><text>bu 'byung ste/ gang 'dir las byed pa rnam pa gang ji ltar 'phangs pa dang gang gi tshe zhing gi rnam pa ji lta bu dang sems pa'i rnam pa ji lta bu nas/ sna tshogs su slong bar byed pa'i bar gyi las rnam pa sna tshogs su slong bar byed</text></item>
<item><p>152a2</p><section>mdo sde</section><text>pa'i bar gyi las rnam pa sna tshogs byas pa'i 'bras bu ni de ltar rgya'i 'bur lta bur 'byung bar 'gyur ro/ /mtho ris sam sems can dmyal ba gang rgyu med par 'bras bu 'byung ba de med de gzhan gyis byas la rnam par smin pa gzhan la 'byung</text></item>
<item><p>152a3</p><section>mdo sde</section><text>ba de ni gnas med do/ /de nas yang dge slong las kyi 'bras bu rnam par smin pa shes pa de/ shing rta sna tshogs kyi tshal bkra ba dang 'jig rten bkra ba la yang rtog par byed de/ sum bcu rtsa gsum pa'i shing rta sna tshogs na lha rnams</text></item>
<item><p>152a4</p><section>mdo sde</section><text>las ci zhig byed cig gu snyam nas/ des thos pa las byung ba'i shes pas brtags na/ 'di ltar dus gang gi tshe/ mi chos dang mi ldan pa chos ma yin pa'i rjes su 'jug pa mar mi 'dzin pa/ phar mi 'dzin pa/ dge sbyong du mi 'dzin</text></item>
<item><p>152a5</p><section>mdo sde</section><text>pa/ bram zer mi 'dzin pa/ rigs kyi rgan rabs la gus par mi byed pa/ dge ba'i bshes gnyen du mi 'dzin pa/ las dang 'bras bu la yid mi ches pa/ yang dag pa'i lta ba med pa/ yang dag pa'i lta ba'i sngon du 'gro ba med pa de'i</text></item>
<item><p>152a6</p><section>mdo sde</section><text>tshe/ bdud sdig can dag dga' bar 'gyur la/ de'i chos dang chos kyi rjes su 'jug pa'i 'khor bzhi po de dag 'jig rten du 'byung bar 'gyur te 'di lta ste/ bdud kyi ris 'jig rten skyong ba 'thab pa zhes bya ba dang bdud kyi ris 'jig</text></item>
<item><p>152a7</p><section>mdo sde</section><text>rten skyong ba g.yeng byed ces bya ba gang chos spyod pa'i sems can rnams kyi sems g.yeng bar byed pa 'am dam pa'i chos nyan pa gnyid log par byed pa dang gsum pa lhag par chags par rmongs pa zhes bya ba sbyin pa dag gtong ba na/</text></item>
<item><p>152a8</p><section>mdo sde</section><text>sbyin pa po dang sbyin bdag rnams kyi sems chags pa skyed par byed de/ 'di ltar bdag gis gang dge sbyong dang bram ze zhing du gyur pa rnams la sbyin du bdag gi bu dang chung ma ci bza' ci bgo snyam du sems par byed de/ bdud kyi ris 'jig</text></item>
<item><p>152b1</p><section>mdo sde</section><text>rten skyong ba gsum pa dag sems can rnams rnam par rmongs par byed cing 'jig rten na rgyu bar byed do/ /bdud kyi ris 'jig rten skyong ba bzhi pa 'du shes log pa zhes bya ba de 'jig rten na rgyu zhing de rab tu 'byung ba rnams kyi sems rab tu mi</text></item>
<item><p>152b2</p><section>mdo sde</section><text>'byung bar 'gyur ro/ /dang po ni chags pa dang sbyor ba dang grong du 'jug pa dang tshong zong nyo tshong byed pa dang bud med la lta 'dod pa dang chang 'tshong gi khyim du 'jug pa dang 'thab rtsod dang dge 'dun 'byed pa dang rmi lam gyi gnod pa'i sems skyed par byed</text></item>
<item><p>152b3</p><section>mdo sde</section><text>do/ /bdud kyi ris 'jig rten skyong ba bzhi po de dag gang gi tshe chos dang mi ldan pa'i skye dgu 'dzam bu'i gling du byed par nus pa dang ldan pa 'byung ba de'i tshe/ bdud sdig can dag la lha dag dam pa'i chos kyi phyogs ni 'grib bo/ /bdud kyi</text></item>
<item><p>152b4</p><section>mdo sde</section><text>phyogs ni 'phel te dgyes par mdzod cig ces bsnyad do/ /de dag las thos nas bdud sdig can dag gi rjes su 'brang ba de dag la bdag cag gi phyogs ji ltar 'phel/ dam pa'i chos kyi phyogs ji ltar 'gribs shes dris so/ /de dag</text></item>
<item><p>152b5</p><section>mdo sde</section><text>gis lha'i 'dzam bu'i gling na mi chos ma yin pa dang ldan pa chos ma yin pa'i rjes su 'jug pa mar mi 'dzin pa phar mi 'dzin pa dge sbyong du mi 'dzin pa bram zer mi 'dzin pa rigs kyi rgan rabs kyi rjes su mi 'jug pa bdag cag</text></item>
<item><p>152b6</p><section>mdo sde</section><text>gi 'dod chags kyi chags pas zil gyis mnan cing dam pa'i chos mnyan pa la yang gnod pa bgyid do/ /de nas rab tu 'byung ba'i blos phal cher rab tu byung ba rnams dang khyim na gnas pa sdom pa blangs shing tshangs par spyod pa rnams</text></item>
<item><p>152b7</p><section>mdo sde</section><text>kyi rmi lam du yang bud med kyi gzugs su sprul nas rmi lam gyi gnod pa bgyid du stsal/ sbyin pa po dang sbyin bdag rnams kyi sbyin pa gtong ba na bu dang chung ma la rag las pa'i sems kyis yid chags par gyur pa bgyis/ yid mdza'</text></item>
<item><p>152b8</p><section>mdo sde</section><text>ba dang 'khrugs par bgyis/ rab tu byung ba yang nyo tshong gi zong la sems brtson par bgyis/ 'thab pa dang rtsod pa dang mtshang 'drud pa la dga' bar bgyis te/ de ltar bdag cag gi thabs 'di rnams kyis bdud kyi phyogs ni</text></item>
<item><p>153a1</p><section>mdo sde</section><text>spel/ dam pa'i chos kyi phyogs ni bshig go zhes smras so/ /bdud sdig can gyis de thos nas/ lha ma yin sgra gcan dang brtan pa dang rab dgod dang gzhan dag dang klu rab 'jom la sogs pa dag la 'di ltar sangs rgyas kyi bstan pa ni yongs</text></item>
<item><p>153a2</p><section>mdo sde</section><text>su rmas so/ /bdag cag gi phyogs ni 'phel te/ khyed dga' bar gyis shig ces bsgo'o/ /de ltar yang 'jig rten skyong ba de dag nyid yang sa'i 'og tu gtong bar byed de/ sa'i 'og tu song nas/ rab dgod dang thags zangs ris la snga ma bzhin</text></item>
<item><p>153a3</p><section>mdo sde</section><text>du bsnyad do/ /de thos nas lha ma yin rnams rab tu dga' ste/ klu rab 'jom la sogs pa chos dang mi ldan zhing chos kyi rjes su mi 'jug pa rnams la bsnyad do/ /longs spyod ldan na gnas pa'i klu de rnams kyis thos nas kyang shin tu dga' ste/ de dag</text></item>
<item><p>153a4</p><section>mdo sde</section><text>mi rnams la snga ma bzhin du bgegs byed do/ /de dag kyang 'phags skyes po la sogs pa 'jig rten skyong ba gzhan dag las de dag thams cad snga ma bzhin du thos nas/ lha'i rgyal po brgya byin sum bcu rtsa gsum pa'i lha rnams dang lhan cig shing rta</text></item>
<item><p>153a5</p><section>mdo sde</section><text>sna tshogs kyi tshal du 'jug par byed do/ /de zhugs nas lha rnams bos te/ 'di ltar 'jig rten skyong ba 'di dag na re/ 'di ltar bdud kyi ris kyi lha rnams rab tu mthu dang ldan pa yin te/ lha ma yin thags zangs ris dang rab dgod la sogs pa dang klu rab</text></item>
<item><p>153a6</p><section>mdo sde</section><text>'jom la sogs pa mthu rab tu che'o zhes zer gyis/ de la lha khyed cag gis lha'i tshogs thams cad 'dir bsdu ba'i rigs so/ /'dus nas kyang bdag cag lha'i tshogs thams cad lha ma yin dang g.yul sprad pa'i phyir rin po ches brgyan pa'i</text></item>
<item><p>153a7</p><section>mdo sde</section><text>brtsegs pa sna tshogs su 'dong ngo / /de thos nas lha thams cad kyis de ltar 'tshal lo zhes smras nas rang gi gnas ga la ba der 'dong ngo / /dong nas lha gzhan thams cad bsdus nas/ mdor bsdus te/ shing rta sna tshogs kyi tshal ga la ba der</text></item>
<item><p>153a8</p><section>mdo sde</section><text>'dong ngo / /dong nas bskyed mos tshal shing rta sna tshogs kyi gnas nyid du 'khod cing sil snyan sgra dbyangs sna tshogs dang glu dag len pa na/ shing rta sna tshogs kyis bkra ba rnams su dga' bar byed do/ /gang shing rta sna tshogs kyi tshal na rtag pa rtag pa nyid du 'khod</text></item>
<item><p>153b1</p><section>mdo sde</section><text>pa'i lha de dag ni bskyed mos tshal gar yang mi 'gro'o/ /de nas lha'i dbang po des lha de dag bsdus nas shing rta sna tshogs kyi tshal de nas dong ngo / /shing rta sna tshogs kyi tshal na gnas pa'i lha de dag kyang ji srid du 'dod pa sdug pa yid du 'ong ba byas shing</text></item>
<item><p>153b2</p><section>mdo sde</section><text>bsags pa'i las zad par ma gyur pa de srid du de na dga' bar byed do/ /de zad nas lha'i ris de nas 'chi bar 'gyur te/ shi nas kyang nye bar 'gro ba ji lta ba bzhin sems can dmyal ba dang yi dgas dang dud 'gro rnams kyi nang du skye bar 'gyur ro/ /</text></item>
<item><p>153b3</p><section>mdo sde</section><text>gal te mi rnams kyi nang du skyes na/ las de dang rgyu 'thun par de rtag tu bde bar 'gyur zhing / na tshod thog ma nas 'chi ba'i bar du me tog gi phreng ba sdug gu thogs shing cha byad sna tshogs dang shing rta sna tshogs la dga' ba dang skye bo kun dga' bar</text></item>
<item><p>153b4</p><section>mdo sde</section><text>'gyur/ gal te de rab tu byung na de seng ge'i khri la 'dug nas chos dang gtam sna tshogs smra ba dang gtam sna tshogs kyis 'khor kyang kun nas shin du dga' bar byed pa mthong ngo / /de nas yang dge slong las kyi 'bras bu rnam par smin pa shes pa de/ sum</text></item>
<item><p>153b5</p><section>mdo sde</section><text>bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas sum bcu rtsa gsum pa'i lha rnams kyi gnas dga' ba na gnas pa zhes bya ba ji ltar 'dug pa mthong ngo / /der sems can dag las gang gis skye bar</text></item>
<item><p>153b6</p><section>mdo sde</section><text>'gyur snyam nas/ des thos pa las byung ba'i shes pas brtags na/ skyes bu dam pa bsam pa dge bar gyur pa gang gis srog gcod par mi byed cing ma byin par len pa yang mi byed la/ byed du ma bcug /pha rol byed pa yang bzlog /bdag nyid mi</text></item>
<item><p>153b7</p><section>mdo sde</section><text>byed/ byed du mi 'jug /byas na yang 'chags par byed cing skyon du bgrang bar byed la sdig pa'i grogs po de yongs su spong bar byed do/ /de la srog gcod pa dang bral ba ni gang yin rnam pa ni du yod cig gu snyam nas/ 'di ni bya ne'u bzung ba</text></item>
<item><p>153b8</p><section>mdo sde</section><text>thar bar byed cing sdom pa len du bcug nas bdag nyid mi byed la so sor 'chags par byed pa 'am/ bya pas bya bzung ba nor rdzas kyis blus te thar bar byed la gzhan yang de nyid la rab tu 'jog par byed/ rab tu dga' bar byed/ rab tu spro bar byed</text></item>
<item><p>154a1</p><section>mdo sde</section><text>pa dang ma byin par len pa spangs pa ji lta bu yin/ ma byin par len pa spangs pa gang yin zhig gu snyam na/ 'dir sdud pa por gyur nas grong rnams 'dzin tam tshong rdal lam grong rdal lam phyugs kyi lhas 'dzin pa 'am rgyal pos 'di</text></item>
<item><p>154a2</p><section>mdo sde</section><text>ltar lug dang ba lang dang bong bu la sogs pa bsdus shig ces bsgo ba las/ de yang sdom pa'i 'jigs pas skrag nas ma byin par len pa mi byed na/ de lus dang bral nas bde 'gro mtho ris kyi 'jig rten sum bcu rtsa gsum pa'i lha</text></item>
<item><p>154a3</p><section>mdo sde</section><text>rnams kyi nang dga' ba'i tshal du skye bar 'gyur ro/ /las gzhan gyis kyang 'gyur te/ chos nyan pa yang chos nyan pa po rnams dga' bar bya ba'i phyir tshes grangs dang yul dang dus dang ldan par byas la de dag kyang dga' bar byas te/</text></item>
<item><p>154a4</p><section>mdo sde</section><text>de dag yid rab tu dga' ba sems rtse gcig gis chos nyan na/ dam pa'i chos nyan pa'i slob dpon de lus dang bral nas bde 'gro mtho ris kyi 'jig rten dga' ba'i tshal du skye bar 'gyur ro/ /sbyin pa thams cad kyi nang na sbyin pa'i mchog</text></item>
<item><p>154a5</p><section>mdo sde</section><text>'di yin te 'di lta ste/ chos sbyin pa zhes bya'o/ /rgyu 'dis kyang lus dang bral nas bde 'gro mtho ris kyi 'jig rten sum bcu rtsa gsum pa'i lha rnams kyi nang na dga' ba'i tshal du skye bar 'gyur ro/ /der skyes nas kyang de lha'i</text></item>
<item><p>154a6</p><section>mdo sde</section><text>bde ba phun sum tshogs pa dpe med pa brgya phrag stong du ma myong ba na/ 'di ltar gang du tshal de'i phyogs kyi cha ni 'di yin te/ dpag tshad sum stong yod la rin po che sna bdun gyi shing ljon pa rnams kyis nye bar mdzes par byas pa yin te/</text></item>
<item><p>154a7</p><section>mdo sde</section><text>de ltar lha rnams rtag tu dga' bar byed cing gzhan gar yang mi 'gro ste/ de bas na lhan cig skyes pa'i yon tan gyis de dga' ba'i tshal zhes bya'o/ /de na shing ljon pa thams cad 'dod pa dag gang lha rnams kyi yid kyis yang dag par</text></item>
<item><p>154a8</p><section>mdo sde</section><text>sems par byed pa de dag nyid lha de rnams kyis shing ljon pa las 'thob par 'gyur te/ 'di ltar lha rnams kyi yid la bdag khyim zhig 'dod do snyam na/ de nas de ltar lha des yid la byas ma thag tu shing ljon pa de'i yal ga'i rtse mo</text></item>
<item><p>154b1</p><section>mdo sde</section><text>las 'byung bar 'gyur te/ shing ljon pa de'i khang bzang rin po che sna bdun dang ldan zhing nye bar mdzes par byas pa/ ka ba stong yod pa'i khang bzang mthong bar 'gyur ro/ /khang pa de'i ka ba so sor de'i phyogs phyogs bai dUr+ya las byas shing /</text></item>
<item><p>154b2</p><section>mdo sde</section><text>la la gser las byas/ la la shel las byas/ la la ke ke ru las byas/ la la spug las byas pa yin no/ /de nas khyim gyi mchog de shing ljon pa'i rtse mo de la yod pa mthong nas de 'di snyam du sems te/ da ni bdag lam</text></item>
<item><p>154b3</p><section>mdo sde</section><text>'jam zhing mtho dma' ru 'gyur ba nas/ khyim 'dir 'jug par bya'o snyam bsams ma thag nyid du shing ljon pa de nyid la lam mthong ste der 'jug par byed do/ /de ltar lam de nyid nas zhugs pa dang de 'di snyam du sems te/ da ni bdag</text></item>
<item><p>154b4</p><section>mdo sde</section><text>gi khyim 'dir khyim nang du pad ma'i rdzing zhig yod na rung ngo snyam mo/ /de sems bskyed ma thag nyid du pad ma'i rdzing rin po che sna bdun las byas pa/ bya ngang pa dang ka ran da ba dang ngur pa sna tshogs kyis nye bar mdzes par byas pa 'byung ngo / /de</text></item>
<item><p>154b5</p><section>mdo sde</section><text>nas yang lha de 'di snyam du sems te/ bdag gi sil snyan dang glu dbyangs yan lag lnga dang ldan pa 'byung bar gyur cig snyam mo/ /de sems bskyed ma thag nyid du gang rlung ngad 'jam pa rab tu ldang bar 'gyur te/ rnam pa ji srid du phan tshun reg pa</text></item>
<item><p>154b6</p><section>mdo sde</section><text>na sgra 'byung ba'i rnam pa de srid du sil snyan yan lag lnga dang ldan pa 'byung ngo / /lha de 'di snyam du sems te/ shing ljon pa'i nang gi khang par da ni bza' ba dang btung ba chu bo ltar 'bab par gyur cig snyam mo/ /de sems bskyed ma thag</text></item>
<item><p>154b7</p><section>mdo sde</section><text>nyid du shing ljon pa'i yal ga de dag rdol nas bza' ba chu bo snyed dang btung ba chu bo snyed kha dog dang ro dang reg pa phun sum tshogs pa byung ngo / /de 'di snyam du sems te da ni bdag bdud rtsi bza' bar bya'o snyam mo/ /de sems bskyed ma thag nyid</text></item>
<item><p>154b8</p><section>mdo sde</section><text>du bdud rtsi lha'i ro dang dri dang mdog phun sum tshogs pa 'byung ste de de la za bar byed do/ /de des shin du tshim pa dang de nas yang lha mo de rnams dang lhan cig rtse bar byed yongs su spyod par byed de/ de ltar dga' ba'i tshal du lha dag shing gi drung du song</text></item>
<item><p>155a1</p><section>mdo sde</section><text>ste bde ba nye bar spyod par byed do/ /de gal te yang shing ljon pa'i mchog de las 'bebs par byed do/ /de sa'i steng du song nas sa de la 'chag par byed do/ /de 'chag pa na bai dUr+ya'i sdong bu dang ldan pa'i pad ma gser gyi 'dab ma mtho ris su</text></item>
<item><p>155a2</p><section>mdo sde</section><text>'os pa/ 'jam zhing 'phar ba kun nas mchog tu nyams dga' zhing shin du dri zhim pa dag 'byung bar 'gyur te/ de dag la rkang pas 'gro zhing lha de 'chag par byed la/ lha'i sil snyan yan lag lnga dang ldan pa'i dbyangs len pa/ de ltar lha de rkang pas</text></item>
<item><p>155a3</p><section>mdo sde</section><text>'chag pa'i bde ba nye bar myong ngo / /de rnam par rtog pa 'bum snyed du ma dag 'grub zhing bde ba myong ste dbang po lnga rnams kyi yul lnga rnams la myong bar byed do/ /dbang po kun rang gi yul gyis tshim pa med par 'gyur te 'di lta ste/ mig gis gzugs gang</text></item>
<item><p>155a4</p><section>mdo sde</section><text>mthong ba de dag zlos pa med par mthong la/ gang mthong ba de dag sna tshogs pa/ nyams dga' ba mig tu 'ong ba yin no/ /mig dang bas 'dod pa sdug pa yid du 'ong ba 'dzin cing mthong ste/ de ltar mig gzugs rnams kyis tshim pa med do/ /gang</text></item>
<item><p>155a5</p><section>mdo sde</section><text>rna bas mnyan pa yang nyams dga' ba gzhan dang mi 'dra ba yin te rna ba yang sgra rnams kyis tshim pa med do/ /de ltar snas kyang dri snom par byed de/ gang bsnom pa de dag kyang 'dod pa sdug pa yid du 'ong ba rnams la bsnom ste sna yang dri rnams kyis tshim pa med do/ /</text></item>
<item><p>155a6</p><section>mdo sde</section><text>de ltar lces kyang ro rnams myong bar byed de gang myang bar bya ba de dag kyang shin du 'dod pa dag la myang bar byed cing yid du 'ong ba dag la myang bar byed do/ /de ltar lus kyis kyang reg bya la reg par byed de gang reg par bya ba de dag kyang 'dod pa sdug pa yid du 'ong ba dag la myong</text></item>
<item><p>155a7</p><section>mdo sde</section><text>bar byed do/ /de ltar yid kyis gang bsam par bya ba de yang 'dod pa sdug pa yid du 'ong ba dag la sems par byed de/ de ltar sred pa'i tshogs drug la lus rnam par chags pa dag tshal de na rgod par byed/ dga' bar byed/ dga' mgur spyod par byed/</text></item>
<item><p>155a8</p><section>mdo sde</section><text>rtse bar byed kyang 'dod pa rnams kyis tshim pa med do/ /de yul 'og ma dgon pa lta bu la dbang po mthon por byung ba'i rnam par rtog pa rlung lta bus bskyed pa'i dge ba med pa shin du byung ba'i mes nyin gcig bzhin sreg kyang / de sred pa'i 'dod pa rnams kyis</text></item>
<item><p>155b1</p><section>mdo sde</section><text>tshim pa bskyed par mi byed do/ /de ltar de dag dga' ba'i tshal na rtse zhing yul du ma la dga' ba myong ba kun tu rtse ste/ dga' ba myong ba na lha ma yin las rnam par rgyal ba/ lha'i rgyal po brgya byin yang snga ma bzhin du ri brtsegs pa sna tshogs ga la ba der 'gro</text></item>
<item><p>155b2</p><section>mdo sde</section><text>bar byed do/ /der song nas kyang lha rnams bos te lha dga' ba'i tshal du dga' bar gyis shig /lha'i 'dod pa'i yon tan lnga 'byor cing ldan par gyur pa rnams kyis rtses shig /'di ltar bdag ni bdud kyi sde thag zangs ris la sogs pa las rnam</text></item>
<item><p>155b3</p><section>mdo sde</section><text>par rgyal te/ bdag dga' ba'i tshal du 'gro yis/ de ltar lha thams cad lha mo'i tshogs dang bdag cag rnams kyi dbyar zla ba bzhir gnas pa'i bskyed mos tshal du dga' spyod bya ba ga la ba dor dong la/ lha'i 'dod pa'i yon tan lnga rnams kyis nges</text></item>
<item><p>155b4</p><section>mdo sde</section><text>par dga' bar bya'o zhes bsgo'o/ /de nas lha'i rgyal po brgya byin gyis sum bcu rtsa gsum pa rnams la bsgo nas/ shin du dga' ba chen po dang yang dag par ldan pa glang po che sa srung gi bu bos te/ 'di ltar glang po che'i mchog chos shig /nga</text></item>
<item><p>155b5</p><section>mdo sde</section><text>bskyed mos tshal du dga' spyod bya ba'i phyir/ dga' ba'i tshal na bskyed mos tshal gyi dga' spyod ga la ba der 'gro ste/ lha dang lha mo'i tshogs dang bcas pas yongs su bskor la dga' ba'i tshal ga la ba der 'dong gis khyod kyis ji ltar sngon yang yongs su</text></item>
<item><p>155b6</p><section>mdo sde</section><text>sprul pa byas pa de/ de ltar khyod kyi rgyab tu zhon pa dang mgo la/ zhon pa dang so la zhon pa dang rtsib logs la zhon pa dang bdag po dang tshal dang mtsho dang ri dang ri rtse dang tshal dang nye ba'i tshal dag sprul pa gyis shig ces bsgo'o/ /de nas brgya byin gyi tshig thos</text></item>
<item><p>155b7</p><section>mdo sde</section><text>nas/ glang po che'i mchog sa srung gi bu bdag nyid chen por sprul te lus chen por byas so/ /de mgo brgyar sprul te mgo re re la so bcu bcu'o/ /so re re la pad ma'i rdzing bcu bcu'o/ /pad ma'i rdzing re re la pad ma stong stong ngo / /pad ma stong</text></item>
<item><p>155b8</p><section>mdo sde</section><text>stong la ni rin po che sna bdun gyi 'dab ma yod do/ /'dab ma stong stong la rin po che sna bdun gyi bung ba yod cing / 'dab ma stong stong la lha rnams 'khod kyang lha mo'i tshogs dang phan tshun nyam nga ba med do/ /de dag glang po che mchog gi mgo la zhon pa/</text></item>
<item><p>156a1</p><section>mdo sde</section><text>lha'i 'dod pa'i yon tan lnga 'byor cing ldan par gyur pa rnams dga' ba'i tshal ga la ba der nam mkha' las 'dong ngo / /glang po che'i mchog gi rtsib logs la yang tshal gnyis sprul te/ tshal rab tu dga' ba zhes bya ba dang /</text></item>
<item><p>156a2</p><section>mdo sde</section><text>tshal gnyis pa 'dod bde zhes bya ba'o/ /tshal gnyis po de na shing ljon pa dang 'bab chu dang lteng ka phun sum tshogs pa dang rin po che sna bdun gyi shing ljon pa phun sum tshogs pa dang dpag bsam gyi shing ljon pa phun sum tshogs pa yod do/ /tshal</text></item>
<item><p>156a3</p><section>mdo sde</section><text>de na gnas pa'i lha rnams dga' zhing dga' mgur spyod la lha'i 'dod pa'i yon tan lnga rnams kyis dga' ba na/ lha dang lha mo'i tshogs kyis gang ba/ glang po che'i rgyal po sa srung gi bu ri rab gnyis pa lta bu dga' ba'i tshal ga la ba der 'gro</text></item>
<item><p>156a4</p><section>mdo sde</section><text>bar byed do/ /glang po che mchog gi rgyab tu yang grong khyer mnyam zhing 'jam pa'i ngos shes bya ba blta na sdug gnyis pa lta bu sprul te/ srang dang bzhi mdo dang sum mdo dang nye ba'i tshal dang shing ljon pa dang rin po che sna bdun las byas pa'i khang pa</text></item>
<item><p>156a5</p><section>mdo sde</section><text>rnams kyis nye bar mdzes par byas so/ /de'i dbus su khang pa sprul te rin po che sna bdun las byas pa'i ka ba brgya yod pa'i ka ba rnams kyis nye bar mdzes par byas so/ /de'i dbus su mtsho 'byung ste der lha'i rgyal po lha mo'i tshogs</text></item>
<item><p>156a6</p><section>mdo sde</section><text>rnams dang lhan cig rtse bar byed cing / sil snyan yan lag lnga dang ldan pas lha'i rgyal po brgya byin dga' bar byed la/ dga' mgur spyod bzhin du dga' ba'i tshal ga la ba der 'gro bar byed do/ /de 'gro ba na yang 'gyur ba med de ji ltar ri rab</text></item>
<item><p>156a7</p><section>mdo sde</section><text>la gnas pa 'gyur bar mi mngon pa de ltar glang po che'i mchog 'gro yang mi mngon no/ /de nas yang glang po che'i rna ba la pad ma'i rdzing gnyis sprul te rgyar dpag tshad bcu gcig go/ /gnyis pa yang dpag tshad bcu yod do/ /gcig ni zab pa</text></item>
<item><p>156a8</p><section>mdo sde</section><text>zhes bya'o/ /gnyis pa ni dang ba zhes bya ste chu yon tan yan lag brgyad dang ldan pas shin du gang ba yin no/ /de na ud pa la bai dUr+ya'i 'dab ma dang rin po che'i sdong bu dag skyes la/ kha cig ni pad ma rA ga'i mdog lta bu la bung bas nye bar mdzes</text></item>
<item><p>156b1</p><section>mdo sde</section><text>par byas shing / me tog rgyas la lha'i dri phun sum tshogs pa yin te/ ud pa la de dag gi nang gi ze ba'i stan la lha dang lha mo gang dag lhan cig 'khod de dga' bar byed la/ lha kha cig ni chus rtse zhing pad mas rtse bar byed kyang lha rnams kyis ci glang</text></item>
<item><p>156b2</p><section>mdo sde</section><text>po che'i mchog 'di 'gro 'am mi 'gro mi rig go/ /glang po che mchog gi lag pa'i steng du rdzing ring po sprul te srid du dpag tshad lnga yod pa/ khang bzang yang thog can gyis yongs su bskor la lha'i shing ljon pa dang ldan pa/ me tog sna tshogs kyis</text></item>
<item><p>156b3</p><section>mdo sde</section><text>khebs pa/ me tog man da ra bas khebs pa/ bung ba sgra di ri ri 'byin pa dang ldan pa/ lha'i tsan dan gor shir sha'i 'dab mas nye bar mdzes par byas pa/ gser gyi shing ljon pa dang me tog rnam pa sna tshogs gzhan rnams kyis shin</text></item>
<item><p>156b4</p><section>mdo sde</section><text>du khebs pa yin te/ me tog de rnams kyi nang na 'khod pa'i lha mo me tog gi ze ba'i steng na 'dug pa dag rol mo byed cing de dag glu dbyangs len la/ lha'i rgyal po de la yang tshig dge ba rnams kyis bstod par byed de/ de ltar glang po che</text></item>
<item><p>156b5</p><section>mdo sde</section><text>mchog gi lag pa'i steng du yang rdzing ring po sprul to/ /de nas yang glang po che'i rgyal po'i sna'i thor to la rdzing chen po rgyar dpag tshad tsam yod pa sprul te/ pad ma rgya che ba 'bum phrag du ma dri shin du zhim pa yin la/ gang lha'i dri de dpag tshad</text></item>
<item><p>156b6</p><section>mdo sde</section><text>bcur ldang ngo / /pad ma chen po 'dab mas nye bar mdzes par byas pa'i 'dab ma re re la/ lha dang lha mo'i tshogs rnams nye bar glu dbyangs len cing rtse bar byed/ dga' mgur spyod par byed kyang lha rnams rtse zhing yongs su spyod pa phan</text></item>
<item><p>156b7</p><section>mdo sde</section><text>tshun mi mthong la de bzhin du gnod pa dang bral ba yin no/ /de ltar yang sna'i thor to la gnas pa/ sum bcu rtsa gsum pa'i lha de rnams dga' ba'i tshal ga la ba der 'dong bar byed do/ /de ltar ri rab kyi steng du 'gro yang glang po che'i</text></item>
<item><p>156b8</p><section>mdo sde</section><text>mchog 'gyur bar lha rnams kyis rig go/ /de nas yang glang po che'i mchog gi sna la ri chen po 'byung khungs kyis brgyan pa zhes bya ba sprul te/ ri de nyid la 'byung khungs sna tshogs kyis brgyan cing lha'i shing ljon pas nye bar mdzes par</text></item>
<item><p>157a1</p><section>mdo sde</section><text>byas pa/ 'bab chu dang lteng ka dang nye ba'i tshal dang mtsho dang pad ma'i rdzing gis brgyan par lha gzhan dag kyang rtse bar byed dga' bar byed/ rgod par byed de glang po che'i mchog me tog gis bkra ba de'i mgo la yang ri sprul to/ /de nas yang glang po</text></item>
<item><p>157a2</p><section>mdo sde</section><text>che mchog gi so'i thor to zla ba tshes pa lta bu la nye ba'i tshal dag sprul te/ me tog dang mtshos sa gzhi rtag tu gang ba'i thang lta bur bkra bar byas shing 'dab mas kyang nye bar mdzes par byas bung ba lang long 'khrigs pa dang khu byug gi sgra di ri ri 'byin pa dang /</text></item>
<item><p>157a3</p><section>mdo sde</section><text>skam la rgyu ba rin po che sna bdun gyi rma bya dang shang shang te'u shin du yid du 'ong ba du ma dang / gzhan yang lha'i bya rnams kyis so la sprul pa nye bar mdzes par byas so/ /glang po che'i mchog lus chen por gyur nas dga' ba'i tshal ga la ba der 'gro bar byed de/</text></item>
<item><p>157a4</p><section>mdo sde</section><text>lha'i tshogs kyis yongs su bskor cing ngal ba med la stobs dang ldan pa 'gros mdzes pas rab tu 'gro'o/ /de nas yang glang po che'i mchog de'i sna gnyis kyi nang nas sna chu'i rgyun 'dzag ste 'di lta ste/ 'dzam bu'i gling na mtsho gang gA dang ya mu na'i chu 'bab pa/</text></item>
<item><p>157a5</p><section>mdo sde</section><text>shin du dang zhing rnyog pa med pa bsil ba rab tu 'bab pa bzhin no/ /de bzhin du cung zad dpe lta bur bya na ji ltar mi'i gnas bzhi dag na sman dang rtswa dang / nags khrod dang nas dang gro tsha bas gdungs shing skams pa rnams de nas yang sos par bya ba'i phyir/</text></item>
<item><p>157a6</p><section>mdo sde</section><text>'bru dang lo ma rnams kyi steng na chu 'bab pa mngon pa de ltar glang po che'i rgyal po de'i rab tu dbye ba yang rtag tu de lta bu yin no/ /gal te chu 'bab pa de rlung gis nam mkha' la 'thor bar byed cing / rlung gis rgyang ring du skams par byed pa de ni zil pa 'di</text></item>
<item><p>157a7</p><section>mdo sde</section><text>yin te mi'i gnas gsum na snang ngo / /de nas yang glang po che'i rgyal po'i mchog de'i sna sgra 'bud pas 'byung ba de ni nam mkha'i dbus na lha rgyu ba rnams kyi nang du 'bab pa/ 'od dkar por rgyu ba mngon pa 'di yin te/ gang mu stegs pa gzhan dag na re 'di ltar</text></item>
<item><p>157a8</p><section>mdo sde</section><text>'di ni dbang po'i lam mo zhes rjod do/ /yang gzhan dag na re 'di ltar 'di ni glang po che sa srung gi bu'i lam yin no zhes brjod kyang de ltar chu dkar po'i ngo bo nyid de mi shes so/ /</text></item>
<item><p>157b1</p><section>mdo sde</section><text>'phags pa dam pa'i chos dran pa nye bar gzhag pa/ bam po sum bcu gsum pa/ de dag rlung gis gtor ba dang 'phral la 'bab cing de nyid ri dgas skom pa lta bur mthong la/ ngo bo gzhan du 'gyur te ngo bo dag ni mi gsal ba'i ngo bor snang ngo / /de nas</text></item>
<item><p>157b2</p><section>mdo sde</section><text>yang glang po che'i rgyal po'i mchog de'i spyi bo la ri yod pa gang yin pa de'i spyi bo thams cad la rgyal mtshan gyi mchog bai dUr+ya'i gdub 'khor dang / gser gyi gdugs sprul te/ ji ltar nyi ma gnyis pa lta bur de de ltar rnam par mdzes so/ /glang po che'i</text></item>
<item><p>157b3</p><section>mdo sde</section><text>mchog de'i steng na ba dan yang sprul te ring khyad dpag tshad tsam mo/ /ba dan de kun nas 'od dkar po 'byung ste/ gang mthong nas lha ma yin rgya mtsho na gnas pa rnams phan tshun du 'di ltar 'di ni lha rnams 'ongs pa yin te/ lha'i rgyal po brgya byin gyi ba</text></item>
<item><p>157b4</p><section>mdo sde</section><text>dan rgyal byed ces bya ba snang ngo zhes zer ro/ /de nas glang po che'i rgyal po'i mchog de dga' ba'i tshal ga la ba der 'gro bar byed do/ /tshal de rgyang ring po nyid nas mthong nas lha rnams la smras pa/ khyed cag thams cad du nyams dga' ba chen po de</text></item>
<item><p>157b5</p><section>mdo sde</section><text>nyid la ltos/ tshal chen po kun nas mthong na dga' ba gang du lha 'di dag lha ma yin las rgyal ba thob pa/ sum bcu rtsa gsum pa'i lha rnams dang lhan cig tu zla ba bzhir dga' bar gyis shig /de nas lha dag gis tshig de thos nas lha de</text></item>
<item><p>157b6</p><section>mdo sde</section><text>dag gis smras pa/ ji ltar bdag cag la brgya byin gyis bka' stsal pa de ltar bdag cag rnams kyis bsgrub par bgyi'o/ /de skad ces smras nas brgya byin gyi glang po che sa srung gi bu dga' ba'i tshal du nye bar phyin no/ /de nas gang lha gzhan dga'</text></item>
<item><p>157b7</p><section>mdo sde</section><text>ba'i tshal de na rtsed mo byed pa de dag dga' bar byed cing yongs su spyod par byed la/ lha'i 'dod pa'i yon tan lnga 'byor cing ldan par gyur pa de dag thams cad rgyal mtshan gyi mchog dang glang po che'i rgyal po sa srung gi bu nye bar mthong nas/ dga' ba'i tshal</text></item>
<item><p>157b8</p><section>mdo sde</section><text>gyi ri la rtse zhing gnas pa'i lha rnams yid rab tu dga' zhing / lha'i rgyal po brgya byin ga la ba der dong ste phyin nas lha'i rgyal po la mgor thal mo sbyar te mchod nas/ brgya byin gyi mdun du sil snyan dang sgra dbyangs dang rol mo sna tshogs kyi dga' ba dang</text></item>
<item><p>158a1</p><section>mdo sde</section><text>brgya byin gyi mdun na bro gar dag byed bzhin du dga' ba'i tshal chen po de ga la ba der 'dong bar byed do/ /lha'i rgyal po brgya byin yang glang po che sa srung gi bu las babs nas/ lha'i tshogs dang lhan cig tu dga' ba'i tshal ga la ba der 'jug go/ /</text></item>
<item><p>158a2</p><section>mdo sde</section><text>steng du zhon pa'i lha kun dang de bzhin du mgo la zhon pa dang de bzhin du so la zhon pa dang de bzhin du rtsib logs la zhon pa de dag thams cad glang po che sa srung gi bu las babs nas/ dga' ba'i tshal ga la ba der rtse ba dang dga' ba dang bde bar gnas par bya</text></item>
<item><p>158a3</p><section>mdo sde</section><text>ba'i phyir dong ngo / /de nas gang dga' ba'i tshal chen po na snga na 'khod pa'i lha de dag dang gang brgya byin dang lhan cig lha ma yin gyi g.yul las rnam par rgyal ba thob pa de dag thams cad 'dod pa'i yon tan lnga 'byor cing ldan par gyur pa rnams/ dbyar zla</text></item>
<item><p>158a4</p><section>mdo sde</section><text>ba bzhir bde ba dpe med pa de rjes su myong ngo / /lha'i rgyal po brgya byin yang lha dang lha mo'i tshogs kyis yongs su bskor/ de dag kyang lha dang lha mo'i tshogs kyis yongs su bskor nas/ dga' bar byed dga' mgur spyod par byed do/ /bde ba dpe</text></item>
<item><p>158a5</p><section>mdo sde</section><text>med pa de rjes su myong ba na/ skabs der ji srid du las byas shing bsags pa de zad par ma gyur pa de srid du de na dga' bar byed do/ /las dang tshe zad pa'i lha gang yin pa de dag phyis lha'i 'jig rten dga' ba'i tshal de nas 'chi bar 'gyur te/</text></item>
<item><p>158a6</p><section>mdo sde</section><text>shi nas kyang las nye bar 'gro ba ji lta ba bzhin sems can dmyal ba dang yi dgas dang dud 'gro rnams kyi nang du skye bar 'gyur ro/ /gal te mi rnams dang skal ba mnyam par mi'i nang du skyes na/ las de dang rgyu 'thun par rtag tu bde bar 'gyur zhing /</text></item>
<item><p>158a7</p><section>mdo sde</section><text>sgyu rtsal gyi blo dri ma med pa dang gzugs mchog tu mdzes pa dang skye bo thams cad kyi yid du shin du 'thad pa dang tshal dang 'bab chu dang ri dang lteng ga dang nye ba'i tshal yod pa dga' ba rnams kyi nang du skye bar 'gyur la/ der yang skye bo mang po dga' ba dang</text></item>
<item><p>158a8</p><section>mdo sde</section><text>dbang che ba dang shin du 'byor ba dang bde bar 'gyur ba mthong ngo / /de nas yang dge slong las kyi 'bras bu rnam par smin pa shes pa de/ glang po che'i rgyal po chen po sa srung gi bu'i las dang 'bras bu rnam par smin pa la rtog par byed de/ 'di</text></item>
<item><p>158b1</p><section>mdo sde</section><text>ltar de las kyi rnam pa gang gis rdzu 'phrul che ba dang mthu che bar gyur nas/ lha chen po lha ma yin gyi g.yul las rnam par rgyal ba thob cing las gang dang rnam pa ji lta bu zhig gis dud 'gror skyes snyam nas/ des thos pa las byung ba'i shes</text></item>
<item><p>158b2</p><section>mdo sde</section><text>pas brtags na/ 'di ltar 'di ni sngon sems can tshe lo bdun khri thub pa na bram ze chen po rig byed dang rig byed kyi yan lag dang sngon byung ba dang sngon gyi rabs shes pa zhig byung ste/ des sbyin pa byin bsod nams byas dman pa dang mgon med</text></item>
<item><p>158b3</p><section>mdo sde</section><text>pa dang long ba dang sdug bsngal ba rnams la rtag res 'khor yang byas/ sems shin du dge zhing 'jig rten kun la phan par byed pa yin no/ /de'i tshe rgyal po legs mthong zhes bya ba de'i dga' spyod chen po shin du nyams dga' ba ji ltar lha</text></item>
<item><p>158b4</p><section>mdo sde</section><text>rnams dang ji ltar de bzhin gshegs pa'i lta bu byed de/ glang po che brgyad khri bzhi stong gser gyi dra bas g.yogs shing dril bu g.yer kha'i dra bas brgyan pa dang rta brgyad khri bzhi stong kun nas gser gyi dril bu g.yer kha'i sgra 'byung bas brgyan</text></item>
<item><p>158b5</p><section>mdo sde</section><text>pa dang de bzhin du bud med brgyad khri bzhi stong gis yongs su bskor cing rjes su 'brang ba dang de bzhin du sil snyan brgyad khri bzhi stong dag gis yongs su bskor te/ nye ba'i tshal gyi phreng ba zhes bya ba gzhal med khang ga la ba der dong bar byed do/ /rgyal</text></item>
<item><p>158b6</p><section>mdo sde</section><text>po legs mthong gi mchog tu bde ba shin du rgya che ba'i 'byor pa de dag la bram ze des kun nas mngon par brtags nas/ bram ze'i 'byor pa shin du phun sum tshogs pas kyang rgyal po chen po de'i dga' spyod byed pa ga la ba der song ngo / /bram ze de'i</text></item>
<item><p>158b7</p><section>mdo sde</section><text>ming ni skye bo kun snyoms zhes bya'o/ /de nas bram ze skye bo kun snyoms rgyal po de dang de'i 'byor pa dang ldan pa dang / rgyal po de'i rtag tu bzhon pa glang po che sprin brtsegs zhes bya ba yod de/ de'i lus de kun nas dril bu g.yer ka'i dra bas brgyan pa</text></item>
<item><p>158b8</p><section>mdo sde</section><text>mu tig gi phreng ba rnams btags pa/ kun nas bzo mkhas pas rgyan byas pa/ rnam pa sna tshogs kyis nye bar mdzes par byas pa/ sil snyan gyi sgra rnam pa sna tshogs nye bar 'byin pa na/ bskyed mos tshal du 'gro ba'i glang po che shin tu rgya che</text></item>
<item><p>159a1</p><section>mdo sde</section><text>ba mchog tu blta na sdug pa/ rab tu bde ba mthong ba dang bram ze skye bo kun snyoms de/ kye e ma glang po che 'di ni mchog tu bde ba dang ldan pa yin te/ lha de bzhin du bdag kyang da ni lha'i rgyal po brgya byin gyi rtag tu bzhon pa'i glang po che'i rgyal</text></item>
<item><p>159a2</p><section>mdo sde</section><text>por gyur cig snyam du sems skyes so/ /de sbyin pa de'i mthu dang de'i las kyi mthus lus dang bral nas bde 'gro mtho ris kyi 'jig rten sum bcu rtsa gsum pa'i ris su lha'i rgyal po brgya byin gyi rtag tu bzhon pa glang po che'i rgyal por skyes so/ /</text></item>
<item><p>159a3</p><section>mdo sde</section><text>de nas de'i tshe dge slong des 'di ltar tshigs su bcad de smras pa/ las 'di ri mo mkhan lta bu/ /gang dang gang du 'dri byed pa/ /sems kyi dbang phyug chen po yis/ /de dang der ni 'di 'dri byed/ /yongs su 'gyur ba'i bye brag gis/ gang dang</text></item>
<item><p>159a4</p><section>mdo sde</section><text>gang du sbyor byed pa/ /khams gsum 'gro bar rgyu ba rnams/ /de dang der ni sems kyis gtong / /lus can rnams kyi las kun ni/ /sems la rag las 'jug par 'gyur/ /de ltar rtag tu sems dul ba/ /'chi med gnas su khrid par</text></item>
<item><p>159a5</p><section>mdo sde</section><text>'gyur/ /bsnyen par dka' zhing yang ba dang / /gang yang rung bar ltung ba yi/ /sems ni dul na legs pa yin/ /sems dul bde ba thob par 'gyur/ /gang gis rtag tu sems dul ba/ /de yis rtag tu nyes pa bcom/ /nyes pa</text></item>
<item><p>159a6</p><section>mdo sde</section><text>bcom pa'i brtan po la/ /sdug bsngal nyid kyis gnod mi 'gyur/ /gang zhig 'dir ni sdug bsngal zhing / /gang zhig gzhan du sdug bsngal ba/ /de dag thams cad mi bzad pa'i/ /sems 'di yang zhing gsos pa yis/ /lha dang lha</text></item>
<item><p>159a7</p><section>mdo sde</section><text>min sha za klu/ /lto 'phye srin por bcas pa yi/ /gtso bo mchog gcig sems yin te/ /de ni srid gsum rgyal po bzhin/ /sems ni lha yi yul rnams dang / /sems ni mi yul rnams su khrid/ /sems ni ngan 'gro rnams su khrid/ /</text></item>
<item><p>159a8</p><section>mdo sde</section><text>sems kyis skye dgu 'khyam par byed/ /phan pa med pa'i yul rnams kyis/ /'khrul zhing nyams par gyur pa'i sems/ /sred pa yis ni 'das pa na/ /sdug bsngal mtha' med pa la gnas/ /spyod pa gcig la rtag tu sbas/ /bsnyen</text></item>
<item><p>159b1</p><section>mdo sde</section><text>par dga' la stobs po che/ /nyams par byed la mi mngon pa/ /de ni mi brtan myur du 'gro/ /de 'dra'i sems ni gang yin pa/ /mkhas pa rnams ni 'dul bar byed/ /de dag bdud kyis bcings las 'das/ /pha rol bde ba 'byung ba thob/ /rnam</text></item>
<item><p>159b2</p><section>mdo sde</section><text>rtog mi bzad g.yon can te/ /de ni gting dpag dka' zhing g.yo/ /de lta bu la rten pa'i sems/ /dmyal ba'i g.yang sar nye bar ltung / /nyes pa de dag las grol zhing / /dbang po don gyi dbang mi 'gro/ /sdig pa'i chos kyis ma gos pa/ /'chi</text></item>
<item><p>159b3</p><section>mdo sde</section><text>med gnas su khrid par 'gyur/ /sems ni rgyu dang rkyen las skyes/ /de ni rnal 'byor mchog la 'jug /myur du gyur pa'i dbang gis su/ /de bzhin de ni shin du 'jug /de ltar las ni byed pa yis/ /'bras bu de ni sna tshogs 'byung / /gcig tu</text></item>
<item><p>159b4</p><section>mdo sde</section><text>phra mo gcig spyad pa/ /skad cig gnyis par mi 'dug ste/ /de yi lus dang 'gro ba ni/ /'jig rten mtha' ni gang du khrid/ /lam ni gang nas 'gro 'gyur ba/ /thams cad du ni shes par dka'/ /gang du lus ni 'gro ba dang / /'dug pa dang ni</text></item>
<item><p>159b5</p><section>mdo sde</section><text>las byed pa/ /de yi las ni mthong 'gyur na/ /rnal 'byor de ni mi mthong ngo / /de ni gdul bar dka' ba ste/ /de yi lus kyang mi rig go/ /sems can kun gyi rtog mi bzad/ /yang bar spyod la mig kyang med/ /sdig dang sdig mi byed pa</text></item>
<item><p>159b6</p><section>mdo sde</section><text>mthong / /de ni sgyu ma lta bu yin/ /de yi rtog pa mi rig cing / /'gro ba med pa mi mthong ngo / /tshe rabs dag ni brgya snyed du/ /skye bo thams cad khrid byed pa/ /'di ni mtshon gyis mi chod cing / /me yis sreg par mi byed do/ /skye bo mig med</text></item>
<item><p>159b7</p><section>mdo sde</section><text>thams cad ni/ /gcod par byed cing sreg par byed/ /las kyi thag pa dam po yis/ /skye bo bcings pa sdug bsngal che/ /tshe rabs dag ni stong snyed du/ /khrid par byed kyang mi mthong ngo / /skad cig tu ni dge byed cing / /skad cig tu ni mi</text></item>
<item><p>159b8</p><section>mdo sde</section><text>dge byed/ /dge dang mi dge byed pa yi/ /sems dul ba ni bde bar 'gyur/ /sgo drug nas ni byung ba yis/ /yul rnams la ni rab tu brkam/ /'jig rten mthar ni sems khrid pa/ /nyon mongs yang dag mi rig go/ /de ltar dge</text></item>
<item><p>160a1</p><section>mdo sde</section><text>slong des legs par byas pa chen po de chung ngur bsgyur ba mthong nas/ yid la legs par byas zhes bya ba'i las gang gis phal lam lha gzhan du 'gyur ba zhig na/ 'di ltar de sems gtso bo'i dbang dang / sems yongs su</text></item>
<item><p>160a2</p><section>mdo sde</section><text>'gyur ba'i dbang gis dud 'gror grub pa lta zhes rjod do/ /de nas yang dge slong las kyi 'bras bu rnam par smin pa shes pa de/ sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas</text></item>
<item><p>160a3</p><section>mdo sde</section><text>sa rnam mdzes na zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ gang bdag nyid tshul khrims bsrungs shing / gzhan yang bsrung</text></item>
<item><p>160a4</p><section>mdo sde</section><text>bcug /bdag nyid sdig pa mi byed cing / gzhan yang zlog par byed/ skyon du bgrang bar byed la/ tshul khrims la yang rab tu bkod/ de bdag nyid kyang tshul khrims dri ma med pa brtan pa dang nyer bsdogs yongs su dag pa srung</text></item>
<item><p>160a5</p><section>mdo sde</section><text>bar byed pa dang srog gcod pa dang ma byin par len pa spangs pa yin te/ srog gcod pa rnam pa du spangs zhe na/ 'dir sdom pas bsdams pas sems can mang po dang grog sbur mang po dang sdig pa mang po dang sbal pa mang po dang srog chags gnas</text></item>
<item><p>160a6</p><section>mdo sde</section><text>na gnas pa mang po dang ne'u le mang po gnas pa'i sa brkos pa gang gis/ sems can gnod par 'gyur ba rko bar mi byed la/ gzhan sdom pa blangs pa 'am/ sdom pa ma blangs pa yang phyir zlog par byed skyon du 'grang bar byed 'gog par byed/</text></item>
<item><p>160a7</p><section>mdo sde</section><text>'chags su 'jug par byed pa'o/ /ma byin par len pa spangs pa'i tshul khrims ji ltar 'dzin ce na/ 'di la rdza mkhan nam gzhan gyis yongs su bzung ba la rku sems kyis cung zad tsam yang mi len la/ gzhan len na yang phyir zlog par</text></item>
<item><p>160a8</p><section>mdo sde</section><text>byed cing / tshul khrims la rab tu 'jog par byed la rjes su yi rang bar mi byed pa yin te/ de ltar srog gcod pa dang ma byin par len pa'i rnam par spangs pa'i skyes bu dam pa tshul khrims spyod pa de/ lus dang bral nas bde 'gro mtho ris kyi</text></item>
<item><p>160b1</p><section>mdo sde</section><text>'jig rten rnam par mdzes na gnas pa'i gnas su skye bar 'gyur ro/ /rtag tu dga' zhing glu dbyangs dang bgad pa dang rtses pa dang rab tu rtses pa dang dga' dgur spyod pa skye bo rang gi 'od dang ldan pas rtag tu gang ba'i tshal dang nye ba'i tshal dang</text></item>
<item><p>160b2</p><section>mdo sde</section><text>bskyed mos tshal gyi gnas rnams su skye bar 'gyur te/ tshul khrims bzang po bsrung ba mtho ris kyi gnas su skye bar 'gyur ro/ /las bya ba legs par byas pa de'i yul shin du nyams dga' zhing longs spyod dang ldan pa'i 'byor pa'i 'di</text></item>
<item><p>160b3</p><section>mdo sde</section><text>yin te 'di lta ste/ tshal de kun nas gser gyi dra ba'i skud pas nye bar sbrel zhing dril bu g.yer kha'i sgra si li li 'byung ngo / /de la dril bu g.yer kha'i rnam pa ni 'di dag yin te 'di lta ste/ gang las kyis byas pa'i bai dUr+ya'i dril bu g.yer kha</text></item>
<item><p>160b4</p><section>mdo sde</section><text>rgyang ring po nyid nas mthong nas/ 'di ltar las bya ba legs par byas pa zhi ba khyod byon pa lta zhes smra zhing / 'di ltar tshigs su bcad de smras pa/ yid ni shin du dang ba yis/ /tshul khrims dag ni gang bsrungs pa/ /de ni tshul khrims</text></item>
<item><p>160b5</p><section>mdo sde</section><text>bsrungs pa yi/ /bde ba 'dir ni nye bar gnas/ /tshul khrims legs par bsrungs pa dang / /goms pa du ma byas pa yi/ /yongs su 'gyur ba bde ba dang / /mya ngan 'das pa 'ang rtogs par 'gyur/ /tshul khrims ngan 'gro rnams</text></item>
<item><p>160b6</p><section>mdo sde</section><text>las skyob/ /tshul khrims bzang 'gror khrid par byed/ /de ltar tshul khrims rtag tu bsrungs/ /yongs su 'gyur ba'i bsil ba yin/ /'chi dus yang dag 'byung ba'i tshe/ /tshul ldan ga las 'jigs pa med/ /ngan 'gro las</text></item>
<item><p>160b7</p><section>mdo sde</section><text>skyob bdag las med/ /tshul khrims skyob pa mchog yin no/ /de ni khyod de tshul chen gyis/ /thams cad du ni bsrungs pa yin/ /lha yi gnas su 'ongs pa dag /shin du bag med ma byed cig /de ltar lha de legs par byas</text></item>
<item><p>160b8</p><section>mdo sde</section><text>pa'i las kyis dril bu g.yer kha'i sgra des bag med pa'i nyes pa rnams khong du chud par byed do/ /de nas gang lha yun ring bar tshul khrims bsrungs pa de/ legs par khong du chud nas/ skad cig tsam du yang shin du bag med pa mi byed do/ /</text></item>
<item><p>161a1</p><section>mdo sde</section><text>gang gis tshe rabs mang po shin du goms pa med pa de ni de'i tshe/ sgra rnam par 'byin pa yi khong du mi chud par 'gyur la/ de ltar de phyir zhing shin du bag med par 'gyur ba zhig na/ de ltar de yang dag par khong du chud nas/ de nas yang gzhan du</text></item>
<item><p>161a2</p><section>mdo sde</section><text>'gro bar byed de/ tshal dang nye ba'i tshal rin po che sna bdun gyis nye bar mdzes par byas pa'i gnas rnams ga la ba der 'gro bar byed do/ /rnam mdzes kyi tshal de yang kun nas dpag tshad sum stong yod la sa bzhi po 'di dag ste tshal chen po'i sa</text></item>
<item><p>161a3</p><section>mdo sde</section><text>gzhi dang grong khyer chen po blta na sdug pa zhes bya ba thams cad che ba yin la/ sa lhag ma gzhan dag ni chung ba yin no/ /tshal de yang kun nas gru bzhi pa yin te/ tshal de'i ngos bzhi la bai dUr+ya shin du dri ma med pa'i dpag bsam gyi shing chen po bzhi</text></item>
<item><p>161a4</p><section>mdo sde</section><text>yod de shing de dag gi 'od rgyar kun nas dpag tshad tsam la/ ring du yang dpag tshad lnga stong du 'byung ste/ shing de dag gi 'od nyi ma bzhin du snang ngo / /shing de dag gi yal ga dang lo ma rnams la lha dang lha mo'i tshogs lhan cig rtse bar byed cing yid la gang dang</text></item>
<item><p>161a5</p><section>mdo sde</section><text>gang 'dod pa de de dag las 'thob bo/ /shing de dag gi dbus na/ rnam mdzes kyi tshal de kun nas gser dang dngul dang bai dUr+ya'i pad ma'i rdzing rnams kyis nye bar mdzes par byas/ gser btso ma dri ma med pa'i shing ljon pa rnams kyis nye bar mdzes</text></item>
<item><p>161a6</p><section>mdo sde</section><text>par byas/ kun nas zhing ma rmos pa chen po shin du dri ma med cing shin du gtsang ba dang shin du ro zhim pa dang brtson 'grus chen pos nye bar mdzes par byas/ bya dkar po dri ma med pa lta bu mthong na yid du 'thad pa thos na nyams dga' ba sgra 'byin</text></item>
<item><p>161a7</p><section>mdo sde</section><text>pa rnams kyis nye bar mdzes par byas so/ /tshal de na gang bya dngul gyi sgro yod pa de dag gi mgo gser la/ lto ba bai dUr+ya/ mchu ke ke ru/ mig pad ma rA ga'i mdog lta bu yin te/ de ltar bya thams cad kyi kha dog rnam par dbye'o/ /</text></item>
<item><p>161a8</p><section>mdo sde</section><text>gang shing rnams kyi kha dog dngul lta bu de dag gi steng na gser gyi bya rnams gnas/ gang gser gyi shing ljon pa de dag la dngul gyi bya rnams gnas/ gang bai dUr+ya'i shing ljon pa de dag gi yal ga'i gsab gseb na bya pad ma rA ga'i mdog lta bu gnas/ gang</text></item>
<item><p>161b1</p><section>mdo sde</section><text>shing ljon pa pad ma rA ga'i mdog lta bu de dag la bya mthon ka'i kha dog lta bu rgyu ste/ 'bras bu thams cad la za zhing sbrang rtsi dag la yang 'thung ngo / /gang kun nas rin po che sna bdun gyi shing ljon pa rnams la rin po che sna bdun gyi sgro bkra ba bya de dag</text></item>
<item><p>161b2</p><section>mdo sde</section><text>kyang rtse bar byed/ skad 'byin par byed do/ /de ltar bung ba'i tshogs kyang pad ma mang po rnams kyi nang na/ las sna tshogs byas pa/ lus bkra ba/ dus kyi bsam pa sna tshogs yod pa/ pad ma'i gseb tu zhugs shing ze ba'i gsab gseb</text></item>
<item><p>161b3</p><section>mdo sde</section><text>na gnas pa rnams dga' bar byed phan tshun rtse bar byed/ yongs su spyod par byed do/ /de ltar shing ljon pa'i rnam pa de lta bu'i grib ma yon tan kun 'byor pa'i steng na/ lha rnams lha mo'i tshogs dang lhan cig tu dga' bar byed/ yongs su spyod</text></item>
<item><p>161b4</p><section>mdo sde</section><text>par byed do/ /tshal de yang lha thams cad kyi yon tan kun shin du phun sum tshogs pa yin te/ gang gi tshe lha rnams lha ma yin rnams dang g.yul 'gyed par 'gyur ba de'i tshe/ lha'i rgyal po brgya byin lha rnams la 'di ltar lha rnams sta gon</text></item>
<item><p>161b5</p><section>mdo sde</section><text>gyis shig /ri bo zla ba la gnas pa'i lha ma yin 'di dag lha rnams la mngon par gnod pa byed kyis chos shig ces bsgo'o/ /de thos nas sum bcu rtsa gsum pa'i lha rnams rnam mdzes kyi tshal ga la ba der dong ste phyin nas/ lha'i tshogs</text></item>
<item><p>161b6</p><section>mdo sde</section><text>thams cad dang brgya byin gyi mdun du 'gro ba dag rnam mdzes kyi tshul du 'jug go de rnams zhugs nas kyang phyogs bzhi dag gi phyogs bzhi ga la ba de rnams na/ lha'i bai dUr+ya'i shing ljon pa chen po shin du dri ma med pa bzhi yod pa de dag gi sdong po gang yin pa de dag la me long</text></item>
<item><p>161b7</p><section>mdo sde</section><text>bzhin du lha rnams kyi lus mngon no/ /de dag rnam par rgyal ba'i mtshan ma mthong ba dang yang lha gang dag lha dang lha ma yin gyi g.yul 'gyed pa na yan lag dang 'bral ba 'am chad par 'gyur ba rang gis gcod pa/ gzugs brnyan gang 'byung ba shing de rnam</text></item>
<item><p>161b8</p><section>mdo sde</section><text>kyi nang na snang ste/ gang lha yan lag chad par 'gyur ba de dag de nyid du yang phyir skye bar 'gyur la gang de'i mgo gcod pa 'am rked pa gcod pa ni ma gtogs te/ de ltar lha de dag phyir skye bar mi 'gyur ro/ /ji ltar lha mgo gcod pa 'am rked pa gcod par</text></item>
<item><p>162a1</p><section>mdo sde</section><text>'gyur ba de bzhin bdag nyid kyis mthong bar 'gyur te/ de la bdag nyid de mthong nas lha de dag la bsnyad do/ /lha de rnams de 'chi ba'i dus yongs su spang ba'i don du brgya byin la 'di ltar lha 'di dag ni lha ma yin rnams dang / g.yul 'gyed pa'i</text></item>
<item><p>162a2</p><section>mdo sde</section><text>tshe 'gum par 'gyur ro zhes bsnyad do/ /de thos nas brgya byin gyis/ grogs po khyod g.yul 'gyed par ma 'gro shig /khyod kyi tshe'i bar chad du ma gyur cig ces zlog par byed do/ /'bras bu de gang gi yin zhig gu snyam du dge slong de sems</text></item>
<item><p>162a3</p><section>mdo sde</section><text>par byed do/ /des thos pa las byung ba'i shes pas brtags na/ sems dang yid snying rje dang ldan par 'gyur ba gang gis shen pas gsad par bshams pa las thar bar byas pa'i las kyi rnam par smin pa des rnam mdzes su shing ljon pa'i</text></item>
<item><p>162a4</p><section>mdo sde</section><text>rnam pa de lta bu skye ste/ me long lta bur gyur pa de la gzugs brnyan snang ngo / /de nas yang lha rnams rnam mdzes kyi tshal ga la ba der 'dong ngo / /dong nas kyang 'dres pa'i tshal ga la ba der 'dong ngo / /dong nas kyang rnam mdzes kyi tshal de'i dbus na</text></item>
<item><p>162a5</p><section>mdo sde</section><text>tshal yod de/ de yang 'dod pa thams cad kyi shing ljon pa rnams kyis nye bar mdzes par byas pa yin la der zhugs nas lha rnams gros byed do/ /'di ltar lha dang lha ma yin rnams kyi dpung che chung la sems par byed de/ lha ma yin rnams dpung gang dang</text></item>
<item><p>162a6</p><section>mdo sde</section><text>ldan zhing / lha rnams dpung gang dang ldan zhig ces lha de rnams phan tshun dpyod par byed do/ /de nas lha'i rgyal po brgya byin gyis lha rnams la smras pa/ chos la rten pa dag ni chos kyis lha rnams kyi nang du skye bar 'gyur te/ gang gi tshe 'dzam bu'i gling na gnas</text></item>
<item><p>162a7</p><section>mdo sde</section><text>pa'i mi rnams rtsod pa'i dus su dge ba bcu'i las kyi lam gtsor 'dzin cing / dge ba bcu'i las kyi lam yang dag par blangs te spyod pa dang pha rol yang spyod du 'jug pa dang lus dang ngag gi tshul khrims rnam pa bdun yang ma ral ba dang ma zhig pa dang ma</text></item>
<item><p>162a8</p><section>mdo sde</section><text>nyams pa dang brtan zhing tshul 'chos pa med par bsrungs pa de'i tshe/ 'dzam bu'i gling gi mi rnams 'chi ba'i dus byas nas lha rnams kyi nang du skye bar 'gyur te/ ji ltar sgro ba bye mas bkang ba kha thur du bstan pa'i bye ma'i shugs 'bab pa bzhin du</text></item>
<item><p>162b1</p><section>mdo sde</section><text>de ltar mi dag lha rnams kyi nang du skye bar 'gyur ro/ /de ltar lha'i dpung mngon par 'phel la/ lha ma yin gyi dpung yongs su 'grib ste/ lha ma yin gyi brtson 'grus zhan par 'gyur ba de'i tshe/ ri bo zla ba la gnas pa'i lha ma yin gyi dpung / lha rnams</text></item>
<item><p>162b2</p><section>mdo sde</section><text>kyis zlog pa nyid du byed do/ /de nas dus gzhan du las kyi lam dri ma can spyod pa'i mi rnams dge ba'i las kyi lam ral ba dang zhig pa dang nyams pa dang brtan por mi spyod pa de'i tshe/ 'dzam bu'i gling gi mi rnams 'chi ba'i dus byas nas/ lha rnams kyi nang</text></item>
<item><p>162b3</p><section>mdo sde</section><text>du skye bar 'gyur te 'di lta ste/ shing ljon pa a mra rab tu smin pa dag la skyes bu stobs dang ldan pas shin du sgul bar byed do/ /de shin du bsgul ba na ji ltar a mra lhung ba de ltar mi dag lha rnams kyi nang du skye bar 'gyur ro/ /de nas yang dus 'das pa na/</text></item>
<item><p>162b4</p><section>mdo sde</section><text>dge ba shin du dri ma can spyod pa'i mi 'byung ba rnams lus dang ngag gi tshul khrims mi srung zhing shin du brtan por mi spyod/ /shin du dkar ba ma yin/ rtag par ma yin pa de dag 'chi ba'i dus byas nas/ lha shin du dman pa rnams kyi nang du skye bar</text></item>
<item><p>162b5</p><section>mdo sde</section><text>'gyur te 'di lta ste/ shing ljon pa bil ba sbom po brtan pa 'bras bu ma smin par gyur pa la mi stobs chung ngu'i 'dom gyis 'khyud nas shin du sgul bar byed pa de tshegs chen pos shin du sgul bar byed do/ /gang sgul bar byed pa de dag kyang zhan pa</text></item>
<item><p>162b6</p><section>mdo sde</section><text>yin te/ de sgul ba na bil ba'i 'bras bu gang zhig 'bab pa na smin pa nyung zad cig 'bab par 'gyur ba de bzhin du/ da ltar gyi mi tshul khrims dri ma can de lha rnams kyi nang du skye bar 'gyur ro/ /lha khyed cag kyang shin du bag med pa la gnas la/</text></item>
<item><p>162b7</p><section>mdo sde</section><text>shin du bag med pa la gnas pa de ni bag med pas chog ste lha ma yin gyi dpung ni 'phel lo/ /lha'i dpung ni 'grib bo/ /da ltar chos ma yin pa spyod pa'i mi rnams chos ma yin pa'i tshul dang / lus dang ngag gi tshul khrims rnam pa bdun mi spyod</text></item>
<item><p>162b8</p><section>mdo sde</section><text>cing ma rungs pa/ pha rol gdung bar byed pa/ mar mi 'dzin pa/ phar mi 'dzin pa/ chos ma yin pa dang ldan pa/ chos ma yin pa'i rjes su 'jug pa de dag 'chi ba'i dus byas nas sems can dmyal ba dang yi dgas dang lha ma yin rnams kyi nang</text></item>
<item><p>163a1</p><section>mdo sde</section><text>du skye bar 'gyur te 'di lta ste/ sgro ba bye mas bkang ba'i kha thur du bstan nas/ skyes bu stobs dang ldan pas ji ltar kha nas blug ste gtong ba de bzhin du da ltar gyi mi rnams sems can dmyal ba dang dud 'gro dang lha ma yin rnams kyi</text></item>
<item><p>163a2</p><section>mdo sde</section><text>nang du skye bar 'gyur ro/ /gal te dge ba dang mi dge ba spyod pa'i mi 'byung ba de dag de ltar tshul khrims phyogs gcig pa cung zad dang lus kyi cung zad dang ngag gi cung zad srung ba de'i tshe/ 'chi ba'i dus byas nas/ kha cig ni sems can dmyal ba dang yi</text></item>
<item><p>163a3</p><section>mdo sde</section><text>dgas dang lha ma yin rnams kyi nang du skye la/ kha cig ni lha rnams kyi nang du skye ste 'di lta ste shing ljon pa a mra smin pa dag la skyes bu stobs dang ldan pa'i mdom gyis 'khyud pa dag gang a mra rab tu smin pa'i 'bras bu de dang de dag tu ltung bar 'gyur la/ gang ma</text></item>
<item><p>163a4</p><section>mdo sde</section><text>smin pa de dag ltung bar mi 'gyur ro/ /de bzhin du dge ba 'dres par spyod pa'i mi rnams kha cig ni lha rnams kyi nang du skye la/ kha cig ni sems can dmyal ba dang yi dgas dang lha ma yin rnams kyi nang du skye bar 'gyur ro/ /gang gi tshe thams cad du chos ma</text></item>
<item><p>163a5</p><section>mdo sde</section><text>yin pa'i skye dgu phal cher 'byung ba/ mar mi 'dzin phar mi 'dzin dge sbyong du mi 'dzin bram zer mi 'dzin rigs kyi rgan rabs kyi rjes su mi 'jug pa/ lus dang ngag gi tshul khrims cung zad kyang mi srung ba de'i tshe/ 'dzam bu'i gling gi mi de rnams 'chi ba'i</text></item>
<item><p>163a6</p><section>mdo sde</section><text>dus byas nas sems can dmyal ba dang yi dgas dang lha ma yin rnams kyi nang du skye bar 'gyur te/ de'i tshe lha ma yin gyi stobs ni 'phel lo/ /lha'i stobs ni yongs su 'grib bo/ /de la nga yang lha dang lha ma yin gyi g.yul 'gyed par 'gro ste/ nga nyid kyis</text></item>
<item><p>163a7</p><section>mdo sde</section><text>rgyal bar nus kyi/ lha gzhan dag gis ni ma yin no/ /de ltar 'di yid la byos la lha rnams chos la 'bad par gyis shig /chos la yang dag par dga' bas ni 'jig rten 'di dang pha rol kun tu bsrungs par 'gyur ro/ /mthu rnams kyi nang na ni chos</text></item>
<item><p>163a8</p><section>mdo sde</section><text>mthu che ste gzhan mthur mi snang ngo / /de ltar yid la bya ba 'di yid la byos te/ lha ma yin pham par bya ba la rab tu 'bod cig /de skad ces bsgo ba dang brgya byin la 'di skad ces smras so/ /ji ltar khyod kyis bka' stsal pa de bzhin sgrub cing</text></item>
<item><p>163b1</p><section>mdo sde</section><text>mchis te/ ji ltar brgya byin gyis bdag cag la bka' stsal pa de bzhin no zhes smras nas/ go cha'i tshal ga la ba der go cha bgo ba'i don du 'dong bar byed do/ /de nas shing de dag las lha rnams kyi go cha mi phyed pa dag rab tu 'byung ste/ gang gyon nas lus</text></item>
<item><p>163b2</p><section>mdo sde</section><text>mi phyed pa rnams de ltar thams cad rnam par spang ngo / /ji ltar ri bo'i rtse la gnas pa'i nyi ma 'od dmar po 'char ba de ltar brjid pa na/ ri bo zla ba zhes bya ba ga la ba der g.yul 'gyed pa'i don du 'dong bar byed de/ de nas yang lha dang lha ma yin g.yul</text></item>
<item><p>163b3</p><section>mdo sde</section><text>'gyed pa snga ma bzhin du de rnams g.yul 'gyed do/ /de nas gang lha de rnams rnam mdzes su so sor gnas te/ 'dod pa'i yon tan lnga 'byor cing ldan par gyur pa rnams kyis de dag phan tshun grogs su gyur pa/ yid 'dod chags kyis rab tu myos pa</text></item>
<item><p>163b4</p><section>mdo sde</section><text>kun 'di lta ste/ bai dUr+ya'i tshal dang gser gyi shing ljon pa'i tshal dang lha'i rin po che ke ke ru'i tshal dang lha'i me tog dang 'bras bu 'byor pa dang bya sgra sna tshogs 'byin pa/ dga' ba rnams kyi nang na dga' bar byed pa mthong ngo / /de nas yang dge slong</text></item>
<item><p>163b5</p><section>mdo sde</section><text>las kyi 'bras bu rnam par smin pa shes pa de/ sum bcu rtsa gsum pa'i lha'i bya rnams kyi rnam par smin pa la rjes su sems par byed de/ bya 'di dag las gang gis kha dog dang cha byad sna tshogs su 'dug pa dang sgra sna tshogs 'byin pa dang rin</text></item>
<item><p>163b6</p><section>mdo sde</section><text>po che sna tshogs kyi nang na bde bar 'khod cing / tshal dang nye ba'i tshal rnams kyi nang na dga' bar byed rtse bar byed yongs su spyod par byed snyam mo/ /las kyi de kho na zhib mor shes pa de las kyi 'bras bu la rtog par byed de/ des thos pa</text></item>
<item><p>163b7</p><section>mdo sde</section><text>las byung ba'i shes pas brtags na/ ri mo mkhan gla za ba sems la g.yo med pa gang gis gzugs sam kun dga' ra ba 'am/ bskyed mos tshal tshon rtsi kha dog bzang po sna tshogs kyis rnam par 'dri ba 'di lta ste/ kha dog sngon po dang ser</text></item>
<item><p>163b8</p><section>mdo sde</section><text>po dang dmar po dang 'dres pa rnams kyis brtsig ngos sam gtsug lag khang ngam mchod rten kyi khang pa'i nang du sangs rgyas kyi byin gyis rlabs kyis gla za bas shing ljon pa dang bya dang mi dang stag dang rta dang grong khyer dang tshal dang nye ba'i tshal dang lteng ka dang bskyed</text></item>
<item><p>164a1</p><section>mdo sde</section><text>mos tshal dang pad ma'i tshal dang mtsho dang dge sbyong dang bram ze dang grong dang tshong rdal dang gzhal med khang la sogs pa bris pa dang sangs rgyas dang chos kyi byin brlabs kyis yon bdag rnams kyi lung bzhin du bzo bo gla ba las byed pa rnams</text></item>
<item><p>164a2</p><section>mdo sde</section><text>kyis gzhi bsnyams pa dang byugs pa dang gser dang dngul las byas pa 'am zangs las byas pa 'am de dag la sogs pa gzugs gzhan dag tshon rtsi bzang po dag gis sna tshogs su bris na/ de dag lus dang bral nas bde 'gro lha rnams kyi</text></item>
<item><p>164a3</p><section>mdo sde</section><text>nang du 'dri 'dri ba de bzhin du byar skye'o/ /tshul khrims spangs pa las sna tshogs byas pa bung bar gyur nas dga' bar byed do/ /de ltar lha rnams kyi las dang 'bras bu dang 'thun par 'gyur te/ ji ltar blun po de rnams kyis las de dag sems</text></item>
<item><p>164a4</p><section>mdo sde</section><text>pa bzhin byas pa de bzhin du de dag blun por gyur nas/ lha rnams kyi tshal dang nye ba'i tshal bde ba dang shing ljon pa dang ri'i rtse mo rnams su bde ba de dag myong bar 'gyur ro/ /gang gis ji ltar gzhi sbyangs pa dang byugs pa dang ba glang gi so 'am dngul</text></item>
<item><p>164a5</p><section>mdo sde</section><text>lam gser la sogs pa la gzugs ji lta ba bzhin byas pa ni/ las rnam pa sna tshogs du ma'i gzugs rgya'i 'bur lta bur skye bar 'gyur ro/ /lha de dag kyang rnam mdzes kyi tshal de na ji srid du 'dod pa sdug pa yid du 'ong ba byas shing bsags</text></item>
<item><p>164a6</p><section>mdo sde</section><text>pa/ so sor yang dag par myong bar 'gyur ba'i las zad par ma gyur pa de srid du/ lha dang lha mo'i tshogs kyis yongs su bskor ba/ dga' bar byed dga' mgur spyod par byed/ rtse bar byed de lha'i bde ba sna tshogs myong bar 'gyur ro/ /</text></item>
<item><p>164a7</p><section>mdo sde</section><text>de zad nas de nas yang 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang yi dgas dang dud 'gro rnams kyi nang du skye bar 'gyur ro/ /gal te lan grangs gzhan la myong bar 'gyur ba legs par byas</text></item>
<item><p>164a8</p><section>mdo sde</section><text>pa'i las mi dang so so yang dag par myong bar 'gyur bas/ mi rnams kyi nang du skyes na/ legs par byas pa'i las de dang rgyu 'thun par de rtag tu so so yang dag par myong bar 'gyur ba/ bde bar gnas pa'i bde bas rgyal po 'am rgyal tshab du</text></item>
<item><p>164b1</p><section>mdo sde</section><text>yang dag par 'grub la/ skye bo du mas mchod par 'gyur ba dang rtag tu bskyed mos tshal la dga' ba dang rtag tu dga' ston la dga' ba dang rtag tu yid rab tu dga' zhing gzugs dang rgyan dang cha byad bzang ba dang rtag tu bza' ba dang btung ba dang kha zas</text></item>
<item><p>164b2</p><section>mdo sde</section><text>gzhan bca' ba bde ba dang yang dag par ldan pa dang rtag tu mal cha dang bskyed mos tshal du gnas pa/ bde ba dang ldan pa dang bran dang bran mo dang las byed pa dang zho shas 'tsho ba dang 'khol ba dag dang ldan par 'gyur ba mthong ngo / /de nas yang dge slong</text></item>
<item><p>164b3</p><section>mdo sde</section><text>las kyi 'bras bu rnam par smin pa shes pa de/ sum bcu rtsa gsum pa'i lha rnams kyi sa la rtog par byed de/ des thos pa las byung ba'i shes pas lha rnams kyi sa yongs 'du na gnas pa zhes bya ba ji ltar 'dus pa mthong ngo / /der sems</text></item>
<item><p>164b4</p><section>mdo sde</section><text>can dag las gang gis skye bar 'gyur snyam nas/ des thos pa las byung ba'i shes pas brtags na skyes bu dam pa shes pa dang ldan par 'gyur ba gang gis pha ma la gos dang zas dang mal cha dang na ba'i gsos sman gyi rkyen gyi yo byad yongs su</text></item>
<item><p>164b5</p><section>mdo sde</section><text>byin la/ gzhan dag kyang dge ba'i las de nyid la 'jog par byed cing / yang dag par 'jog par byed la so sor 'jog par byed de/ rnam pa de lta bu'i sbyin pa sbyin par byed pa dang srog gcod phra mo yang srung ba yin te/ 'bras bu smin pa rul</text></item>
<item><p>164b6</p><section>mdo sde</section><text>bar gyur pa'i nang na srin bu yod par bag tsha nas za bar mi byed la/ gzhan dag za na yang zlog par byed cing smod par byed la/ de bdag nyid kyang tshul khrims srung gzhan dag kyang tshul khrims la rab tu 'jog par byed do/ /ji ltar na ma byin</text></item>
<item><p>164b7</p><section>mdo sde</section><text>par len pa spangs she na/ 'di la ma byin pa len pa 'di lta ste/ mtshams su byas par bya ba dang 'bras bu sar pa shugs kyis khyer te bor ba 'am kun dga' ra bar lhung ste bor ba yang spong bar byed la/ gzhan yang zlog cing len pa la smod</text></item>
<item><p>164b8</p><section>mdo sde</section><text>par byed/ dge ba'i lam la rab tu 'jog par byed pa/ bdag dang gzhan la phan par zhugs pa'i skyes bu dam pa de lus dang bral nas shi ba'i 'og tu sum bcu rtsa gsum pa'i lha rnams kyi sar skye bar 'gyur te/ yongs 'du na gnas pa'i</text></item>
<item><p>165a1</p><section>mdo sde</section><text>lha rnams kyi nang du skye bar 'gyur ro/ /shing ljon pa gcig pu de lhag par mdzes pa yin te/ gang gi tshe chos dang ldan zhing chos kyi rjes su 'jug pa'i mi 'byung ba na/ 'di ltar yang lha'i rgyal po lha thams cad kyi bya ba</text></item>
<item><p>165a2</p><section>mdo sde</section><text>legs par byas pa dang nyes par byas pa dang 'dzam bu gling gi mi rnams kyi spyad pa legs par byas pa dang nyes par byas pa'i nang na de'i dri dang mdog dang me tog dang lo ma dang 'bras bu phun sum tshogs pa yin no zhes de rjod par byed do/ /gang gi tshe 'dzam</text></item>
<item><p>165a3</p><section>mdo sde</section><text>bu'i gling du chos dang ldan zhing chos kyi rjes su 'jug pa'i mi 'byung ba de'i tshe/ shing yongs 'du sa brtol me tog rgyas par 'gyur zhing / dpag tshad brgyar dri 'byung la/ 'od kyis rnam par mdzes te/ gzi brjid kyis kyang 'bar ba de'i sum bcu rtsa</text></item>
<item><p>165a4</p><section>mdo sde</section><text>gsum pa'i lha rnams yid dga' nas/ shing yongs 'du sa brtol yongs su bskor te 'khod la/ e ma 'di ltar yongs 'du sa brtol rnam pa thams cad du me tog rgyas pa 'di/ gor ma chag par 'dzam bu'i gling gi mi rnams dge sbyong du 'dzin/</text></item>
<item><p>165a5</p><section>mdo sde</section><text>bram zer 'dzin rigs kyi rgan rabs la mchod pa byed/ rigs kyi rgan rabs kyi rjes su zhugs pa lta zhig ste/ 'di ltar bdag cag gi shing ljon pa 'di rnam pa thams cad du me tog rab tu rgyas so snyam sems so/ /lha de dag de dang nye bar dbyar</text></item>
<item><p>165a6</p><section>mdo sde</section><text>zla ba bzhir lha'i 'dod pa'i yon tan lnga 'byor cing ldan par gyur pa rnams kyis gnas par byed do/ /gang gi tshe shing yongs 'du sa brtol gyi me tog gi rnam pa phyed rgyas pa de'i tshe/ sum bcu rtsa gsum pa'i lha rnams shin du dga' bar 'gyur te/</text></item>
<item><p>165a7</p><section>mdo sde</section><text>e ma 'dzam bu gling gi mi rnams gor ma chag par tshul khrims 'dres par spyod pa la zhugs pa de'i tshe/ shing yongs 'du sa brtol gyi me tog gi rnam pa 'dres par 'byung bar 'gyur ro/ /gang gi tshe thams cad du chos ma yin pa'i skye dgu phal</text></item>
<item><p>165a8</p><section>mdo sde</section><text>cher 'byung ba de'i tshe/ shing yongs 'du sa brtol thams cad tu lo ma dang 'dab ma rnyis par 'gyur zhing / de bzhin du mdog kyang mi sdug /de bzhin du dri yang mi zhim/ de bzhin du 'od kyang mi gsal te/ dper na rgun khug rna dang sprin gyis</text></item>
<item><p>165b1</p><section>mdo sde</section><text>'khrigs na/ nyi ma'i 'od rab tu dro ba dang ldan pa med la/ 'od kyi mthu nyams pa sems can rnams kyis mthong bar 'gyur ba de bzhin du/ shing yongs 'du sa brtol gyi 'od chung la dri'i rnam pa de lta bu dang ldan par mi 'gyur zhing / 'od kyis gnas par mi</text></item>
<item><p>165b2</p><section>mdo sde</section><text>'gyur ba de'i tshe/ shing yongs 'du sa brtol na gnas pa'i lha rnams brgya byin la/ lha kye ma shing yongs 'du sa brtol 'od chung zhing dri mi bda' la/ ji ltar sngon mdzes pa dang ldan pa de da ltar mdzes pa ma lags te/ gor ma bkum par</text></item>
<item><p>165b3</p><section>mdo sde</section><text>'dzam bu'i gling na skye dgu chos ma lags pa bgyid pa/ dge sbyong du mi 'dzin pa/ bram zer mi 'dzin pa/ rigs kyi rgan rabs kyi rjes su mi 'jug pa dag mchis so zhes bsnyad do/ /lha'i rgyal po brgya byin gyis de thos nas/ sangs rgyas kyi sku</text></item>
<item><p>165b4</p><section>mdo sde</section><text>gzugs blangs te/ shing yongs 'du sa brtol ga la ba der lha'i tshogs dang lhan cig yongs su bskor nas 'dong bar byed de/ sangs rgyas la shin du gus pa skyes shing / sangs rgyas kyi yon tan mngon par dran na/ lha rnams la 'di ltar shing yongs</text></item>
<item><p>165b5</p><section>mdo sde</section><text>'du sa brtol 'di thams cad du lo ma rnyis par gyur pa'i shing yongs 'du sa brtol ga la ba der kho bo 'gro yis lha gzhan de dag chos shig /'di ltar bdag ni shin du gsal bar gnas pa'i mchod rten khyer/ bcom ldan 'das kyi sku gzugs</text></item>
<item><p>165b6</p><section>mdo sde</section><text>thogs te shing gi rgyal po de dag ga la ba der song la shing de'i drung du bdag bcom ldan 'das la lha'i dri dang phreng ba dang byug pas mchod pa bya'o de skad ces smras so/ /de nas brgya byin gyi tshig lha rnams kyis thos nas lha brgya phrag stong du ma dag lha'i</text></item>
<item><p>165b7</p><section>mdo sde</section><text>rgyal po brgya byin ga la ba der 'dong ngo / /brgya byin yang sangs rgyas kyi sku gzugs spyi bo la khyer nas/ shing yongs 'du sa brtol ga la ba der dong ba dang shing yongs 'du sa brtol gyi drung na gnas pa'i lha gzhan dag gis rgyang ring po nyid nas mthong ste/</text></item>
<item><p>165b8</p><section>mdo sde</section><text>shing yongs 'du sa brtol gyi lo ma rnyis par 'gyur cing 'od mi gsal la dpal dang ldan pa med nas yid shin du lhag par mi dga'o/ /de nas brgya byin gyis bcom ldan 'das de shing gi drung du gser btso ma lta bu'i sa gzhi la bai dUr+ya'i gdan gyi steng</text></item>
<item><p>166a1</p><section>mdo sde</section><text>du bzhag nas/ lha'i tshogs dang bcas pa dad pa skyes pa dang bcas pa'i rim gro thams cad kyis bcom ldan 'das la dri dang tshal gyi me tog ma li ka dang mAn dA ra ba dang pad ma dag ste/ rnam pa de lta bu'i spos dang me tog rnams kyis bkrus</text></item>
<item><p>166a2</p><section>mdo sde</section><text>shing mchod pa byas nas/ brgya byin gyis lha rnams la ji ltar lha dag dad pa yang dag par skyes pa ni ser sna dang bral zhing bag med pa dang bral ba la gnas par dga' ba yin te/ de ltar sangs rgyas dang chos dang 'phags pa'i tshogs ni khams</text></item>
<item><p>166a3</p><section>mdo sde</section><text>gsum pa'i bla ma yin la/ bdag cag gi bla ma yang yin no zhes smras so/ /de nas lha dad pa skyes pa thams cad sangs rgyas la phyag 'tshal bar byed do/ /de nas de'i tshe brgya byin gyis 'di ltar tshigs su bcad de smras pa/ sems can</text></item>
<item><p>166a4</p><section>mdo sde</section><text>kun gyi gnyen gcig pa/ /sred pa'i dug las rnam grol zhing / /srid pa'i pha rol yang dag rgal/ /thams cad mkhyen la phyag 'tshal lo/ /de nas brgya byin thal mo sbyar nas/ bcom ldan 'das ga la ba der song ste phyin nas lha'i tshogs</text></item>
<item><p>166a5</p><section>mdo sde</section><text>dang lhan cig yongs su bskor cing pus mo gtsugs nas 'di ltar tshigs su bcad de smras pa/ sems can kun gyi gtso gcig pa/ /'dod chags zhe sdang gti mug bcom/ /rims nad med cing mtshungs med pa/ /thams cad mkhyen</text></item>
<item><p>166a6</p><section>mdo sde</section><text>la phyag 'tshal lo/ /de nas lha'i tshogs de dag thams cad kyang / shing gi rgyal po de yongs su bskor nas 'khod de/ thams cad dad pa yang dag par skyes pa/ thams cad dbang po gzhol ba'i lha kun ji lta ji ltar sems dang la yid dge</text></item>
<item><p>166a7</p><section>mdo sde</section><text>zhing / sangs rgyas dang chos la phal cher mchod pa byed pa de lta de ltar shing de 'dab ma bye nas/ kha 'bye bar 'gyur ro/ /de nas de mthong nas de ltar phyir zhing shing yongs 'du sa brtol rim gyis sngon bzhin du me tog rnam pa thams cad du</text></item>
<item><p>166a8</p><section>mdo sde</section><text>rgyas par 'gyur la/ shing yongs 'du sa brtol gyi 'od kyis dpag tshad brgya dag tu mdzes te/ dris ni khyab 'dab ma ni sprin gyi mdog ltar dkar bung bas ni nye bar mdzes par byas/ grib ma ni bde/ kun nas lha'i tshogs kyis ni gang /</text></item>
<item><p>166b1</p><section>mdo sde</section><text>nyi ma gnyis pa ltar ni mdzes te de'i sngon gyi dpal de dag mthong nas lha rnams dga' bar 'gyur ro/ /dpag tshad brgya dag tu dri 'byung ba ldang la rlung yang dpag tshad brgya dag tu rab tu ldang ste/ dri yid du 'ong bar 'gyur zhing shing gi rgyal po 'od kyis</text></item>
<item><p>166b2</p><section>mdo sde</section><text>mdzes pa yin no/ /dper na ri bo stong phrag drug bcu thams cad kyi nang na ri'i rgyal po ri rab mdzes pa de bzhin du/ shing ljon pa rnams pa sna tshogs kyi nang na shing yongs 'du sa brtol de bzhin du rnam par mdzes shing kun du snang la lhan ne ba yin</text></item>
<item><p>166b3</p><section>mdo sde</section><text>no/ /de nas yang dpal rdzogs shing dpal shin du rgyas la/ dpal 'bar te kun nas kyang 'od 'bar ba na/ sum bcu rtsa gsum pa'i lha rnams yid rab tu dga' bar gyur te phan tshun du 'di ltar lha rnams sangs rgyas kyi spyan</text></item>
<item><p>166b4</p><section>mdo sde</section><text>mtshungs pa med pa'i mthu la ltos/ gang du sangs rgyas kyi mthus shing yongs 'du sa brtol 'di sngon gyi mdog dang dri dang phreng ba dang lo ma dang 'od rnams yod de/ ji ltar yid 'phel ba de ltar sum bcu rtsa gsum pa'i lha rnams kyang gor ma</text></item>
<item><p>166b5</p><section>mdo sde</section><text>chag par stobs dang mthu dang rdzu 'phrul byas pa yang che bar 'gyur/ 'dzam bu'i gling gi chos kyi rjes su 'jug pa rnams kyang chos la blo gros 'jug ste/ chos dang ldan pa'i bsam pa de dag da ltar nye bar 'jug pa ni/ bdud kyi sgrub pa'i</text></item>
<item><p>166b6</p><section>mdo sde</section><text>stobs rab tu med par 'gyur zhing bdud kyi ris kyi lha ma yin dang klu 'jig rten skyong ba chos ma yin pa dang ldan pa dag chos la bgegs byed par mi 'gyur/ chos la smod pa byed par mi 'gyur la/ lha mo rnams kyi nang du lha bdag cag zil</text></item>
<item><p>166b7</p><section>mdo sde</section><text>gyis gnon par mi 'gyur te/ shing gi rgyal po 'di mthong bas bdud kyi stobs ni nyams shing / lha'i stobs ni rab tu 'phel bar khyed cag gis shes par gyis shig ces smras so/ /de nas brgya byin gyi sngon du 'gro ba'i lha rnams</text></item>
<item><p>166b8</p><section>mdo sde</section><text>de ltar phan tshun gtam yang dag par rjod pa na/ de nas yang chos dang ldan zhing chos kyi rjes su 'jug pa'i 'jig rten skyong ba bzhi dag 'dzam bu'i gling nas sum bcu rtsa gsum pa'i lha rnams kyi 'dun sa ga la ba der 'dong bar byed do/ /</text></item>
<item><p>167a1</p><section>mdo sde</section><text>de nas shing yongs 'du sa brtol gyi drung na lha'i gtso bo brgya byin la sogs pa sangs rgyas bcom ldan 'das la sems rab tu dang ba dang yid rab tu dang ba dang rang gi 'od zer 'bar ba gsal bas mchod pa byed pa na 'jig rten skyong</text></item>
<item><p>167a2</p><section>mdo sde</section><text>ba bzhi dag gis rgyang ring po nyid nas mthong ngo / /de nas de dag gi drung du phyin nas 'jig rten skyong ba bzhi dag gis lha'i rgyal po brgya byin la spyi bos phyag 'tshal te smras pa/ 'di ltar lha'i gtso bo brgya byin la sogs pa dgyes par mdzod cig /</text></item>
<item><p>167a3</p><section>mdo sde</section><text>da ltar chos dang ldan zhing chos kyi rjes su 'jug pa'i mi rnams chos ni spyod/ chos ma yin mi spyod de/ mar 'dzin pa phar 'dzin pa dge sbyong du 'dzin pa bram zer 'dzin pa rigs kyi rgan rabs kyi rjes su 'jug pa rnams chos spyod kyis dgyes</text></item>
<item><p>167a4</p><section>mdo sde</section><text>par mdzod cig /de nas de dag las thos nas lha'i gtso bo brgya byin la sogs pa yid rab tu dga' ba mchog tu dga' ste/ de nas yang 'jig rten skyong ba dag la mchod nas/ 'di ltar mi'i 'jig rten na mi chos pa dang ldan pa rnams 'jig</text></item>
<item><p>167a5</p><section>mdo sde</section><text>rten skyong ba dag gi kun dga' ba'i skal bar gyur cig /de nas lha de dag thams cad kun dga' ba skyes par rig nas/ shing yongs 'du sa brtol gyi drung du sangs rgyas bcom ldan 'das blangs pa de nas yang mchod nas/ lha'i mdun sa chos</text></item>
<item><p>167a6</p><section>mdo sde</section><text>bzang ga la ba der sangs rgyas bcom ldan 'das khyer ro/ /lha gzhan lhag ma gang yin pa de dag ni shing yongs 'du sa brtol ga la ba der dong ste phyin nas brgya byin gyi mdun du 'gro ba yid rab tu dga' ba rnams shing yongs 'du sa brtol ga la ba der dong</text></item>
<item><p>167a7</p><section>mdo sde</section><text>ste phyin nas/ shing gi rgyal po de'i drung du dbyar zla ba bzhi'i bar du lha'i 'dod pa'i yon tan lnga 'byor cing ldan par gyur pa rnams kyis dga' bar byed/ yongs su spyod par byed do/ /lha yid rab tu dga' ba lha mo'i tshogs rnams kyis yongs su</text></item>
<item><p>167a8</p><section>mdo sde</section><text>bskor ba dag dga' bar byed/ yongs su spyod par byed cing / bde ba dpe med pa nye bar myong bar byed do/ /de ltar de nyid na gnas pa dbyar zla ba bzhi 'das pa dang de dag gi nang nas las dang tshe zad pa'i lha gang yin pa de dag lha'i</text></item>
<item><p>167b1</p><section>mdo sde</section><text>'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin/ sems can dmyal ba dang yi dgas dang dud 'gro rnams kyi nang du skye bar 'gyur ro/ /gal te lan grangs gzhan la myong bar 'gyur ba'i las mi dang</text></item>
<item><p>167b2</p><section>mdo sde</section><text>so so yang dag par myong bar 'gyur bas/ mi dag dang skal ba mnyam par mi rnams kyi nang du skyes na/ las de dang rgyu 'thun par de rtag tu gzugs bzang zhing shin du blta na sdug pa dang yid rab tu dga' bar 'gyur/ rtag tu bde zhing byad bzhin</text></item>
<item><p>167b3</p><section>mdo sde</section><text>kun gyis blta bar mngon par dga' ba dang rtse ba la dga' bar 'gyur/ rtag tu dgod pa dang dga' ba dang rtse ba la dga' zhing bud med thams cad kyis blta bar mngon par dga' ba dang shin du bde ba dang ldan te/ rgyal po 'am rgyal tshab du 'gyur</text></item>
<item><p>167b4</p><section>mdo sde</section><text>bar mthong ngo / /de nas yang dge slong las kyi 'bras bu rnam par smin pa shes pa des/ sum bcu rtsa gsum pa'i lha rnams kyi sa la rtog par byed de/ des thos pa las byung ba'i shes pas/ sum bcu rtsa gsum pa'i lha 'dres pa'i</text></item>
<item><p>167b5</p><section>mdo sde</section><text>'gram na gnas pa zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na tshul khrims dang ldan par gyur cing / sems can</text></item>
<item><p>167b6</p><section>mdo sde</section><text>gzhan la phan par 'dod pa'i sems yongs su bsgoms pa'i snying rje dang ldan pa gang gis/ yon tan mchog dang ldan pa 'am tshul khrims dang ldan pa 'am shes rab dang ldan pa 'am nad pa la zan gcig tsam byin pa 'am bdag nyid kyang</text></item>
<item><p>167b7</p><section>mdo sde</section><text>srog gcod pa mi byed la/ shing ljon pa'i gseb na grog sbur ram srog chags mar ko ta ka 'am/ sems can gyi rnam pa de lta bu gzhan dag la ba lang rdzi 'am phyugs rdzi 'am rnga mo'i rdzi 'am glang po che'i rdzi 'am de bzhin du gzhan bong bu'i rdzi 'am rta rdzi dgun</text></item>
<item><p>167b8</p><section>mdo sde</section><text>gyi dus sam dgun smad kyi dus su grang bas nyen te 'brog dgon pa dag tu phyin nas me bus na/ skyes bu dam pa sems can la phan par zhugs pa des me de chu 'am thal bas zhi bar byas nas/ srin bu de dag thar bar byed pa dang gzhan srog</text></item>
<item><p>168a1</p><section>mdo sde</section><text>gcod pa byed pa yang phyir zlog par byed/ bdag nyid kyang mi byed la gal te byas pa zhig yod na yang de smod par byed/ so sor 'chags par byed/ gzhan la yang rjes su yi rang bar mi byed/ skyon du 'grang bar mi byed</text></item>
<item><p>168a2</p><section>mdo sde</section><text>'jog par mi byed/ lam bde ba la rab tu 'jog par byed de/ de ltar rnam pa de dag dang tshul de dag gis srog gcod pa spangs pa yin no/ /ma byin par len pa spangs pa ji lta bu yin snyam na/ 'di la ma byin par len pa</text></item>
<item><p>168a3</p><section>mdo sde</section><text>mi byed pa yin no/ /ma byin par len pa mi byed pa'i rnam pa du yod snyam na 'di lta ste/ dgun dang dgun smad grang ba'i dus su shing skam po med/ shing ljon pa med pa'i dgon par lam du zhugs pa de na/ ba lang rdzi 'am glang po che'i</text></item>
<item><p>168a4</p><section>mdo sde</section><text>rdzi 'am rnga mo'i rdzi grang bas nyen pa dag gis me bud pa'i phyir ram mtshan mo bsro bar bya ba'i phyir/ ba lang gi lci ba 'am glang po che'i lci ba 'am lo ma 'am 'dab ma 'am shing bur dag spungs te/ bzhag pa de dag la lam du</text></item>
<item><p>168a5</p><section>mdo sde</section><text>zhugs pa de grang bas shin du nyen par gyur kyang pha rol gyi yin no snyam du bsams nas/ rku ba'i sems kyis len par mi byed/ pha rol len pa yang zlog par byed/ gal te bdag gis blangs na/ de 'chags par byed</text></item>
<item><p>168a6</p><section>mdo sde</section><text>la phyir zhing mi byed/ gzhan dag kyang lam dge ba la rab tu 'jog par byed/ gzhan gyis blangs pa la yang rjes su yi rang bar mi byed de/ las kyi nyer bsdogs dang las kyi mjug ma byin par len pa las byung ba zlog</text></item>
<item><p>168a7</p><section>mdo sde</section><text>par byed cing / bdag nyid kyang mi byed pa yin te/ sdig pa'i las rdul phran tsam gyis kyang 'jigs par lta ba'i skyes bu dge ba de/ lus dang bral nas bde 'gro mtho ris kyi 'jig rten sum bcu rtsa gsum gyi lha 'dres pa'i</text></item>
<item><p>168a8</p><section>mdo sde</section><text>'gram na gnas pa'i lha rnams kyi nang du skye bar 'gyur ro/ /'dres pa'i 'gram na gnas pa'i sa de yang 'di lta ste/ dngul gyi sa gzhi la gser rnams kyis bkra bar brgyan pa/ gser rnams kyis 'gram de yang bkra bar brgyan</text></item>
<item><p>168b1</p><section>mdo sde</section><text>dngul gyis bkra bar brgyan pa yang de bzhin bkra bar brgyan/ de bzhin du ke ke rus bkra bar brgyan pa dang / de bzhin du rdo rje mang pos bkra bar brgyan pa yin te/ de ltar sa de las kyi 'bras bu dang 'thun par rnam par mdzes pa</text></item>
<item><p>168b2</p><section>mdo sde</section><text>rin po che sna tshogs kyis spras pa/ shing ljon pa rgyan rnam pa sna tshogs kyis brgyan pa rnams kyis nye bar mdzes par byas shing sdug par byas pa/ kun nas ri dgas dang bya sdug pa rnam pa sna tshogs kyis brgyan pa/ ri dgas dang bya'i</text></item>
<item><p>168b3</p><section>mdo sde</section><text>kha dog rnam pa sna tshogs kyis 'gram khebs pa/ tshal dang nye ba'i tshal yang rin po che sna bdun rnam pa du ma dag gis nye bar mdzes par byas pa yin no/ /de nas tshal de na 'dres pa'i 'gram na gnas pa'i lha shing gseb na 'khod pa</text></item>
<item><p>168b4</p><section>mdo sde</section><text>rnams lus kun gser btso mas brgyan cing / lha mo brgya phrag stong gis yongs su bskor ba/ lha'i 'dod pa'i yon tan lnga 'byor cing ldan par gyur pa rnams kyis dga' bar byed de/ de dag rnam pa ji srid du 'gram gang gang du</text></item>
<item><p>168b5</p><section>mdo sde</section><text>gnas shing rin po che'i 'od gang gis brgyan pa'i rnam pa de srid du/ lus thams cad kyi kha dog tu 'gyur te/ rin po che'i shing ljon pa de rnams kyi 'od kyis lus thams cad brgyan pa nyid yin no/ /shing ljon pa de dag gi drung du song nas bde ba</text></item>
<item><p>168b6</p><section>mdo sde</section><text>sna tshogs dang ldan pa rnams dga' bar byed yongs su spyod par byed do/ /de ltar de dag gis dga' bar byas nas lha mo de rnams dang lhan cig tu 'bab chu'i tshal ga la ba der 'dong bar byed do/ /'bab chu'i tshal de yang kun nas gser gyi</text></item>
<item><p>168b7</p><section>mdo sde</section><text>shing ljon pa 'gram nas skyes pa rnams kyis khebs pa yin te/ shing ljon pa de rnams kyi lo ma ser pos khebs pa'i 'od kyis 'bab chu kun nas chu ser por gyur te/ de dag drag tu 'bab kyang de dkar po nyid du mi mngon no/ /</text></item>
<item><p>168b8</p><section>mdo sde</section><text>shing ljon pa rnams kyi gsab gseb na lha gang dag lha mo dang lhan cig dga' bar byed/ yongs su spyod par byed pa de dag 'di snyam du sems te/ 'di ltar shing ljon pa rnams kyi yal ga dag rdol nas bdag cag rnams kyi chang</text></item>
<item><p>169a1</p><section>mdo sde</section><text>zhim po 'byung bar gyur cig ces snyam mo/ /de nas sems bskyed ma thag tu shing ljon pa de dag rdol nas lha rnams kyi dge ba'i las des chang ro dang mdog dang dri sna tshogs dang ldan pa dag byung nas/ shing ljon pa'i yal ga dag</text></item>
<item><p>169a2</p><section>mdo sde</section><text>las 'bab bo/ /de 'bab pa na lha dag gis mngon par mthong nas/ snod rnam pa sna tshogs kyis bcus te/ rin po che'i snod rnam pa sna tshogs thogs nas/ de dag 'thung bar byed de lha'i chang bde ba des brgya snyed du myos so/ /chang des</text></item>
<item><p>169a3</p><section>mdo sde</section><text>myos pa rnams bud med mthong ba'i bde ba sred pa'i mes kun nas sreg par byed kyang / bsregs so snyam du mi sems te bde bas bsgribs pa rnams sems pa med do/ /de nas yang lha de rnams 'di snyam du sems te/ ji lta ji ltar lha'i</text></item>
<item><p>169a4</p><section>mdo sde</section><text>thos pa nyams dga' ba rtag tu dga' bar byed pa'i rol mo rnam pa sna tshogs bdag cag gis mnyan par bya'o snyam mo// //'phags pa dam pa'i chos dran pa nye bar gzhag pa/ bam po sum bcu bzhi pa/ de ltar sems</text></item>
<item><p>169a5</p><section>mdo sde</section><text>bskyed ma thag nyid du dge ba'i las des rol mo'i sgra shing ljon pa rnams las 'byung ste/ shing de dag rlung gis skyod par byed do/ /de dag skyod pa na lo ma de dag las rnam pa 'di lta bu'i sgra 'byung ste/ ji ltar sil snyan yan lag lnga dang</text></item>
<item><p>169a6</p><section>mdo sde</section><text>ldan pa'i sgra snyan pa/ sgra brnyan sil dkrol zhes byed pa dang yang dag par ldan pa de lta bu'i sgra shin du thos par 'gyur ro/ /sgra de dag thos nas kyang lha de dag 'di snyam du sems te/ 'di ltar da ni shing dag las bdud rtsi 'byung bar gyur</text></item>
<item><p>169a7</p><section>mdo sde</section><text>cig snyam mo/ /de ltar sems bskyed ma thag nyid du ji ltar zo ba kha thur du bstan pa rnams kyi nang nas kha ra 'am kha ra'i dum bu kha dog dpe med pa dang ldan pa 'byung ba de bzhin du shing ljon pa rnams las bdud rtsi 'byung ste de dag lha rnams</text></item>
<item><p>169a8</p><section>mdo sde</section><text>za bar byed do/ /des tshim nas glu dbyangs dang / sil snyan gyi sgra 'byung ba rnams nye bar len bzhin du rin po che'i sa ga la ba der lha mig mi 'dzums par rgyu ba rnams 'dong bar byed do/ /de dag rin po che'i sar dong nas phan tshun grogs</text></item>
<item><p>169b1</p><section>mdo sde</section><text>su gyur pa/ 'dod chags lhur 'dzin par sems pa yin te/ der yid zhugs pa der dga' bar gyur pa de dang 'thun pa'i spyod pa dang dga' ba'i lha'i 'dod pa'i yon tan lnga 'byor cing ldan par gyur pa rnams kyis dga' bar byed/</text></item>
<item><p>169b2</p><section>mdo sde</section><text>dga' mgur spyod par byed do/ /tshal de nas yang kun nas tshal zhes bya ba der 'gro bar byed 'dong bar byed do/ /tshal de na bya'i rigs bdun la 'di lta ste/ gser gyi ngang pa kha cig rin po che sna bdun lta bu dang / ne tso kha dog sna</text></item>
<item><p>169b3</p><section>mdo sde</section><text>tshogs su 'dug pa kha cig an da rnyil lta bu dang bya ka ran da ba kha cig ke ke ru'i mdog lta bu dang kha cig bai dUr+ya lta bu dang ngur pa kha cig an da rnyil lta bu yin la/ kha cig spug lta bu dang rma bya kha dog rin po che sna bdun lta bu</text></item>
<item><p>169b4</p><section>mdo sde</section><text>yin la/ kha cig mthon ka lta bu dang / shang shang te'u yang sna tshogs su 'dug ste/ kha cig byi ru lta bu dang / bya ka la ping ka rin po che sna bdun lta bu yin la/ kha cig dngul gyi mdog lta bu yin no/ /de dag thams cad mthong</text></item>
<item><p>169b5</p><section>mdo sde</section><text>ba bde ba/ sgra snyan cing 'jebs pa 'byin pa la mkhas pa yin te/ kha cig nam mkha' la bdag nyid phan tshun 'khor lo bzhin byas nas rtse bar byed de/ ji ltar lha rnams kyi rol mo'i sgra 'byung ba de ltar yongs su 'byin par byed</text></item>
<item><p>169b6</p><section>mdo sde</section><text>cing / ji ltar lha mo'i tshogs yan lag lnga dang ldan pa la shin du chags par 'gyur ba de ltar sgra gzhan dag 'byung bar byed do/ /gzhan kha cig pad ma'i tshal bung ba'i tshogs kyis nye bar mdzes par byas pa rnams su bya mo rnams</text></item>
<item><p>169b7</p><section>mdo sde</section><text>dang lhan cig bcas par dga' bar byed skad 'byin par byed do/ /gzhan dag skam sa la 'dug nas bya mo rnams dang lhan cig bcas par dga' bar byed dga' mgur spyod par byed do/ /gzhan dag gser dang dngul gyi shing ljon pa</text></item>
<item><p>169b8</p><section>mdo sde</section><text>'dab ma sna tshogs kyis nye bar mdzes par byas pa rnams kyi nang na de'i grib mas lus mngon par brgyan pa rnams rtse bar byed dga' mgur spyod par byed de/ de ltar bya de dag dga' bar byed do/ /de nas bya de rnams yongs su</text></item>
<item><p>170a1</p><section>mdo sde</section><text>rtse ba na lha de rnams kyis mthong nas/ de nas yang rab tu dga' ba'i yid dang rnar snyan pa'i yid kyis bya'i sgra rnam pa sna tshogs 'byin pa bde bar thos so/ /de nas lha de dag dang lha mo de dag kyang nam mkha' la rgyu ba de dag gi nang du</text></item>
<item><p>170a2</p><section>mdo sde</section><text>zhugs nas/ nam mkha' la rgyu zhing rtse bar byed do/ /de bzhin du chu la rgyu ba rnams dang lhan cig chu'i nang na rgyu/ skam la rgyu ba rnams dang lhan cig skam la rgyu zhing rtse bar byed do/ /lha de dag kyang lha mo rnams dang lhan cig bya de dag dang</text></item>
<item><p>170a3</p><section>mdo sde</section><text>de bzhin rtse bar byed/ dga' mgur spyod par byed do/ /de nas dge slong des lha de dag dang bya de dag mtshungs par 'dod pas sems phrogs shing myos pa rnams la 'di ltar tshigs su bcad de smras pa/ dud 'gro 'dod pa spyod pa dag /</text></item>
<item><p>170a4</p><section>mdo sde</section><text>gti mug gis ni bskyod pa yin/ /de lta bas na lha rnams ni/ /lha dang dud 'gro mtshungs pa yin/ /skal ba bzang po thob pa'i mi/ /bag med rnams la mi spyod na/ /de ni mkhas pa zhes brjod de/ /de las zlog pa gzhan yin</text></item>
<item><p>170a5</p><section>mdo sde</section><text>no/ /lha rnams bag med pa yis phrogs/ /sems can dmyal bar rab tu 'gro/ /de lta bas na mkhas pa rnams/ /bag med dug dang 'dra bar brjod/ /blo zhan bag med rnam dag gis/ /sngar ni bde ba lta bur mthong / /</text></item>
<item><p>170a6</p><section>mdo sde</section><text>bag med las byung 'bras thob nas/ /don med de ni phyis gdung ngo / /skye bo mkhas pas bag med pa/ /don kun med par byed mthong nas/ /de ltar de las gzhan dge ba/ /gang yin bag med mi bsten to/ /bag med</text></item>
<item><p>170a7</p><section>mdo sde</section><text>gzhan du sdug bsngal zhing / /bag yod gzhan du bde ba ste/ /bag med pa dang bag yod dag /mtshan nyid bsdus te bshad pa yin/ /gang zhig sdug bsngal 'dod 'gyur ba/ /de ni bag med bsten par byed/ /gang zhig</text></item>
<item><p>170a8</p><section>mdo sde</section><text>shin du bag med pa/ /nam yang bde ba mi 'thob bo/ /bag med bral ba dam pa ni/ /'chi ba med pa'i gnas su 'gro/ /gang zhig shin du bag yod pa/ /dmyal ba'i sdug bsngal mi myong ngo / /gal te blo zhan lha rnams</text></item>
<item><p>170b1</p><section>mdo sde</section><text>dang / /dud 'gro mtshungs par rtse byed na/ /lha rnams dang ni dud 'gro dag /khyad par med pa nyid yin no/ /lha dang lha ma yin dang ni/ /yi dgas de bzhin dmyal ba rnams/ /ris 'thun blo dang 'gro ba dag /kun du mi 'thun tha dad</text></item>
<item><p>170b2</p><section>mdo sde</section><text>do/ /blo mi 'thun pas las mi 'thun/ /las mi 'thun las de bzhin 'gro/ /las mi 'thun pa sna tshogs las/ /'gro ba rnams kyang snang ba yin/ /las rnams sna tshogs tha dad pas/ /lha rnams shin du bag med de/ /</text></item>
<item><p>170b3</p><section>mdo sde</section><text>lha yi 'jig rten las ltung ba/ /khong du chud par mi 'gyur ro/ /gang tshe lha yi 'jig rten las/ /ltung bar 'gyur ba de tshe lha/ /khyed kyi sdug bsngal nye ba yin/ /bdag nyid bde ba shes par gyis/ /de ltar rtog pas rnam</text></item>
<item><p>170b4</p><section>mdo sde</section><text>par nyams/ /bag med pas kyang bslus pa yin/ /sred pas gdungs pa'i lha rnams ni/ /sems can dmyal bar ltung bar 'gyur/ /lha dag dmyal bar gang song ba/ /'di ni shin du dpya ba yin/ /rtse mo nyams su len 'gyur</text></item>
<item><p>170b5</p><section>mdo sde</section><text>rnams/ /gnod pa mi bzad nyams su myong / /srog chags sems ni rmongs pa dag /'khor ba las ni yid mi 'byung / /sred pas yongs su bslus pa rnams/ /sdug bsngal las ni sdug bsngal 'thob/ /de ltar dge slong des</text></item>
<item><p>170b6</p><section>mdo sde</section><text>lha de rnams ni shin du bag med pa khong du chud nas rjes su ston par byed do/ /de nas lha de rnams yul gyi bde ba thams cad nye bar myong yang / ji ltar me shing la mched pa ltar yul rnams kyis tshim pa nyid med de/ ji srid du</text></item>
<item><p>170b7</p><section>mdo sde</section><text>las byas shing bsags pa de zad par ma gyur pa de srid du dga' bar byed la/ de'i 'dod pa sdug pa yid du 'ong ba'i bde ba rjes su myong bar byed do/ /de zad nas de nas yang lha'i 'jig rten de nas 'chi bar 'gyur te/ shi nas</text></item>
<item><p>170b8</p><section>mdo sde</section><text>kyang las nye bar 'gro ba ji lta ba bzhin sems can dmyal ba dang yi dgas dang dud 'gro rnams kyi nang du skye bar 'gyur ro/ /gal te lan grangs gzhan la myong bar 'gyur ba'i las kyis mi rnams dang skal ba mnyam par</text></item>
<item><p>171a1</p><section>mdo sde</section><text>mi'i nang du skyes na las de dang rgyu 'thun par de rtag du shin du bde bar 'gyur/ zas dang skom mang ba'i yul du nor dang 'bru'i bang mdzod mang po 'byor pa dang rgyal po 'am blon po chen po byed par 'gyur ba mthong</text></item>
<item><p>171a2</p><section>mdo sde</section><text>ngo / /de nas yang dge slong las kyi 'bras bu rnam par smin pa shes pa de/ sum bcu rtsa gsum pa'i lha rnams kyi sa la rtog par byed de/ des thos pa las byung ba'i shes pas lha rnams kyi gnas tshang tshing gi 'gram</text></item>
<item><p>171a3</p><section>mdo sde</section><text>na gnas pa zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ sems can skyes bu dam pa sems dge bar</text></item>
<item><p>171a4</p><section>mdo sde</section><text>bsgoms pa'i snying dang ldan pa gang gis bsam gtan dang po thob pa'i dge slong dag la bsod snyoms byin zhing gzhan dag kyang sbyin du 'jug /byin pa la rjes su yi rang bar byed/ gzhan dag kyang de nyid la rab tu dga'</text></item>
<item><p>171a5</p><section>mdo sde</section><text>bar byed/ rab tu 'dzud par byed rab tu 'jog par byed de/ de ltar sbyin pa la bdag nyid mngon par dga' ba yin/ srog gcod pa dang ma byin par len pa dag dang bral ba ji lta bu zhig yin/ 'di la ma byin par len pa spangs</text></item>
<item><p>171a6</p><section>mdo sde</section><text>pa rnam pa du yod rnam pa ji lta bu yin zhe na/ 'di ni lam du zhugs pa na khron pa dang lteng ka dang 'bab chu dag tu 'dron po rnams la phan par bya ba'i phyir chu rdza 'am kham phor sbyar ba gang yin pa de dag la gzhan gyis 'di ltar dbye</text></item>
<item><p>171a7</p><section>mdo sde</section><text>'di ni rgya che zhing phyogs gzhan na yang chu med la bdag cag la yang chu snod chu rdza 'am phru ba khyer ba med de/ de gal te bdag cag gis khron pa'i phyogs de nas ma khyer na skom pas bdag cag gi srog chad par 'gyur ro/ /</text></item>
<item><p>171a8</p><section>mdo sde</section><text>zhes bskul kyang de len par mi byed pa yin te/ bdag nyid skom par shes kyang ma byin par len pa'i 'jigs pas chu rdza 'am kham bor len par mi byed la gzhan len pa la yang rjes su yi rang bar mi byed/ phyir</text></item>
<item><p>171b1</p><section>mdo sde</section><text>zlog par byed/ dge ba'i lam la rab tu 'jog par byed de/ de ltar ma byin par len pa spangs pa yin zhing rnam pa de dag yin te srog chad par 'gyur yang ma byin par len pa mi byed pa yin no/ /srog gcod pa spangs pa ji lta bu</text></item>
<item><p>171b2</p><section>mdo sde</section><text>yin rnam pa du yod ce na/ 'di la bdag nyid srog gcod par mi byed gzhan byed pa yang phyir zlog par byed/ rab tu mi 'jog par byed/ byas na yang skyon du 'grang zhing mang du smod par byed pa yin no/ /'di ni skar khung nas 'ong ba 'am</text></item>
<item><p>171b3</p><section>mdo sde</section><text>g.yogs pa'i steng na 'dug pa 'am nyi ma 'am dud pas gdungs pa na srin bu phre'u 'am grog sbur phra mo dag la yang kun nas gnod pa'i sems kyis gnod par mi byed/ srog dang bral bar mi byed/ /gzhan byed na yang phyir zlog par</text></item>
<item><p>171b4</p><section>mdo sde</section><text>byed/ skyon du bgrang bar byed/ dge ba'i lam la rab tu 'jog par byed/ dge ba'i mi bdag nyid dge ba byed cing gzhan yang rab tu gzhog par byed pa de lus dang bral nas bde 'gro mtho ris kyi 'jig rten sum bcu rtsa gsum gyi lha</text></item>
<item><p>171b5</p><section>mdo sde</section><text>rnams kyi nang 'dres pa'i 'gram na gnas pa'i sar skye bar 'gyur ro/ /der skyes nas kyang legs par byas pa'i las kyi mtha' spyad pa de dge ba'i las la spyod pa/ las byas pa'i rnam par smin pa las 'byung ba ni 'di lta ste/ dngul gyi</text></item>
<item><p>171b6</p><section>mdo sde</section><text>tshal rgya che zhes bya ba 'byung ste/ tshal de na rin po che sna tshogs kyi 'od gsal ba rin po che an da rnyil dang / bai dUr+ya'i 'od dri ma med cing gsal la bya sna tshogs sgra 'byin pa rnar snyan pa dus tshigs drug tu rtag par shing ljon pa me</text></item>
<item><p>171b7</p><section>mdo sde</section><text>tog mchog rab tu rgyas pa 'bab chu dang chu klung dang lteng kas brgyan pa rin po che an da rnyil dang bai dUr+ya'i pad ma nyams dga' ba gser btso ma'i ri bo mthon pos brgyan pa chu na rgyu ba dang skam la rgyu ba'i bya ri bo mthon po'i gsab</text></item>
<item><p>171b8</p><section>mdo sde</section><text>gseb dang 'gram na gnas pa/ gzugs dang cha byad sna tshogs su 'dug pa/ sgra skad chen po 'byin pa rnams kyis brgyan pa dge ba'i las kyi 'bras bus sprul pa na/ lha de dge ba'i las kyi 'bras bu la spyod de yun</text></item>
<item><p>172a1</p><section>mdo sde</section><text>ring du bde ba rgyun mi 'chad par spyod do/ /lha mo'i tshogs rnam pa sna tshogs stong snyed kyis yongs su bskor cing / lha'i phreng ba dang gos gyon la dpal rnam pa sna tshogs kyi gzugs dang ldan pa de/ lha mo de dag</text></item>
<item><p>172a2</p><section>mdo sde</section><text>nye bar glu dbyangs len cing yongs su spyod pa na/ tshal der rnam par rgyu bar byed do/ /de rgyu ba na dge ba'i las des bskul ba'i bya rnams kyis 'di ltar tshigs su bcad de smras pa/ dge ba'i las kyis skye bo dag /lha yi yul du</text></item>
<item><p>172a3</p><section>mdo sde</section><text>mchod par 'gyur/ /de ltar mi dges dmyal bar khrid/ /las kyi 'gyur ba de 'dra'o/ /lha yi 'jig rten thob nas su/ /lha gang khyad du gsod mi byed/ /gang du sred pas mi gnod pa/ /de yi bde las bde bar 'gro/ /las</text></item>
<item><p>172a4</p><section>mdo sde</section><text>kyi thag pa ring po yis/ /srid par rgyu ba bcings pa rnams/ /dgra dag 'khor los bcings pa ltar/ /dbang med las kyis 'khyam par byed/ /ji ltar mkha' la rlung shugs kyis/ /phyag dar dum bur gtor ba ltar/ /</text></item>
<item><p>172a5</p><section>mdo sde</section><text>de ltar srid par rgyu ba rnams/ /steng dang thad kar 'khyam par 'gyur/ /ji ltar rgyu dang rkyen dag las/ /pad ma byung ba mdzes pa ltar/ /de bzhin dge ba'i las kyis su/ /lha yul du ni byung ba mdzes/ /ji ltar shel ni</text></item>
<item><p>172a6</p><section>mdo sde</section><text>rab dang zhing / /ji ltar nam mkha' rab dang ltar/ /de ltar sems ni rab dang ba/ /bde ba mchog tu 'gro bar 'gyur/ /de yis lnga dag bsrungs pa yis/ /rtag tu bcings pa gsum las grol/ /chos gcig las ni</text></item>
<item><p>172a7</p><section>mdo sde</section><text>rab 'das pa/ /lha yi 'jig rten mchod par 'gyur/ /ngo tsha med cing khrel med dang / /rgod dang sdig pa'i grogs po ni/ /'di dag dug dang me dang 'dra/ /mkhas pas de dag bsrung bar gyis/ /bden dang sbyin dang de bzhin du/ /</text></item>
<item><p>172a8</p><section>mdo sde</section><text>bzod dang rtag tu dge bshes gnyen/ /'byung po rnams la rtag byams pa/ /lha yul gyi ni lam rgyags yin/ /mi dag sems la g.yo med pa/ /bde bas bskyod pa mnyam bzhag pa/ /rang gi las 'bras mngon sum</text></item>
<item><p>172b1</p><section>mdo sde</section><text>ste/ /lha yi gnas su 'ongs pa yin/ /chos dang chos min gtsor 'dzin pa/ /kun nas 'jig rten srog yin te/ /'di ltar chos las skyob gzhan med/ /de bas chos la dga' bar gyis/ /gang zhig chos ni yongs spangs</text></item>
<item><p>172b2</p><section>mdo sde</section><text>nas/ /mi dag nyes par byed la dga'/ /de ni nyes pas gdungs pa yis/ /rtag tu sdug bsngal nyid du 'gyur/ /lha yi 'jig rten thob nas su/ /bag med rnams la chags gyur pa/ /de ni dge ba'i las mtha' zad/ /</text></item>
<item><p>172b3</p><section>mdo sde</section><text>'chi ba'i mtha' ni mi rig go/ /gang na 'chi bar 'gyur ba med/ /de ni gtan du bde dang legs/ /'chi ba'i zhags pas bcings pa dag /nam yang bde ba yod ma yin/ /ji lta ji ltar bde thob pa/ /de ltar sred pa'i tshogs</text></item>
<item><p>172b4</p><section>mdo sde</section><text>'phel lo/ /sred pa'i me yis gdungs pa ni/ /sems can dmyal bar nye bar 'dren/ /lha la bag med mi rigs kyis/ /shin du bag med ma byed cig /bag med nyes pas rnam nyams pa/ /sum bcu rtsa gsum gnas</text></item>
<item><p>172b5</p><section>mdo sde</section><text>nas 'chi/ /de ltar bya de rnams kyis rjes su bstan pa na/ lha mos yid g.yengs shing yul gyi sred pas blo gros dang blo phrogs pa dang bya'i sgra rnam par 'byin pa bden pa de thos par mi 'gyur la/ de tshal dang nye ba'i tshal dang</text></item>
<item><p>172b6</p><section>mdo sde</section><text>lteng ka dang 'bab chu dag la rjes su bsten par byed do/ /de gal te kun dga' ra ba bde bar gnas pa'i lteng ka zhes bya ba ri mtho ba ga la ba der 'dong bar byed do/ /ri mtho ba de na bya mngon par dga' ba zhes bya ba bya mo rnams</text></item>
<item><p>172b7</p><section>mdo sde</section><text>dang lhan cig phan tshun dga' zhing phan tshun shin du lta 'dod pa dag lteng ka dang pad ma'i tshal sna tshogs de rnams su rtse bar byed do/ /de nas bya de rnams mthong nas lha de dag 'di snyam du sems te/ kye e ma bya gzugs sna tshogs</text></item>
<item><p>172b8</p><section>mdo sde</section><text>can 'di dag sgra sna tshogs 'byin cing nyams dga' bar byed pa yin te/ mtho ris kyi bya bsdus pa thams cad 'thun par sgra 'byin pa 'am sna tshogs su sgra 'byin par byed pa'i bya de rnams kyi steng du gnas bcas la bdag zhon te/</text></item>
<item><p>173a1</p><section>mdo sde</section><text>tshal dang nye ba'i tshal dang lteng ka dag blta bar bya'o snyam mo/ /de nas sems bskyed ma thag nyid du lha de dag gi bya rnams lus chen por gyur nas/ lha de dag ga la ba der myur du nye bar 'dong bar byed do/ /de nas lha</text></item>
<item><p>173a2</p><section>mdo sde</section><text>des bya de dag la lag gis nyug par byed do/ /byugs nas kyang zhon no/ /de nas bya rnams la zhon ma thag nyid du las sprul pa mngon par dga' ba'i bya'i tshogs dag nam mkha' la 'dong bar byed do/ /de nas bya sna tshogs pa de</text></item>
<item><p>173a3</p><section>mdo sde</section><text>rnams kyi rgyab tu zhon ma thag nyid du yid la rin po che sna bdun gyi gzhal med khang tshal dang nye ba'i tshal dang lteng ka dang 'bab chu dang pad ma phun sum tshogs shing bya rnam pa sna tshogs nye bar rtse bar sems par byed do/ /de nas</text></item>
<item><p>173a4</p><section>mdo sde</section><text>sems bskyed ma thag nyid du bya de rnams kyi rgyab tu gzhal med khang de dag ji ltar lha des yid la bsams pa de bzhin du 'byung ngo / /de nas lha de dag gi phyi bzhin du lha mo cha byad rnam pa sna tshogs thogs pa dag rjes su 'brang</text></item>
<item><p>173a5</p><section>mdo sde</section><text>zhing nye bar spyod pa na nam mkha'i dkyil nas 'dong ste yul nas yul dag tu 'dong bar byed la/ de thams cad lha'i bde ba dag gis rtse zhing nye bar spyod pa na/ mtho ris kyi gnas dag la dga' ba dang shin du dga' ba dang mchog</text></item>
<item><p>173a6</p><section>mdo sde</section><text>tu dga' bar rtog par byed do/ /des sa de dag la rtog rtog nas sred pa 'bum 'gyur gyis g.yeng bar byed de/ 'di ltar sems can thams cad kyi gnas dpe bya bar mi nus so/ /de ltar sgo drug nas sred pa'i me 'bar ba</text></item>
<item><p>173a7</p><section>mdo sde</section><text>mchog tu mi bzad pa yid la 'bar ba yin te/ de bde ba gzugs brnyan lta bu'i sdug bsngal des mngon par nyams bzhin du bya de rnams kyi steng du zhon nas/ sil snyan yan lag lnga dang ldan pa'i sgra snyan pa yid du 'ong ba</text></item>
<item><p>173a8</p><section>mdo sde</section><text>dpe med pa nye bar len cing ri rab kyi zhabs thams cad la lta bar byed de/ de tshal dang nye ba'i tshal dang lteng ka phun sum tshogs pa dang nags tshal dang ri ngos dang shing ljon pa dang phyogs gcig pa dang pad ma'i tshal du mas</text></item>
<item><p>173b1</p><section>mdo sde</section><text>khebs pa dang bya sna tshogs kyis gang ba dang lha dang lha mo dang lha'i bu mo phan tshun rtse ba na mthong ngo / /yul de na dga' ba 'bum phrag du ma yod de/ yul shin du rnam par phye ba'i dga' ba thams cad mthong yang 'dod pa rnams</text></item>
<item><p>173b2</p><section>mdo sde</section><text>kyis de srid du tshim pa med pa nyid yin te/ dga' ba'i 'dod chags kyi mod las skyes pa'i sems kyis g.yengs pa'i sred pa'i lha de rnams yul dag gis dbang po rnams shin du tshim pa med do/ /de ltar de yun ring po du mar</text></item>
<item><p>173b3</p><section>mdo sde</section><text>bya'i steng gzhal med khang na gnas pa des ri bo khri phrag drug bcu'i nang na/ ri'i rgyal po ri rab 'dug pa de dag thams cad la lta bar byed de/ lha las legs par bya ba thams cad kyi gnas dpe med pa nyams dga' ba rin</text></item>
<item><p>173b4</p><section>mdo sde</section><text>po che du ma 'bar ba/ ngos bzhi kun nas lham pa kha dog rnam pa bzhis shin du rnam par phye ba yin te 'di lta ste/ bai dUr+ya dang dngul dang gser dang shel shin du bzang ba'i ri rab de la des ma lus par bltas nas rang rang gi</text></item>
<item><p>173b5</p><section>mdo sde</section><text>gnas ga la ba der 'dong bar byed do/ /de ltar bya rnams kyi steng na zhon pa de dag bya de dag la sna tshogs su sems par byed de ji lta ji ltar kha dog dang gzugs dang cha byad dang dbyibs bsams pa de lta de ltar 'gyur ro/ /de nas</text></item>
<item><p>173b6</p><section>mdo sde</section><text>yang de bya de rnams kyi steng du zhon nas rdzing chu dang ba zhes bya ba ga la ba der 'dong bar byed do/ /rdzing de yang kun nas dpag tshad lnga yod la kun nas lham pa rin po che an da rnyil dang bai dUr+ya rnams kyis sna tshogs su brgyan cing gzhan</text></item>
<item><p>173b7</p><section>mdo sde</section><text>pad ma rnams kyis kyang nye bar mdzes par byas pa/ legs par byas pa'i las mngon sum du gyur pa der dong nas de na lha mo de rnams dang lhan cig tu lha'i 'dod pa'i yon tan lnga 'byor cing ldan par gyur pa rnams kyis rtse bar</text></item>
<item><p>173b8</p><section>mdo sde</section><text>byed do/ /pad ma de rnams kyi bar dag na bung ba bzhin du sbrang rtsi de dag la 'thung bar byed cing / bdud rtsi la yang za bar byed/ lha'i dri dang ro dang mdog phun sum tshogs shing / zla ba ltar dri ma med la ro dang shin du ldan pa de</text></item>
<item><p>174a1</p><section>mdo sde</section><text>dag la za bar byed do/ /gos de dag kyang gyon nas ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du de dag dang lhan cig du dga' bar byed dga' mgur spyod par</text></item>
<item><p>174a2</p><section>mdo sde</section><text>byed do/ /de phyis lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang yi dgas dang dud 'gro rnams kyi nang du skye bar 'gyur ro/ /gal te mi rnams dang skal</text></item>
<item><p>174a3</p><section>mdo sde</section><text>ba mnyam par mi'i nang du skyes na las de dang rgyu 'thun par de rtag par shin du bde zhing bzhon pa dang bskyed mos tshal phun sum tshogs la skye bo kun dga' ba'i rgyal po 'am blon po chen por 'gyur ba mthong ngo / /de nas yang dge slong las</text></item>
<item><p>174a4</p><section>mdo sde</section><text>kyi 'bras bu rnam par smin pa shes pa de sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas/ lha rnams kyi gnas nor bu'i snying po zhes bya ba ji ltar 'dug pa mthong ngo / /der</text></item>
<item><p>174a5</p><section>mdo sde</section><text>sems can dag las gang gis skye bar 'gyur snyam nas des thos pa las byung ba'i shes pas brtags na/ skyes bu dge ba phan par 'dod pa gang gis srog gcod pa dang ma byin par len pa mi byed la gzhan byed pa yang phyir</text></item>
<item><p>174a6</p><section>mdo sde</section><text>zlog par byed de dge ba'i lam la rab tu 'jog pa yin no/ /bdag nyid kyis srog gcod pa mi byed pa'i rnam pa du yod ce na/ 'di la sbrang bu'i sbrang rtsi dang bung ba'i sbrang rtsi dag las drod gsher las skye ba'i srin bu dag 'byung</text></item>
<item><p>174a7</p><section>mdo sde</section><text>bar mthong nas/ de srog gcod pa'i 'jigs pas sbrang rtsi za bar mi byed cing gzhan za na yang phyir zlog par byed la/ rjes su yi rang bar mi byed 'di ni sdig pa'i yin no bar shes nas spong bar byed de/ de thabs kyis kun kyang 'dre bar</text></item>
<item><p>174a8</p><section>mdo sde</section><text>mi byed la mig zur tsam gyis kyang lta bar mi byed de srog gcod pa dang bral ba'i rnam pa ni de dag yin no/ /ma byin par len pa dang bral ba ji lta bu yin zhe na/ 'di la sdom pa blangs pas mchod rten gyi gnas su sangs rgyas la</text></item>
<item><p>174b1</p><section>mdo sde</section><text>mar me phul ba de'i 'od la yang bkru bar mi byed cing des bdag gi las mi byed/ de las snag tsha yang 'byin par mi byed la phra rab tsam la yang 'jigs par lta ba yin te/ de ltar srog gcod pa dang ma byin par</text></item>
<item><p>174b2</p><section>mdo sde</section><text>len pa dag spangs pa yin no/ /yang srog gcod pa dang ma byin par len pa spangs pa ji lta bu yin zhe na/ 'di la sbrang bu 'am srog chags mar ko ta ka 'am nam mkha' la rgyu ba dag gsod par mi byed pa yin te/ de dag la 'phral</text></item>
<item><p>174b3</p><section>mdo sde</section><text>la bsams nas gsod par mi byed la/ gzhan gyis bzung ba zhig yod na yang thar bar byed srog gcod pa byas pa nyes par byas pa'i 'bras bu 'chags par byed gzhan gyis srog gcod pa byas na/ sdig pa'i 'bras bu</text></item>
<item><p>174b4</p><section>mdo sde</section><text>sems can dmyal ba chen po yang sos su 'grub kyis khyed ma byed cig ces 'doms pa yin te/ de ltar gzhan yang bzlog nas sdom pa la rab tu 'jog par byed de/ de ni sdig pa spangs pa yin no/ /bdag dang gzhan</text></item>
<item><p>174b5</p><section>mdo sde</section><text>gyi rgyud tshul khrims la rab tu zhugs pa'i rgyun rab tu 'jug par 'gyur ba ni 'di la dgon par 'am lam du zhugs pa/ lam rgyags nyung yang srog la mi lta bar gzhan lam rgyags nyung ba 'am lam rgyags med pa sdug</text></item>
<item><p>174b6</p><section>mdo sde</section><text>bsngal ba la srog yongs su btang nas rang gi kha zas bgo bshA byed pa de ni 'bras bu che ba yin no/ /zhing gi 'bras bu'i khyad par sems pa ni dus su phyin pa dang ldan pa yin te/ 'di ltar nad rnams kyi nang na bkres</text></item>
<item><p>174b7</p><section>mdo sde</section><text>pa nad che ba yin no/ de la ma bltas par 'bras bu chen por yang dag par sbyor ba yin no/ /de ltar tshul khrims gnyi ga srung ba bdag dang / gzhan la phan par rab tu zhugs pa sems rnyog pa med pa drang po'i rang</text></item>
<item><p>174b8</p><section>mdo sde</section><text>bzhin can sems can shin du mi dge ba phra rab tsam la yang 'jigs par lta ba de/ ma dang pha'i lus la nor bu dag gi rgyan 'dogs pa 'am sangs rgyas la nor bu dag gi rgyan 'bul ba'i mi de lus dang bral nas/</text></item>
<item><p>175a1</p><section>mdo sde</section><text>sum bcu rtsa gsum pa'i lha rnams kyi nang nor bu'i snying po'i sar skye bar 'gyur ro/ /der skyes nas kyang legs par byed pa'i las byas pa de shin du blta na sdug pa lha'i yul gyi bde ba byung ste/ 'di lta ste/</text></item>
<item><p>175a2</p><section>mdo sde</section><text>dge ba'i las kyi mtha' spyad pa de'i lus de thams cad gzi brjid 'byung la/ lus de las gzi brjid 'byung ba kun du dpag tshad lnga brgyar 'byung ngo / /dper na nyi ma shar ba na nyi mas ri gsal bar byed pa/ de ltar de'i</text></item>
<item><p>175a3</p><section>mdo sde</section><text>gsal bas thams cad du snang bar byed la gnas gzhan thams cad kyang de'i rab tu gsal ba des de nas yang brgya 'gyur du rab tu gsal bar byed do/ /mdog sngon po dang / btsod ka dang / dmar po rnams kyis gsal</text></item>
<item><p>175a4</p><section>mdo sde</section><text>bar byed do/ /dper na 'ja'i mdog mdzes par 'gyur ba de bas kyang lha'i rang gi lus las 'od byung ba brgya 'gyur gyis mdzes pa yin te/ dge ba'i las des mngon par bsgrubs pa'i lus kyi 'od byung bas lha'i tshogs</text></item>
<item><p>175a5</p><section>mdo sde</section><text>thams cad zil gyis mnan nas rnam par mdzes so/ /ji ltar nyi ma'i 'od kyis gza' dang skar ma dang rgyu skar thams cad zil gyis mnan nas rnam par mdzes pa de bzhin du/ lha de 'od kyi phreng ba 'bar zhing de rang gi gzi</text></item>
<item><p>175a6</p><section>mdo sde</section><text>brjid des 'bar ba na rang gi gnas de dag la rtog par byed do/ /gnas de yang kun nas nor bu rnam pa sna tshogs kyis nye bar spras shing sna tshogs su brgyan pa/ kun nas thams cad du rnam par mdzes pa yin te nyi ma</text></item>
<item><p>175a7</p><section>mdo sde</section><text>brgya lta bur 'od 'byung ba yin no/ /des de dag mthong nas yid rab tu dga' bas phyogs gnyis pa la rtog par byed de/ de na lha mo gzugs bzang mo dang ldan pa rgyan dpe med pa thogs pa 'dod pa'i rgyu rnam pa sna</text></item>
<item><p>175a8</p><section>mdo sde</section><text>tshogs skyed pa sten pa dag mthong ste/ 'di lta ste/ de dag gi nang nas kha cig ni rol mo'i rnam pa rdza rnga dang / gling bu dang / lcags kyi sil dkrol de dag la sten to/ /de dag gi nang nas gzhan kha cig ni lha mo</text></item>
<item><p>175b1</p><section>mdo sde</section><text>rnams kyi nang du song nas bro rdung zhing glu len la me tog phreng bas mgul brgyan pa dag ngang pa rnams dang / lhan cig pad ma'i tshal rnams kyi nang du chu la rnam par rtse bar byed do/ /gzhan dag ni lha'i 'bras bu</text></item>
<item><p>175b2</p><section>mdo sde</section><text>dag la za'o/ /gzhan dag ni dpag bsam gyi shing gi nang du dong nas me tog rnams 'thog par byed cing lha'i glu dbyangs dpe med pa dag kyang len te 'dod pa yang dag par skye bo kun gyi yid shin du mgu bar byed</text></item>
<item><p>175b3</p><section>mdo sde</section><text>pa rnam pa du ma yod do/ /de der skyes te lha mo de dag mthong nas thog ma nyid du yul gyi mchog 'dod chags kyi sbrul gyi mche ba lta bu'i yul bde ba lngas mngon par zin pa/ stan de las langs nas gzhan</text></item>
<item><p>175b4</p><section>mdo sde</section><text>du 'gro ste gang na lha mo na tshod dpe med pa dang ldan pa lha'i phreng ba dang / gos gyon pa de dag mthong nas de 'dod chags kyi mes yongs su gdungs pa'i yid kyis der 'gro bar byed la de dag kyang lha de ga la ba der</text></item>
<item><p>175b5</p><section>mdo sde</section><text>'dong bar byed do/ /de nas lha'i bu gzhan de 'chi ba na yongs su gtong bar byed de/ ji ltar bung ba dag gis me tog skam po bor nas sar pa'i drung du 'gro ba de ltar lha de 'chi ba na lha mo dag gis yongs su</text></item>
<item><p>175b6</p><section>mdo sde</section><text>btang nas/ me tog sar pa lta bu'i lha'i bu gzhan gyi drung du 'gro bar byed la/ me tog sna tshogs kyi phreng ba thogs pa snying du sdug cing chags pa lha'i bu gzhon nu dang thams cad du 'dris pa/ thog ma med</text></item>
<item><p>175b7</p><section>mdo sde</section><text>pa'i dus nas goms pa'i 'dod chags kyis nye bar spyod pas rtse bar byed do/ /lha'i bu de yang 'chi ba na rang gi lha mo de dag gzhan du dong ba mngon par mthong nas yid la gdung ba'i rnam pa de lta bus shin du gdungs</text></item>
<item><p>175b8</p><section>mdo sde</section><text>te/ ji ltar sems can dmyal ba mnar med pa'i mes mnar med pa'i lus bsregs pa de ltar de'i sdug pa gzhan du dong bar gyur pa'i yid la 'chi ba'i sdug bsngal gyis yid shin du gdungs pas shin du</text></item>
<item><p>176a1</p><section>mdo sde</section><text>gdungs te/ sum bcu rtsa gsum gyi gnas nas lha'i bu 'chi ba na phrag dog dang / ser sna'i yid sdug bsngal ba des mngon par nyams pa de 'chi ba'i dus byed do/ /de srid pa phyi mar</text></item>
<item><p>176a2</p><section>mdo sde</section><text>sems shin du gdungs pa de la dmigs pa'i nye bar len pa'i rkyen gyi srid pas sems rnyog pa can du byas pa de/ de las gzhan yang mi mthong ste/ de de nas shi nas yang sems can dmyal ba dang yi</text></item>
<item><p>176a3</p><section>mdo sde</section><text>dgas dang / dud 'gro rnams kyi nang du skye bar 'gyur ro/ /de'i rgyu 'thun pa'i 'bras bu gang zhig yin zhe na gang gis gzhan gyi bud med la sdom pa ma bzung ba yin te byi ba byas pa yin no/ /de gal te</text></item>
<item><p>176a4</p><section>mdo sde</section><text>dge ba'i las gzhan gyis lha rnams kyi nang du skyes kyang 'chi ba'i dus de'i tshe/ de la gzhan gyi chung ma phrogs pa'i sdig pa'i las kyi rkyen 'byung ngo / /de ltar legs par byas pa'i nang na nyes par byas pa</text></item>
<item><p>176a5</p><section>mdo sde</section><text>yang de ltar smin par 'gyur te/ de lta bas na nyes par byed pa chung ngu yang mi bya'o/ /ji ltar lha rnams 'chi ba na tshul khrims rnam pa bdun ma ral pa'i rgyu 'thun pa'i 'bras bu mi 'byung ba de ltar 'thab</text></item>
<item><p>176a6</p><section>mdo sde</section><text>bral ba rnams kyi yang yin te/ de ni rgya cher phyis 'chad do/ /de nas lha'i bu shi ba de'i lha'i bu mo de dag lha'i bu gsar du byung ba de ga la ba der lha'i phreng ba mdog bzang po/ dri dang reg pa ma rnyings pa de</text></item>
<item><p>176a7</p><section>mdo sde</section><text>dag blangs nas lha'i bu de'i lus la 'dogs par byed do/ /lha'i bu de yang thog ma skyes ma thag tu dga' yid rab tu dga' ste/ lha'i bu mo de dag gi drung du 'gro bar byed do/ /de nas lha'i bu de lha'i bu mo de dag</text></item>
<item><p>176a8</p><section>mdo sde</section><text>dang / phan tshun snying shin du dga' ba rnams tshal dang / nye ba'i tshal ga la ba der 'dong bar byed do/ /de lha'i ris de na chu rnyog pa med pa'i nang na pad ma bai dUr+ya'i mdog la 'dab ma gser dang snying po rdo rjer skyes pa</text></item>
<item><p>176b1</p><section>mdo sde</section><text>dag la bung ba 'bum snyed kyis yongs su bskor ba yin te/ bung ba de dag kyang kha cig gi lus bai dUr+ya la sgro gser du 'dug pa dang / kha cig gi lus gser la sgro dngul du 'dug pa dang kha cig gi lus 'dres pa</text></item>
<item><p>176b2</p><section>mdo sde</section><text>dang / kha cig gi lus byi ru la sgro ke ke rur 'dug pa yin te/ de dag rtag tu 'dam nas skyes pa'i pad ma ma rnyis pa dag gi nang na rtse bar byed dga' mgur spyod par byed do/ /de ltar lha mo rnams sgra snyan pa des glu dbyangs</text></item>
<item><p>176b3</p><section>mdo sde</section><text>shin du len cing / pheg rdob par byed pa de bzhin du bung ba pad ma'i gsab gseb du dong ba de rnams sgra 'byin par byed do/ /de nas lha'i bu de lha mo de rnams dang lhan cig rdzing de dag gi nang du 'jug ste/ de chu la rtse bar</text></item>
<item><p>176b4</p><section>mdo sde</section><text>byed cing / rgod rtse dga' dga' mgur spyod par byed do/ /de ltar de rnams kyis shin du yun ring bar rtse ba nye bar sbyar nas tshal gser gyi shing ljon pa'i phreng ba zhes bya ba shing ljon pa gnyis kyis khebs pa ga la ba der</text></item>
<item><p>176b5</p><section>mdo sde</section><text>dong bar byed la glu dbyangs dang / sil snyan dang rol mo'i sgra sna tshogs dang ldan pa gser btso ma'i ri bo rin po che'i rtse mo bzang po la rtog ste/ rtse mo dang ldan pa de dag la lha'i tshogs du ma dang lha mo gzhan dag dang lhan cig</text></item>
<item><p>176b6</p><section>mdo sde</section><text>rtse zhing lta bar byed do/ /lha'i rang gi pad ma'i tshal dang / me tog ud pa la'i tshal dri rnam pa sna tshogs dang / lha'i dri phun sum tshogs pa rnams kyi nang na lha'i phreng ba dang gos dar gyon pa 'dzam bu chu bo'i gser btso mas</text></item>
<item><p>176b7</p><section>mdo sde</section><text>brgyan pa'i lha dang lha mo gzhan de dag dang lhan cig sil snyan yan lag lnga dang ldan pa nye bar len cing rtse bar byed do/ /gzhan dag ni bya ngang pa dang ka raN Da ba sgra snyan par 'byin cing rma bya dang ngang pa sbrengs pa'i nang du zhugs nas rtse</text></item>
<item><p>176b8</p><section>mdo sde</section><text>bar byed do/ /de nas yang lha'i tshogs nam mkha'i gzhal med khang na 'khod pa gzhan dag nam mkha' la lha mo'i tshogs dang lhan cig rtse bar byed do/ /nam mkha' la sgron ma lta bur gyur pa lha'i rol mo la blo shin du</text></item>
<item><p>177a1</p><section>mdo sde</section><text>chags pa rnams me tog gi char mngon par 'bebs shing sil snyan yan lag lnga dang ldan pa nye bar len pa na lha'i bde ba dag rjes su myong bar byed do/ /de nas yang lha'i tshogs gzhan dag phan tshun grogs su</text></item>
<item><p>177a2</p><section>mdo sde</section><text>gyur pa chang zhim po dag 'thung zhing phan tshun dga' la 'thun pa'i tshig gis 'dum pa dag mthong ngo / /de nas yang lha'i tshogs rang gi las dang rgyu 'thun pa'i bdud rtsi mdog dang / ro dang dri dang / bde ba phun sum tshogs</text></item>
<item><p>177a3</p><section>mdo sde</section><text>pa dag za ba mthong ngo / /de nas yang lha gzhan dag rin po che sna bdun gyi lha'i shing ljon pa dag las rin po che sna bdun gyi me tog dag 'thog cing bdag nyid la 'ching ba dag mthong ngo / /de nas yang lha'i tshogs gzhan</text></item>
<item><p>177a4</p><section>mdo sde</section><text>dag lha'i 'bras bu lag na thogs te phan tshun 'phen zhing za ba dag mthong ngo / /de nas yang lha'i tshogs gzhan dag lha'i ngang pa rin po che sna bdun gyi sgro gshog brkyang ba'i steng du zhon nas nam mkha' la 'gro ba na phan tshun</text></item>
<item><p>177a5</p><section>mdo sde</section><text>lus la gnod pa med do/ /de nas yang lha gzhan dag cong dang rnga dang sil dkrol dang gling bu dag dang yang dag par rab tu ldan pa'i rol mo byed pa na lha mo rnams lha de rnams kyi mdun na bro gar byed de de dag dang lhan cig rtse zhing lhan</text></item>
<item><p>177a6</p><section>mdo sde</section><text>cig dga' ba dang lha'i pad ma rnams kyis phan tshun rdeg pa na 'dod pa la zhen pa de yongs su rgod la 'dod pa sten cing smra ba dag mthong ngo / /de ltar lha'i bu gsar du skyes pa de lha'i 'jig rten sna tshogs kyis sprul pa de</text></item>
<item><p>177a7</p><section>mdo sde</section><text>mthong ste/ yid la sems pa dag gi mig gzugs sna tshogs lta ba la ngoms pa mi skye/ bdag gi rna ba sgra rnam pa sna tshogs du ma la nyan pa la ngoms pa mi skye ba dag gi sna dri rnam pa sna tshogs pa sno ba la ngoms pa mi</text></item>
<item><p>177a8</p><section>mdo sde</section><text>skye/ bdag gi lce ro phun sum tshogs pa ro myang bar bya ba drug la ngoms pa mi skye/ bdag gi lus bgo ba'i reg pa dang rgyan dang byug pa'i reg pa ste/ reg pa rnam pa sna tshogs dag la ngoms pa mi skye/</text></item>
<item><p>177b1</p><section>mdo sde</section><text>bdag gi yid sdug pa sna tshogs yid du 'ong ba'i chos byung ba thams cad la ngoms pa skye ba med pa de ni bdag yin te/ kun nas bde ba la chags pa bde ba myong bar bya'o snyam mo/ /de ltar rjes su bsams</text></item>
<item><p>177b2</p><section>mdo sde</section><text>pa de phan tshun shin du nyams dga' ba mtho ris dang 'thun pa sna tshogs dag gi yul dang yul dag la nye bar sten par byed do/ /sred pa'i tshogs drug la rnam par chags pa de kun nas sred pa'i mes yongs su bskor</text></item>
<item><p>177b3</p><section>mdo sde</section><text>nas sreg par byed de dper na sos ka rab tu tsha ba'i nyi ma'i gung la mi zhig mya ngam gyi nang du zhugs te/ mya ngan gyi nang du zhugs pa de'i mya ngan kun nas rtswa dang 'dab ma dang lo ma dang shing ljon pa'i yal ga 'phyang ba dang tshal</text></item>
<item><p>177b4</p><section>mdo sde</section><text>dang ri khrod kyi tshal skam po dang brag dang ri sul der mi gang zhig gis me btang ngo / /de nas mi de kun nas tshal gyi me des yongs su bskor ba skom gyis gdungs te/ gar bab bab tu 'bros so/ /de nas gang</text></item>
<item><p>177b5</p><section>mdo sde</section><text>dang gang du 'bros pa de dang de nyid du me'i phung po rab tu tsha ba/ tshal gyi shing sreg par byed pa kun nas shin du 'bar ba yin te/ de ltar shin du 'bar bar byas pas tshal gyi shing thams cad sreg par byed do/ /</text></item>
<item><p>177b6</p><section>mdo sde</section><text>de nas mi de lam gang dang gang du 'gro ba de dang / de nyid du kun nas rab tu 'bar ba mthong ste/ de me de'i nang du song nas sreg par byed kyang 'bros par mi nus la/ de ltar me'i nang du song ba de thul gyis</text></item>
<item><p>177b7</p><section>mdo sde</section><text>tshig par 'gyur ba de bzhin du byis pa so so'i skye bo las kyi me thams cad rtsa dang yal ga dang lo ma dang / mdab ma skam po la sreg pa'i tshal gyi me lta bu'i sred pa'i mya ngam gyi nang du rab tu 'jug par byed do/ /de</text></item>
<item><p>177b8</p><section>mdo sde</section><text>nas de sred pa lta bu'i bag la nyal gyi kun du sbyor ba'i stobs rab tu che ba/ rnam par rtog pa rlung lta bus bskyod pa'i 'jig rten pa'i bsam gtan thob pa thams cad shing dang tshal dang lcug ma 'phyang ba</text></item>
<item><p>178a1</p><section>mdo sde</section><text>skam po dang ri khrod lta bu yin te/ de yang de ltar sred pa me lta bus nges par sreg par byed do/ /kun nas rab tu 'bar zhes bya ba ni kun nas sred pa'i tshogs drug rab tu 'bar ba yin no/ /gar bab bab</text></item>
<item><p>178a2</p><section>mdo sde</section><text>tu 'bros shes bya ba ni/ gang dang gang du dbang po shin du chags pa'i sems yul la rjes su sten par byed pa de/ de nyid du yul la sred pa'i me lta bus sreg par byed la shin du rnam par rtog pa'i yul rlung lta</text></item>
<item><p>178a3</p><section>mdo sde</section><text>bus g.yengs pa yin no/ /de de nyid du yul la sred pa'i mes sreg pa na lha dag kun du 'jigs par 'gyur te/ de ni me tha mal pa la sreg par bya ba'i dper bya ba yin no/ /de ltar lha de lha'i gnas de na</text></item>
<item><p>178a4</p><section>mdo sde</section><text>legs par byas pa'i rnam pa 'bum snyed dag la nye bar spyod pa yin te ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du dga' bar byed do/ /de phyis lha'i ris de</text></item>
<item><p>178a5</p><section>mdo sde</section><text>nas 'chi bar 'gyur te/ shi nas kyang las nye bar 'gro ba ji lta ba bzhin/ sems can dmyal ba dang / yi dgas dang dud 'gro rnams kyi nang du skye bar 'gyur ro/ /gal te mi dang so so yang dag par</text></item>
<item><p>178a6</p><section>mdo sde</section><text>myong bar 'gyur ba'i las kyis mi rnams dang skal ba mnyam par mi'i nang du skyes na las de dang rgyu 'thun par de rin po che'i sa gzhi dag la rin po che kun gyis brgyan pa'i khang pa phun sum tshogs pa thams cad tu rgyal po</text></item>
<item><p>178a7</p><section>mdo sde</section><text>'am blon po chen por skye bar 'gyur te/ rtag tu rab tu bde ba dang ldan par 'gyur/ rgyal po dga' ba dang skye bo kun dga' ba dang bu dang nor dang 'bru phun sum tshogs par 'gyur ba mthong ngo / /de nas yang dge</text></item>
<item><p>178a8</p><section>mdo sde</section><text>slong las kyi 'bras bu rnam par smin pa shes pa de sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas lha rnams kyi gnas kun du gsal bar spyod pa zhes</text></item>
<item><p>178b1</p><section>mdo sde</section><text>bya ba ji ltar 'dug pa mthong ngo / /der sems can dag las gang gis skye bar 'gyur snyam nas des thos pa las byung ba'i shes pas brtags na skyes bu dam pa dge ba spyod pa gang gis srog gcod pa dang ma byin par len pa mi</text></item>
<item><p>178b2</p><section>mdo sde</section><text>bde la rjes su yi rang bar mi byed gzhan gyis byas na yang phyir zlog par byed cing smod par byed do/ /nyes par byas pa srog gcod pa'i las kyi 'bras bu'i rnam par smin pa yang dag par ston pa rnam pa du ma yod ce na/ 'di</text></item>
<item><p>178b3</p><section>mdo sde</section><text>la lo ma sngon po 'am/ chu dag gi nang na srin bu shin du phra mo yang mthong nas za bar mi byed la chu la yang 'thung bar mi byed do/ yongs su 'tshag par byed de btsags nas kyang chu'i nang nas byung ba'i srin bu de dag sa skam po'i</text></item>
<item><p>178b4</p><section>mdo sde</section><text>steng du chu tshags de sprug par mi byed kyi/ srin bu de dag gi srog chad par mi 'gyur ba'i chu'i gnas gang yin pa de nyid du srin bu de dag 'jog par byed do/ /yang des shin du 'tsho bar byed de gzhan dag kyang de bzhin du byed du 'jug</text></item>
<item><p>178b5</p><section>mdo sde</section><text>cing / dge ba'i lam la gnas par byed la rab tu 'jog par byed do/ /ma byin par len pa spangs pa ji lta bu yin rnam pa du yod ce na/ 'di la bu ram shing gi tshal lam 'bra go 'am 'bras bu ma du lung ka 'am tA ma pu ra ka</text></item>
<item><p>178b6</p><section>mdo sde</section><text>'am pa na sa 'am nA Di ke ra 'am chu shing gi 'bras bu gzhan gyis yongs su bzung ba rnams la rku sems kyis rang gi skyed shing du bya ba 'am kun dga' ra ba nyams dga' bar bya ba 'am longs spyad pa dga' bar bya ba 'am chags pa'i</text></item>
<item><p>178b7</p><section>mdo sde</section><text>rgyu 'am tshong pa'i khe spogs bya bar bsams nas sa bon 'bru gcig tsam yang len par mi byed la/ gzhan byed pa yang phyir zlog par byed/ de bzhin du byed du 'jug cing / dge ba'i lam la yang rab tu 'jog par</text></item>
<item><p>178b8</p><section>mdo sde</section><text>byed pa yin te/ de bdag la phan zhing gzhan la phan par byed pa/ tshul khrims srung ba spangs pa yang dag par blangs pa yin no/ /yang srog gcod pa dang ma byin par len pa dag las tshul khrims tshol zhing tshul</text></item>
<item><p>179a1</p><section>mdo sde</section><text>khrims la rab tu gnas pa ji lta bu yin zhe na/ 'di la srin bus bslang ba'i nad mi bzad pa chen pos thebs te/ srog chad du dogs kyang srin bu rnams gsad par mi bya'o snyam nas srin bu gsad</text></item>
<item><p>179a2</p><section>mdo sde</section><text>pa'i sman sbyor bar mi byed cing gzhan yang byed du mi 'jug la de ltar srog chad du dogs kyang srin bu gsod par mi byed pa yin te/ 'di ni bdag dang gzhan la phan par sbyor ba yin no/ /ma byin par len pa</text></item>
<item><p>179a3</p><section>mdo sde</section><text>spangs pa ji lta bu yin zhe na/ 'di la ma byin par len pa shin du phra mo yang mi len pa yin no/ /sbyin pa yang sbyin par byed de rnam pa du yod ce na/ 'di la bdag nyid kyi nad rab tu zhi bar bya ba'i phyir sman sbyar</text></item>
<item><p>179a4</p><section>mdo sde</section><text>ba de gzhan mthong ngam thos nas bdag nyid kyis sman sbyar ba de bdag gir ma byas kyang rung 'di ltar de bde bar gyur cig snyam nas gzhan la sbyin par byed de/ sbyin bdag dam pa mya ngan las 'das pa'i mthar thug</text></item>
<item><p>179a5</p><section>mdo sde</section><text>pa'i sbyin pa sbyin pa de/ lus dang bral nas bde 'gro mtho ris kyi 'jig rten sum bcu rtsa gsum pa'i lha rnams kyi nang kun du gsal bar spyod pa zhes bya ba'i gnas der skye bar 'gyur ro/ /der skyes nas kyang</text></item>
<item><p>179a6</p><section>mdo sde</section><text>de'i legs par byas pa'i las des/ gnas de yang rin po che thams cad kyi 'od kyis kun du gsal ba bzhin du rnam par mdzes pa yin no/ /de der skyes pa dang shin du rgya che ba dang ldan pa'i lha mo rnams kyis</text></item>
<item><p>179a7</p><section>mdo sde</section><text>mngon par mchod nas/ tshal sil snyan rnam pa sna tshogs kyi sgra dang ldan pa'i 'khor zhes bya ba der 'dong bar byed do/ /bya dang shing ljon pas brgyan pa zhes bya ba'i tshal de yang de rnams kyis nye bar brgyan</text></item>
<item><p>179a8</p><section>mdo sde</section><text>pa yin no/ /bya de rnams kyi mthu ni 'di lta bu yin te/ bya de gang dang gang du nam mkha' la 'gro ba de dang der shing de dag kyang bya de rnams kyi mthus nam mkha' la 'gro'o/ /lha gang dag shing ljon pa la</text></item>
<item><p>179b1</p><section>mdo sde</section><text>gnas pa'i shing de dag kyang de bzhin du nam mkha' la 'gro'o/ /gnas de na shing la gnas pa rnams kyi pad ma'i rdzing dag 'byung bar 'gyur te/ pad ma sna tshogs gser gyis brgyan pa/ 'dab ma bai dUr+ya</text></item>
<item><p>179b2</p><section>mdo sde</section><text>sdong bu gser la/ gze ba dngul yin te/ pad ma de dag lha mo rnams 'dzegs nas snying po la 'khod cing glu dbyangs len no/ /glu dbyangs len pa na dge ba'i las des pad ma de dag gi bar bar nas chang zhim</text></item>
<item><p>179b3</p><section>mdo sde</section><text>po dag 'byung bar 'gyur la/ de yang dga' 'bab ces bya ba yin te/ de dag la de rnams 'thung bar byed do/ /de bzhin du pad ma'i snying po la 'khod pa'i lha'i bu de dag thams cad mngon par glu dbyangs len</text></item>
<item><p>179b4</p><section>mdo sde</section><text>cing dga' mgur spyod pa na 'thung bar byed de/ de ltar pad ma'i gsab gseb na 'khod pa bde ba de lha mo rnams kyis yongs su bskor cing yun ring du chang zhim po dag la 'thung bar byed do/ /yun ring du bde</text></item>
<item><p>179b5</p><section>mdo sde</section><text>ba nye bar spyad nas nam mkha' de las 'babs par byed de/ de ltar bya de dag dang 'di ltar lha mo'i tshogs kyis lhan cig bskor ba me tog ku ba la ya'i khyim zhes bya ba der 'dong bar byed do/ /khyim de</text></item>
<item><p>179b6</p><section>mdo sde</section><text>yang me tog ku ba la ya las byas pa/ kun nas rgyar dpag tshad brgya phrag stong yod de 'dab ma re re la lha mo sna tshogs sil snyan yan lag lnga dang ldan pa glu len zhing bro rdung bar byed do/ /gal te me tog ku</text></item>
<item><p>179b7</p><section>mdo sde</section><text>ba la ya'i 'dab ma sngon po'i 'od des kun nas thams cad tu sngon por 'gyur la gal te 'dab ma gzhan dmar na de de ltar me tog ku ba la ya'i 'dab ma dmar po des kha dog sna tshogs kyis brgyan pa gzhan gang yin</text></item>
<item><p>179b8</p><section>mdo sde</section><text>pa de dag kyang dmar po de'i mthus de bzhin du dmar por 'gyur ro/ /ud pa la dmar po dang / rtsa ba dang snying po las byung ba'i stobs kyis ze ba'i nang na snying po yod pa gang yin pa de dag la las bya bas</text></item>
<item><p>180a1</p><section>mdo sde</section><text>legs par byas pa'i lha mo rnam pa sna tshogs kyis yongs su bskor te gnas so/ /ze ba'i khri de rnams kyi steng na/ lha mo'i lag pa na pad ma sna tshogs thogs pa dag /lha'i bu dang lhan cig</text></item>
<item><p>180a2</p><section>mdo sde</section><text>glu dbyangs len bro gar byed rtsed mo byed/ dga' mgur spyod par byed do/ /der yang yun ring du rtses nas/ 'dab ma las byas pa'i khyim du 'jug par byed de/ des chu klung yid 'ong lta zhes bya ba shin du nyams</text></item>
<item><p>180a3</p><section>mdo sde</section><text>dga' zhing 'gram gnyi ga shing ljon pas yongs su bskor ba mthong ngo / /chu klung de yang shin du nyams dga' ba yin la/ dga' ba 'di lta bu yin te/ 'di lta ste 'gram gnyi ga shing ljon pa rnam pa sna tshogs kyis</text></item>
<item><p>180a4</p><section>mdo sde</section><text>shin du rnam par phye ba yal ga dang lcug ma rnam pa sna tshogs kyis shin du rnam par phye ba lo ma rnams kyi bar bar na/ bya gnas pa sgro dang mchu sdug la sgra snyan cing 'jebs pa 'byin pa/ bde ba rnam pa du ma yid du</text></item>
<item><p>180a5</p><section>mdo sde</section><text>'ong ba'i bya rnams kyis 'gram mtha' dag brgyan pa yin no/ /yid la zas sam skom nas rnam pa gzhan cung zad yid du 'thad pa'i bar gang dang gang bsams pa de dang de nyid chu bo de las rab tu 'byung ngo / /</text></item>
<item><p>180a6</p><section>mdo sde</section><text>de nas yang chu bo shin du nyams dga' ba de las rnam pa gzhan 'byung ba ni 'di lta ste/ mtha' gnyi ga na lha mo cha byad dang gzugs sna tshogs dang ldan pa lag na rol mo'i sgra rnam pa sna tshogs thogs shing glu dbyangs</text></item>
<item><p>180a7</p><section>mdo sde</section><text>len bro gar byed rtsed mo byed de phan tshun 'dres pa yin no/ /'di ltar yang yid du 'thad pa 'ba' shig yod la dga' ba'i rnam pa de lta bu dang ldan pa de chu bo'i nang du 'jug par byed de lha'i bu las spyod pa legs par</text></item>
<item><p>180a8</p><section>mdo sde</section><text>byas pa des de dag kyang mthong ngo / /de nas yang lha'i bu mo yid rab tu dga' ba de rnams bro gar byed glu dbyangs len rgod par byed cing / rol mo'i sgra sna tshogs dag kyang 'byin par byed do/ /lha mo yid</text></item>
<item><p>180b1</p><section>mdo sde</section><text>rab tu dga' ba de dag kyang lha'i rol mo sil snyan yan lag lnga dang ldan pa dag thogs nas lha las spyod pa legs par byas pa ga la ba der 'dong bar byed do/ /lha des lha de dag dang lha mo gzhon nu na tshod dang ldan zhing</text></item>
<item><p>180b2</p><section>mdo sde</section><text>cha byad dang rgyan thogs pa/ shin du dga' bar byed pa dag mthong nas/ de nas yang dga' ba'i 'dod chags brgya 'gyur gyis skyed pa na/ lha mo gzhan de dag dang lhan cig lha mo de dag ga la ba der rgyug par byed</text></item>
<item><p>180b3</p><section>mdo sde</section><text>do/ /de nas chu bo'i 'gram gyi lha mo gang yin pa de dag dang me tog ku ba la ya'i khyim nas byung ba gang yin pa de dag phan tshun 'dres shing phan tshun nyams dga' ba'i sgra 'byin par byed do/ /lha'i tshogs gang yin pa</text></item>
<item><p>180b4</p><section>mdo sde</section><text>de dag thams cad rin po che'i ri rab kyi rtse mo rnams su lha'i rol mo'i sgras 'gengs par byed do/ /rnam pa de lta bu'i yid du 'ong ba'i sgra de dag thos nas lha gzhan dag rtse mo gzhan dag tu lha mo'i tshogs dang lhan cig rtse</text></item>
<item><p>180b5</p><section>mdo sde</section><text>bar byed do/ /de dag gis kyang sgra de thos nas dga' ba nyid yid la byas te rings par chu bo'i 'gram yid du 'ong ba de dag ga la ba der 'dong bar byed do/ /lha dang lha mo'i tshogs phan tshun 'dres pa de dag 'thab pa dang</text></item>
<item><p>180b6</p><section>mdo sde</section><text>phrag dog dang rgyags pa rnams kyis skyo ba med cing / phan tshun grogs su gyur la gnod pa med pa dag glu len zhing rgod par byed do/ /phan tshun gzhan dag ni chang zhim po 'drim par byed cing 'thun bar byed la/</text></item>
<item><p>180b7</p><section>mdo sde</section><text>lha dang lha mo'i tshogs gzhan dag kyang bdud rtsi la za bar byed do/ /de ltar yun ring du rtse ba la zhugs pa de dag de nas yang chu bo'i 'gram de nas rgyags pa la gnas pa'i lha rtse zhing 'gying bar 'gro ba dag tshal dang nye</text></item>
<item><p>180b8</p><section>mdo sde</section><text>ba'i tshal de rnams ga la ba der 'dong bar byed do/ /bde ba 'bum phrag de lta bu dang ldan pa'i lha rnams ji srid du 'dod pa sdug pa yid du 'ong ba'i las byas shing bsags pa de zad par ma gyur pa de srid du nye</text></item>
<item><p>181a1</p><section>mdo sde</section><text>bar spyod par byed do/ /de phyis lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang yi dgas dang dud 'gro rnams kyi nang du skye bar 'gyur</text></item>
<item><p>181a2</p><section>mdo sde</section><text>ro/ /gal te brgya la mi dang so so yang dag par myong bar 'gyur ba'i las kyis mi rnams kyi nang du skyes na las de dang rgyu 'thun par de rtag tu bde ba dang ldan zhing khrus dang byug pa dang rgyan la dga' bar 'gyur/ rtag tu pad</text></item>
<item><p>181a3</p><section>mdo sde</section><text>ma dang me tog ku mu da dang ko ka na da dang ku ba la ya la dga' bar 'gyur/ drang zhing drang po'i rang bzhin can mkhas pa chos dang ldan pa la dga' ba rgyal po 'am blon po chen po 'am khyim bdag gam yul gyi spyan</text></item>
<item><p>181a4</p><section>mdo sde</section><text>nam ded dpon chen po 'am tshong pa thams cad kyi gtso bor 'gyur bar mthong ngo / /de nas yang dge slong las kyi 'bras bu rnam par smin pa shes pa de sum bcu rtsa gsum pa'i lha rnams kyi gnas la rtog</text></item>
<item><p>181a5</p><section>mdo sde</section><text>par byed de/ des thos pa las byung ba'i shes pas/ lha rnams kyi gnas gser gyi rna phug gi khang pa zhes bya ba ji ltar 'dug pa mthong ngo / /der sems can dag las gang gis skye bar 'gyur</text></item>
<item><p>181a6</p><section>mdo sde</section><text>snyam nas/ des thos pa las byung ba'i shes pa 'am lha'i mig gis brtags na/ skyes bu dge ba tshul khrims dang ldan par gyur pa gang gis srog gcod pa dang ma byin par len pa dag spangs pa yin te/</text></item>
<item><p>181a7</p><section>mdo sde</section><text>rnam pa du spangs pa ji lta bu yin zhe na/ dgra bdag gi srog gcod par byed pa 'am/ bu bsad pa 'am chung ma phrogs pa g.yul gyi nang du zhugs pa la yongs su skyob par byed cing rdeg par yang mi byed/</text></item>
<item><p>181a8</p><section>mdo sde</section><text>gzhan pha rol dag gis dgra bzung yang yongs su skyob par byed cing tshig snyan par smra la/ nor rdzas dag byin nas thar bar byed/ phyir zhing phan pa nyid byed/ de ltar mi ngan pa de yang g.yul gyi nang du</text></item>
<item><p>181b1</p><section>mdo sde</section><text>zhugs pa thar bar byas nas/ snga ma bzhin yang dang yang du 'chi bar 'gyur ba srog byin zhing mi dga' bar mi byed do/ /sdom pa blangs pa las kyi 'bras bu la 'jigs pa des/ dgra'i steng du mtshon cha bsags</text></item>
<item><p>181b2</p><section>mdo sde</section><text>pa 'bab pa las srung bar byed cing / srog gcod pa'i 'jigs pas 'debs par mi byed/ bdag nyid kyi srog kyang yongs su gtong la 'debs par mi byed pa yin te/ rnam pa de dag ni srog gcod pa dang</text></item>
<item><p>181b3</p><section>mdo sde</section><text>bral ba yin no/ /ma byin par len pa spangs pa ji lta bu rnam pa du zhig rnam pa ni ji lta bu yin zhe na/ 'di la sdom pa blangs pa kha na ma tho ba rdul phran tsam la yang 'jigs par lta zhing las dang las kyi</text></item>
<item><p>181b4</p><section>mdo sde</section><text>'bras bu la 'jigs skrag pa de sdig pa rnams mi byed/ bsod nams ma yin pa dag la mi bsten/ las spyod pa 'os pa ma yin pa'i gnas dag mi byed pa'i skyes bu dam pa de ni ma byin par len pa spangs</text></item>
<item><p>181b5</p><section>mdo sde</section><text>pa yin no/ /'di la sdom pa blangs pa rdul phran tsam la yang 'jigs par lta bar gyur pas gtsug lag khang du 'gro 'am nye ba'i tshal du slob du 'gro 'am chu'i don du 'gro ba'i phyir gzhan dag gi g.yul 'gyed</text></item>
<item><p>181b6</p><section>mdo sde</section><text>pa'i lham 'am rtswa las byas pa 'am grong mi 'am sred las byas pa 'am/ sba las byas pa gzhan gyis ma gnang bar mi spyod cing / gang de dag bslab pa'i gzhi las 'da' ba'i 'jigs pas nyin mo 'am</text></item>
<item><p>181b7</p><section>mdo sde</section><text>mtshan mor rku sems kyis mi rku ba yin te/ rnam pa de dag ni srog gcod pa dang ma byin par len pa dag dang bral ba yin no/ /tshul khrims la rab tu bzhag pa ji lta bu yin zhig gu snyam na/ 'di la mi</text></item>
<item><p>181b8</p><section>mdo sde</section><text>dge ba mi 'dod pa mi sdug pa yid du mi 'ong ba sdig pa'i chos rnams spangs pa yin te/ rnyog pa med pa spangs pa dang ldan pa legs par 'phel ba slu ba med pa'i tshul khrims srung ba yin no/ /tshul khrims</text></item>
<item><p>182a1</p><section>mdo sde</section><text>de ni mtho ris su skye bar nges pa yin la/ mya ngan las 'das pa'i mthar thug par 'gyur te/ 'dod na byang chub gsum gyi so so yang dag par myong ba mya ngan las 'das pa'i mthar thug par</text></item>
<item><p>182a2</p><section>mdo sde</section><text>'gyur ro// //'phags pa dam pa'i chos dran pa nye bar gzhag pa/ bam po sum bcu lnga pa/ gzhan yang 'di la gal te nags kyi nang du 'gron por song ba 'am lam gol bar zhugs sam grogs dang</text></item>
<item><p>182a3</p><section>mdo sde</section><text>bcas pa 'am grogs med par song ba dang sha rjen pa za ba ltogs pa dag ltogs pa'i mthus rang gi bu btsas pa dag la za bar byed pa mthong ba dang / 'di ltar sha rjen za ba 'di rang gi bu la za bar ma gyur cig /</text></item>
<item><p>182a4</p><section>mdo sde</section><text>bkres pas nyen pa 'di srog yongs su gtong bar ma gyur cig /bdag gi sha dag gis 'di tshim par gyur cig snyam nas de'i drung du zar gzhug pa'i phyir song ste/ de bdag nyid kyi lus gtong bar byed pa sems</text></item>
<item><p>182a5</p><section>mdo sde</section><text>can la snying rje zhing mkhas pa ma dang bu'i srog sbyin par byed pa de ni tshul khrims la rab tu zhugs pa yin no/ /sbyin pa la rab tu zhugs pa ji lta bu yin zhe na/ 'di la dbul por gyur cing tshegs chen pos 'tsho bar</text></item>
<item><p>182a6</p><section>mdo sde</section><text>byed pa chos dang ldan pa sdom pa blangs pa kha na ma tho ba rdul phran tsam yang mi skyed pa de gal te 'gog pa las langs pa'i dge slong der 'ongs nas bslangs pa dang de sems pa dang ldan par gyur nas/ de'i bu dang</text></item>
<item><p>182a7</p><section>mdo sde</section><text>chung ma'i zas su sbyar ba nyung ngu gang yin pa de dag 'gog pa las langs pa'i dge slong de la 'bul bar byed cing bdag nyid kyang nyin mtshan du mi za 'am nyung ngu za la lhag ma la yang sems par byed gzhan dag kyang de ltar</text></item>
<item><p>182a8</p><section>mdo sde</section><text>srog gcod pa dang ma byin par len pa dag las phyir zlog par byed/ dge ba'i lam la rab tu 'jog par byed pa na yang shin du rjes su yi rang bar byed cing rab tu spro bar byed dge ba'i las de nyid la rab tu</text></item>
<item><p>182b1</p><section>mdo sde</section><text>'jog par byed/ de nas yang rab tu gzeng stod par byed skyes su dge ba bdag nyid la phan pa byed pa ni lus dang bral nas bde 'gro mtho ris kyi 'jig rten sum bcu rtsa gsum pa'i lha rnams kyi nang du dri tsam zhig</text></item>
<item><p>182b2</p><section>mdo sde</section><text>gis gser gyi yon tan gyi khyim gyi gnas su skye bar 'gyur ro/ /der skyes nas kyang las bya ba legs par byas pa de gser gyi khyim gyi gnas su skyes nas bde ba yang dag par myong bar 'gyur ba 'dod pa'i bde</text></item>
<item><p>182b3</p><section>mdo sde</section><text>ba nges par myong bar 'gyur ro/ /gnas de na gser las byas pa'i khyim rin po che thams cad kyi 'od kyis brgyan pa yod de phug de ni 'od nyid yin no/ /khyim zhes bya ba'i phug ni 'di yin te der brgya byin yang</text></item>
<item><p>182b4</p><section>mdo sde</section><text>'ongs nas ngo mtshar skyes te brgya 'gyur du rtse bar byed cing / 'di ltar tshigs su bcad de yang smras pa/ kye ma dge ba sngon byas pa'i/ /yang dang yang du bde ba dag /sngon byas rjes su ldan pa'i rgyu/ /</text></item>
<item><p>182b5</p><section>mdo sde</section><text>mtho ris rnams su lha spyod do/ /sngar ni rta gnyis ldan pa yi/ /shing rta yon tan de bzhin gnyis/ /ye shes lcag dang ldan pa yis/ /shing rta nyi ma bzhin du gsal/ /tshul khrims ldan zhing snying rjer ldan/ /</text></item>
<item><p>182b6</p><section>mdo sde</section><text>'byung po kun la snying brtse zhing / /ma lta bur ni phan byed pa/ /lha yi gnas su rab tu 'gro/ /'di ltar snying rje tshol ba'i mi/ /'byung po kun la phan dga' ba/ /de la rten pa'i mi dag ni/ /sum bcu</text></item>
<item><p>182b7</p><section>mdo sde</section><text>rtsa gsum gnas su 'gro/ /rtag tu dul zhing snying rjer ldan/ /'byung po kun la phan dga' ba/ /de ni mchod pa'i gnas 'gyur zhing / /'jig rten pha rol mtho ris dga'/ /snying rjer ldan pa'i mi dag ni/ /</text></item>
<item><p>182b8</p><section>mdo sde</section><text>zla ba lta bur mdzes 'gyur zhing / /mi de rtag tu lha 'dra la/ /lha rnams kyis ni 'dud par byed/ /'byung po kun gyi gnas gyur pa/ /mya ngan bral zhing nyon mongs bral/ /de ltar bde ba 'dod pa yis/ /</text></item>
<item><p>183a1</p><section>mdo sde</section><text>rab tu dang bas snying rje bsten/ /de nas de ltar brgya byin gyis tshigs su bcad pa dag smras nas phug de na stan gyi mchog gser las byas pa rin po che sna bdun 'od rab tu 'bar ba/ steng</text></item>
<item><p>183a2</p><section>mdo sde</section><text>du gding ba stan khra bo dang ldan pa rdo 'jam pa gshis su bab pa dbyibs dang cha byad sna tshogs dang ldan pa de dag gi steng du 'dug ste/ lha'i rgyal po brgya byin de lha'i tshogs rnams dang lhan cig 'khod do/ /lha</text></item>
<item><p>183a3</p><section>mdo sde</section><text>rnams dang lhan cig 'khod nas lha mo'i tshogs kyis yongs su bskor cing gzugs dang cha byad sna tshogs dang ldan pa'i lha mo rnams dang lhan cig yun ring du rtse bar byed yongs su spyod par byed do/ /de ltar</text></item>
<item><p>183a4</p><section>mdo sde</section><text>yun ring zhig lon pa dang phug de dag nas byung ste/ lha sna tshogs brgya snyed kyis yongs su bskor nas kun dga' ra ba'i skyed mos tshal zhes bya ba ga la ba der 'dong bar byed do/ /de ltar sil snyan dang rol</text></item>
<item><p>183a5</p><section>mdo sde</section><text>mo'i sgra sna tshogs 'byin pa'i lha'i tshogs mthu che ba rnams phyi bzhin 'brang zhing 'dong ba na des kun dga' ra ba'i bskyed mos tshal shing ljon pa 'bum phrag du ma gsal ba/ gser dang / bai dUr+ya'i shing ljon pa'i</text></item>
<item><p>183a6</p><section>mdo sde</section><text>'od kyi phreng ba 'bar ba rnams kyis kun nas mdzes par 'dug pa de dag rgyang ring po nas mthong ngo / /bskyed mos tshal dang tshal rnam pa sna tshogs kyis brgyan pa de dper bya bar mi nus kyang / cung zad cig</text></item>
<item><p>183a7</p><section>mdo sde</section><text>dper bya na ji ltar nyi ma bdun shar ba'i 'od zer 'byung ba ltar/ bskyed mos tshal de'i 'od kyang de lta bu yin te/ 'od sna tshogs de dag 'byung ba ni 'di lta ste/ kha dog sngon po dang / ser po dang btsod</text></item>
<item><p>183a8</p><section>mdo sde</section><text>ka dang dkar po ste/ 'od kha cig ni 'dres pa yin no/ /des tshal de dag dang bskyed mos tshal de kun nas rab tu 'bar ba lta bur rnam par mdzes te/ 'od kyi kha dog sna tshogs rnams kyis 'khor</text></item>
<item><p>183b1</p><section>mdo sde</section><text>gsal bar byas shing brgyan pa de yang lha'i rgyal po brgya byin gyis mthong nas lha rnams la smras pa/ 'di ltar kun dga' ra ba'i bskyed mos tshal dang nye ba'i tshal brgyan pa la lha khyed kun ltos shig /'di</text></item>
<item><p>183b2</p><section>mdo sde</section><text>dag kun mthong lags so zhes smras so/ /'dir sngon brgya byin gyi stan gyi phyed la 'khor los sgyur ba'i rgyal po gling bzhi la dbang bar 'dug ste/ lha mo'i tshogs kyis yongs su bskor nas rtses so/ /</text></item>
<item><p>183b3</p><section>mdo sde</section><text>lha'i 'jig rten gnyis la dbang ba lo 'bum phrag bye ba du mar spyad kyang tshim pa med de/ dus de zad nas las kyi mtha' spyad pa legs par byas pa tshal der gnas pa de'i bzang ba gang yin pa dang brjid pa gang yin pa</text></item>
<item><p>183b4</p><section>mdo sde</section><text>de srid du rab tu mthu che bar gyur to/ /de ltar lha kun nyon cig /sngon gyi dus na rgyal po nga las nu zhes bya ba zhig byung ste/ de mi'i gnas bzhi rnams la 'chad pa med cing mtshon gyis brdab med par</text></item>
<item><p>183b5</p><section>mdo sde</section><text>bka' stsol bar byed do/ /de sngon las legs par byas pa rnams kyis 'dod pa dag la tshim pa med cing / de lha'i yul 'dir 'ong bar byed do/ /de 'ong ba na rang gi lus las 'od 'byung bas/ ri'i rgyal po ri</text></item>
<item><p>183b6</p><section>mdo sde</section><text>rab 'di bcu 'gyur du 'od dang ldan par gyur to/ /lha thams cad kyang zil gyis mnan nas 'od kyi nang du 'dus te/ de'i tshe rgyal po de rgyal chen bzhi pa'i lha rnams kyis mngon par mthong nas/ mchod yon</text></item>
<item><p>183b7</p><section>mdo sde</section><text>dang rkang pa bkru ba dag thogs nas dong ste/ rgyal po chen po tshur gshegs bdag cag ni khyod kyi slad du mchis pa lags te/ bdag cag gi mchod yon khyod la 'os pa lags so/ /des lha rnams kyi nang du</text></item>
<item><p>183b8</p><section>mdo sde</section><text>mchod yon blangs nas de nas yang sum bcu rtsa gsum pa'i lha rnams kyi nang du 'gro bar byed do/ /'od des sum bcu rtsa gsum gyi 'od kun med par byas te/ de ltar de gcig pu mi rnams kyi nang na nyi ma ltar</text></item>
<item><p>184a1</p><section>mdo sde</section><text>rnam par mdzes pa de bzhin du de lha'i ris 'dir yang rnam par mdzes pa yin no/ /de ltar lha de dag gi 'od med par byas pa 'jig rten skyong ba bzhi rnams kyis mngon par mthong nas/ lha rtabs</text></item>
<item><p>184a2</p><section>mdo sde</section><text>pa de rnams la smras pa/ 'di ltar rgyal po nga las nu de sum bcu rtsa gsum du 'ong ste/ 'od 'di ni 'khor los sgyur ba de'i shing rta dang 'khor lo dang lus kyi gzi brjid yin gyi/ 'od 'di ni lha ma yin</text></item>
<item><p>184a3</p><section>mdo sde</section><text>rnams kyi ma yin la/ sa la rgyu ba gang gi yang ma yin te brtabs pas chog chog /rgyal po de ni chos dang ldan zhing chos kyi rjes su 'jug pa bzhin no/ /de dag la de skad smras pa dang / rgyal po de</text></item>
<item><p>184a4</p><section>mdo sde</section><text>sum bcu rtsa gsum du 'ongs so/ /de'i tshe brgya byin kun dga' ra ba'i bskyed mos tshal na rtse bar byed dga' mgur spyod par byed do/ /de nas brgya byin gyis rgyal po de mthong nas khyod 'dir byon pa</text></item>
<item><p>184a5</p><section>mdo sde</section><text>stan gyi phyed 'di lags so zhes stan gyi phyed bstabs so/ /de nas lha'i dbang po brgya byin de dang lhan cig stan phyed phyed la 'khod do/ /'dod pa'i yon tan lnga 'byor cing ldan par gyur pa rnams kyis yun ring</text></item>
<item><p>184a6</p><section>mdo sde</section><text>du 'khod do/ /de legs par byas pa'i las zad na/ de nas yang slar lhung ngo / /des sum bcu rtsa gsum gyi gnas 'di dag kun dpyad nas/ 'di ltar kun dga' ra ba'i bskyed mos tshal 'dir</text></item>
<item><p>184a7</p><section>mdo sde</section><text>dga' ba'i rnam pa 'di lta bu gzhan ma myong ngo / /de ltar bskyed mos tshal rin po che du mas rnam par brgyan pa 'di nyams dga' ba yin te/ de ltar sa 'di'i gzhal med khang mdzes pa gang yin pa de</text></item>
<item><p>184a8</p><section>mdo sde</section><text>nyi ma bzhin rnam par mdzes pa yin no/ /de nas lha'i dbang pos de skad smras nas/ lha brgya phrag stong gis kun nas yongs su bskor te/ kun dga' ra ba'i bskyed mos tshal ga la ba der 'dong bar</text></item>
<item><p>184b1</p><section>mdo sde</section><text>byed do/ /bskyed mos tshal du dong ste/ lha dang lha mo'i tshogs kyi rnam pas yongs su bskor nas/ rtse bar byed dga' mgur spyod par byed do/ /de ltar de shing ljon pa sna tshogs dang 'od rnam pa sna</text></item>
<item><p>184b2</p><section>mdo sde</section><text>tshogs kyis brgyan par yun ring du bde ba rnam pa du ma myong nas rin po che sna bdun las byas pa'i shing rta nyi ma ltar gsal bas nam mkha' de nyid la sil snyan dang / rol mo sna tshogs rjes su 'brang bzhin du</text></item>
<item><p>184b3</p><section>mdo sde</section><text>lha'i 'dun sa chos bzang ga la ba der dong ste phyin pa dang / de nyid du lha gzhan dag ji srid du 'dod pa sdug pa yid du 'ong ba byas shing bsags pa de zad par ma gyur pa de srid du 'dod pa'i yon tan lnga dang ldan pa rnams</text></item>
<item><p>184b4</p><section>mdo sde</section><text>kyis rtse bar byed dga' mgur spyod par byed do/ /de zad nas de nas yang sems can dmyal ba dang dud 'gro dang yi dgas rnams kyi nang du skye bar 'gyur ro/ /gal te mi rnams dang skal ba mnyam par mi'i nang</text></item>
<item><p>184b5</p><section>mdo sde</section><text>du skyes na/ las de dang rgyu 'thun par de rtsod pa'i dus su mi skye zhing rdzogs ldan gyi dus su skye bar 'gyur/ yul shin du nyams dga' zhing tshal dang nye ba'i tshal dang ldan pa dang 'bras sA lu dang nas dang gro dang bu</text></item>
<item><p>184b6</p><section>mdo sde</section><text>ram shing ro dang ldan pa dang skye bo dang shin du ldan pa dang chos dang shin du ldan par skye bar 'gyur te/ rgyal po 'am blon po chen po skye bo kun dga' ba gzugs bzang po dang ldan zhing dbang po tshang ba dang bu dang tsha bo</text></item>
<item><p>184b7</p><section>mdo sde</section><text>dang ldan par 'gyur ba mthong ngo / /de nas yang dge slong las kyi 'bras bu rnam par smin pa shes pa des/ sum bcu rtsa gsum pa'i lha rnams kyi gnas la rtog par byed de/ des thos pa las byung ba'i</text></item>
<item><p>184b8</p><section>mdo sde</section><text>shes pas sum bcu rtsa gsum pa'i lha rnams kyi gnas phreng ba'i grib ma zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i</text></item>
<item><p>185a1</p><section>mdo sde</section><text>shes pas brtags na/ las kyi mtha' spyad pa legs par spyad pa sems dge ba'i bsam pa dang ldan par gyur pa gang gis srog gcod pa dang ma byin par len pa spangs pa yin no/ /rnam pa du yod ce na/</text></item>
<item><p>185a2</p><section>mdo sde</section><text>gang bdag nyid kyis srog mi gcod pa yin te/ 'di ltar chu srin byis pa gsod dam kum b+hi ra 'am na kra 'am shang ka chu 'gram du bzung ste/ bcings nas gson bzhin du sha btogs nas za ba 'am/ tshong</text></item>
<item><p>185a3</p><section>mdo sde</section><text>ba srog gcod pa'i rnam pa de lta bu dang bral zhing srog gcod pa gzhan yang tshul khrims la rab tu 'jog par byed/ srog gcod pa la rjes su yi rang bar mi byed cing phyir zlog par byed la/ phyir bzlog nas dge</text></item>
<item><p>185a4</p><section>mdo sde</section><text>ba'i lam la rab tu 'jog par byed pa yin te rnam pa de dag ni srog gcod pa spangs pa yin no/ /ma byin par len pa spangs pa ji lta bu yin zhe na/ 'di la skyes bu dge ba dad pa dang ldan par gyur pa/ drang</text></item>
<item><p>185a5</p><section>mdo sde</section><text>zhing drang po'i rang bzhin can sdom pa blangs pa chags pa'i bsam pa med pa/ gang gis dge 'dun gyi nang ngam mchod rten la bdug spos phul ba de la de sdom pa'i bsam pas snom par mi byed/ dri zhim po des</text></item>
<item><p>185a6</p><section>mdo sde</section><text>gos la gos par mi byed myong bar mi byed sna'i lus dang phrad kyang mi 'dod pa yin te rnam pa de dag yin no/ /gzhan yang ma byin pa len pa shin du chung ba yang mi len la/ gzhan len pa yang de ltar phyir zlog</text></item>
<item><p>185a7</p><section>mdo sde</section><text>par byed/ dge ba'i lam la rab tu 'jog par byed/ de ltar phyir zhing lam bzang po la gnas par byed pa yin te/ de ni bdag la phan pa gzhan la phan pa byed pa'i skyes bu yin no/ /srog chags</text></item>
<item><p>185a8</p><section>mdo sde</section><text>rnams kyi phan pa la rab tu zhugs pa ji lta bu yin zhe na/ ji ltar rang gi bu'i srog gcod par mi byed pa de bzhin du srog chags phre'u dang grog sbur la sogs pa srog chags thams cad gsod par mi byed cing de</text></item>
<item><p>185b1</p><section>mdo sde</section><text>ltar gzhan dag kyang tshul khrims de nyid srung du 'jug la dge ba'i lam la rab tu 'jog pa yin no/ /sbyin pa la dga' ba ji lta bu yin zhe na/ 'di la dbul po tshegs chen pos 'tsho ba bsam gtan dang po</text></item>
<item><p>185b2</p><section>mdo sde</section><text>thob pa lam du zhugs pa la rang gi snod de nas zas kyi skal ba sbyin par byed cing / gzhan yang sbyin pa de lta bu byed du 'jug la bsod nams dag byed du 'jug pa yin te/ bdag dang gzhan la phan pa byed pa de</text></item>
<item><p>185b3</p><section>mdo sde</section><text>lus dang bral na mtho ris sum bcu rtsa gsum pa'i lha rnams kyi nang phreng ba'i grib ma'i lha rnams kyi nang du skye bar 'gyur ro/ /der skyes nas kyang de'i phreng ba'i grib ma'i lha rnams kyi nang lha'i ris de na shing ljon</text></item>
<item><p>185b4</p><section>mdo sde</section><text>pa phreng ba'i grib ma zhes bya ba kun nas 'od kyi phreng ba 'byung ba yod de/ me tog de dag gi dri shin du zhim pa kun du dpag tshad tsam du 'byung la/ shing ljon pa gzhan dag gi me tog rdol nas dri zhim po rab tu</text></item>
<item><p>185b5</p><section>mdo sde</section><text>'byung ngo / /de ltar yun ring du dga' ba'i me tog re re gang yin pas phreng ba lha'i mgo la 'ching bar byed do/ /phreng ba de yang kha dog rnam pa sna tshogs su yod de/ kha dog sngon po dang ser po dang btsod kha dang</text></item>
<item><p>185b6</p><section>mdo sde</section><text>dang dkar po rnams kun nas shin du rnam par phye ba yin no/ /ji ltar mi'i 'jig rten na ri mo mkhan shin du mkhas pa/ legs par bslabs pa byas shing mkhas pa'i las kyis gnas dang gnas dag tu phreng</text></item>
<item><p>185b7</p><section>mdo sde</section><text>ba shin du sdug par bris pa de ltar shing la rnam par 'byung bar 'gyur te/ shing de rnams las phun sum tshogs pa de lta bu skye bar 'gyur ro/ /de nas yang rnam pa gzhan gyis lha de rnams yul gyi bde ba lnga</text></item>
<item><p>185b8</p><section>mdo sde</section><text>myong bar 'gyur te/ sil snyan yan lag lnga dang yang dag par ldan pa rnams tshal dang nye ba'i tshal du rtse bar byed/ dga' mgur spyod par byed do/ /'dod pa thams cad yang dag par 'byor pa des/ lha rnams</text></item>
<item><p>186a1</p><section>mdo sde</section><text>gang dang gang yid la sems pa de dang de nyid yang dag par 'grub bo/ /de ltar nyams su dga' ba rnams sna tshogs du ma 'byung bar 'gyur te/ las legs par byas pa des lha rnams kyi thams cad yang dag par 'grub bo/ /</text></item>
<item><p>186a2</p><section>mdo sde</section><text>de nas bde ba gzhan dang yang dag par ldan par 'gyur te/ rdzing me tog sna tshogs dang ldan pa zhes bya ba yod la de'i mthu 'di lta bu 'byung ste 'di lta ste/ me tog kha phye ba zhes bya ba 'byung ngo / /de nam yang zhum par mi 'gyur la/</text></item>
<item><p>186a3</p><section>mdo sde</section><text>rin po che sna bdun gyi bung ba rnams kyis nye bar brgyan te bung ba de dag kyang lha'i glu dbyangs len pa yin no/ /der lha mo de rnams shin du dga' ba bskyed de/ kye e ma bung ba sna tshogs dag shin du nyams dga' bar byed pa yin</text></item>
<item><p>186a4</p><section>mdo sde</section><text>la/ bdag cag gi snying la yang rab tu sim pa 'byung ngo zhes phan tshun smra ste de ltar bung ba sna tshogs kyi rdzing rnams su glu dbyangs len no/ /de nas yang rdzing shin du bkra ba rnams su/ bya ngang pa dang ngang mo babs pa</text></item>
<item><p>186a5</p><section>mdo sde</section><text>rnams kyis pad ma'i rdul slong ste/ gser dang dngul gyi kha dog lta bu'i rdul gang gis chu de dag thams cad mnyam par khebs so/ /chu khebs pa de ngur pa rnams kyis mngon par mthong nas skad snyan pa 'byin cing</text></item>
<item><p>186a6</p><section>mdo sde</section><text>rgyug go/ /de ltar bya rnams kyis 'dra bar gang ba'i rdzing de dag yang dag par shes nas/ lha dang lha mo'i tshogs kyis gang ba rnams yid shin du rab tu dga' bas bya'i tshogs de dag ga la ba der shin du glu len bro rdung zhing</text></item>
<item><p>186a7</p><section>mdo sde</section><text>'dong bar byed do/ /lha gzhan gang yin pa de dag kyang rol mo'i sgra rnam pa sna tshogs kyis rtse ba rnams yongs su btang nas bya'i tshogs 'dus pa ga la ba der rtse ba'i don du 'dod par byed do/ /de nas der yang dga' bar byas</text></item>
<item><p>186a8</p><section>mdo sde</section><text>nas bskyed mos tshal khang bzangs dkrigs pa zhes bya ba ga la ba der 'dong bar byed do/ /khang bzangs dkrigs pa de na rin po che sna bdun gyi ka ba rnams kyis yongs su bskor ba yin te 'di lta ste/ bai dUr+ya dang gser</text></item>
<item><p>186b1</p><section>mdo sde</section><text>dang dngul dang shel dang spug rnams kyis brgyan cing mdzes par byas so/ /lha mo rnam pa sna tshogs kyis kyang brgyan cing sa phyogs de mdzes par byas pa yin te/ der yang lha rnams dga' bar byed rtse bar byed/</text></item>
<item><p>186b2</p><section>mdo sde</section><text>dga' mgur spyod par byed do/ /der yang yid shin du bde ba lha'i rgyan gyis rnam par brgyan pa/ lha'i tsan dan gyis lus bskus pa phan tshun gnod pa kun med pa dang ldan pa phan tshun dga' ba phan tshun snying la</text></item>
<item><p>186b3</p><section>mdo sde</section><text>mi bde ba med pa dang ldan pa/ phan tshun phrag dog dang thab mo rnams kyis skyo ba med pa rang gi las kyi 'bras bu la spyod pa mtho ris kyi sa sna tshogs rnams su las sna tshogs dang ldan pa/ rang gi las kyi 'bras bu</text></item>
<item><p>186b4</p><section>mdo sde</section><text>mngon sum pa'i lha rnams rtse bar byed nye bar spyod par byed do/ /de nas yang dpag bsam gyi shing gi tshal ga la ba der 'dong bar byed do/ /der mthu 'di 'byung ste/ yid la gang dang gang sems pa de dang de dag shing de</text></item>
<item><p>186b5</p><section>mdo sde</section><text>rnams nyid las 'thob bo/ /tshal de na shin du dri zhim zhing ro phun sum tshogs pa'i bza' ba dang btung ba chu bo ltar 'bab ste las legs par byas pa mngon sum du gyur pa'i lha de rnams yid rab tu dga' bas rtse zhing</text></item>
<item><p>186b6</p><section>mdo sde</section><text>chu bo de rnams kyi chang zhim po la 'thung la bdud rtsi la yang za bar byed do/ /bza' ba dang btung ba'i ro des tshim pa med pa de rnams bde ba 'bar ba lta bu de brgya 'gyur du mdzes pa yin no/ /de nas der yang rtse</text></item>
<item><p>186b7</p><section>mdo sde</section><text>bar byed de/ rtse ba sna tshogs byas nas pad ma dkar po'i lo ma'i tshal zhes bya ba ga la ba der 'dong bar byed do/ /tshal de na pad ma dkar po gang yin pa de dag gi lo ma dang mdog dang dri dang ro shin du phun sum</text></item>
<item><p>186b8</p><section>mdo sde</section><text>tshogs pa yin la de dag las chang zhim po 'byung ste/ ji ltar ston sa nas chang gi rgyun 'byung ba de bzhin du yongs su 'byung ngo / /pad ma dkar po'i mdog gang yin pa las chang gi mdog dang ro dang dri de dang mthun par de nyid las</text></item>
<item><p>187a1</p><section>mdo sde</section><text>'byung ngo / /pad ma gser gyi mdog gang yin pa las chang gi mdog de dang 'thun par 'byung ngo / /bai dUr+ya'i mdog gang yin pa las de dag kyang mdog de nyid dang 'thun par 'byung ngo / /shel gyi mdog gang yin pa las de</text></item>
<item><p>187a2</p><section>mdo sde</section><text>dag kyang de nyid dang 'thun par 'byung ngo / /sngo bsangs dang spug lta bu gang yin pa las chang gi mdog de dag kyang de dang 'thun par 'byung ngo / /kha dog sna tshogs gser gyi 'dab ma bai dUr+ya'i sdong bu/ rdo rje'i myu gu dang / ze ba gang</text></item>
<item><p>187a3</p><section>mdo sde</section><text>yin pa las chang sna tshogs de dag kyang de lta bu nyid du 'byung ste/ kun nas dri shin du zhim pa dang ldan pa'i chang de dag las kyang 'thungs nas rtse zhing bskyed mos tshal gzhan kun snang zhes bya ba der rtse ba la gnas par bya</text></item>
<item><p>187a4</p><section>mdo sde</section><text>ba'i phyir 'dong bar byed do/ /de nas bskyed mos tshal kun snang der yang phyin nas/ de na gnas pa'i lha kun sum bcu rtsa gsum pa'i lha rnams rtse zhing gnas pa'i sa de dag nyid la lta bar byed de/ de na lha rnams lha'i bde</text></item>
<item><p>187a5</p><section>mdo sde</section><text>ba la nye bar spyod pa mthong ngo / /de nas de dag thams cad kyang mthong nas de na dga' ba 'di dag yod de 'di lta ste/ kun nas rdzing kun du bskor ba zhes bya ba yod de/ des bskyed mos tshal de kun nas yongs su bskor ba</text></item>
<item><p>187a6</p><section>mdo sde</section><text>yin la/ zheng du rgyang grags gsum yod pa chu shin du dang bas yongs su gang ba bai dUr+ya bcag 'phro'i mdog lta bu'i chus shin du gang ba yin no/ /rdzing kun nas bskor bar bya ngang pa dang ngur pas mdzes par byas pa</text></item>
<item><p>187a7</p><section>mdo sde</section><text>yin te/ bya thams cad kyang kun nas mdog bzang po rgyab ni gser btso ma rkang pa ni byi ru mig ni ke ke ru mgo gi wang gis thig ler bris pa sgra snyan pa snyan par 'byin te/ sgra'i gdangs sna tshogs su 'byin cing rtse</text></item>
<item><p>187a8</p><section>mdo sde</section><text>bar byed do/ /der dong nas bskyed mos tshal gyi nang du zhugs pa'i lha de rnams gser gyi 'od des ji ltar seng ldeng gi 'dab ma bsdus pa'i nang na gser dang ra gan bsregs pa lta bur de ltar mdzes pa yin la/ lha de</text></item>
<item><p>187b1</p><section>mdo sde</section><text>rnams phan tshun rang rang gi dngos po de dag la lta bar byed de/ 'di ltar lha'i gzhal med khang gi mthu 'di la khyed rnams ltos/ 'dir bdag cag gi gzhal med khang gi mthus kha dog ser po nyis 'gyur du 'byung ngo zhes</text></item>
<item><p>187b2</p><section>mdo sde</section><text>smras so/ /de rnams gzhal med khang sna tshogs de dag na shin du dga' ste/ der yang 'dod pa'i yon tan lnga 'byor cing ldan par gyur pa rnams kyis dga' bar byed rtse bar byed do/ /lha'i yul la sems</text></item>
<item><p>187b3</p><section>mdo sde</section><text>chags pa dag sred pas chog mi shes te/ ji ltar sbyin sreg byed pa'i me chog mi shes pa de bzhin du lha rnams kyis sgra dang ro dang gzugs dang dri sdug pa yul gyi chu bo rnams nyid kyis chog mi shes te/ ji srid</text></item>
<item><p>187b4</p><section>mdo sde</section><text>du las byas shing bsags pa bcom zhing spangs par ma gyur pa de srid du/ des de dag na rtse bar byed dga' mgur spyod par byed do/ /de zad nas de nas yang lha'i ris de nas 'chi bar 'gyur te shi nas kyang las</text></item>
<item><p>187b5</p><section>mdo sde</section><text>nye bar 'gro ba ji lta bu bzhin/ sems can dmyal ba dang yi dgas dang dud 'gro rnams kyi nang du skye bar 'gyur ro/ /gal te lan grangs gzhan la myong bar 'gyur ba'i las kyis mi rnams kyi nang du skyes na/</text></item>
<item><p>187b6</p><section>mdo sde</section><text>las de dang rgyu 'thun par de rtag tu shin du bde bar 'gyur/ lus me tog gi phreng ba dang phye ma dang byug pas byugs pa dang rtag tu yid rab tu dga' la mchog tu 'byor pa dang ldan pa'i rgyal po 'am blon po chen por 'gyur te/</text></item>
<item><p>187b7</p><section>mdo sde</section><text>skye bo kun dga' ba dang nad med pa dang gnod pa med par 'gyur ba mthong ngo / /de nas yang dge slong las kyi 'bras bu rnam par smin pa shes pa de/ sum bcu rtsa gsum gyi lha rnams kyi gnas la rtog par byed de/ des</text></item>
<item><p>187b8</p><section>mdo sde</section><text>thos pa las byung ba'i shes pas lha rnams kyi gnas dma' ba dang mtho ba na rgyu ba zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas</text></item>
<item><p>188a1</p><section>mdo sde</section><text>brtags na gang gis srog gcod pa dang ma byin par len pa dag spangs pa yin te 'di lta ste/ 'tsho ba'i don du sbrul gsod pa pos sbrul rnams kyi mgo bo bshags nas nor bu 'byin par byed de/ 'di ltar</text></item>
<item><p>188a2</p><section>mdo sde</section><text>nor bu 'di dag gis bdag cag gi 'tsho ba bya'o snyam nas/ sbrul de dag gsod par byed do/ /rnam pa de lta bu'i srog gcod pa mi byed cing / gzhan grog sbur la sogs pa la yang yid kyis gnod pa mi byed la/ sems</text></item>
<item><p>188a3</p><section>mdo sde</section><text>can gzhan sems can du 'du shes nas srog gcod par mi byed pa yin te rnam pa de dag ni srog gcod pa spangs pa yin no/ /ma byin par len pa spangs pa ji lta bu yin zhe na/ 'di la rtswa dang bong ba tsam yang rku sems</text></item>
<item><p>188a4</p><section>mdo sde</section><text>kyis rku bar mi byed cing ma byin par len pa shin du phra mo yang mi len pa yin no/ /'di lta ste/ glegs bam 'am de dang 'thun pa gzhan dag rku sems kyis len par byed la/ de blangs nas gzhung slob par byed pa</text></item>
<item><p>188a5</p><section>mdo sde</section><text>yin te/ rnam pa de lta bu yang spangs pa yin no/ /sbyin pa sbyin pa ji lta bu yin zhe na/ 'di la tshegs chen pos 'tsho bar gyur kyang / gang bdog pa de la ser sna mi byed la/ bsam gtan dang po thob pa dag la</text></item>
<item><p>188a6</p><section>mdo sde</section><text>chos gos dang bsod snyoms dang mal cha dang na ba'i gso sman gyi rkyen gyi yo byad dag 'bul bar byed cing / de bzhin du bsod snyoms 'bul bar byed/ dge 'dun gnas pa'i sa phyogs kyi bde ba/ dge 'dun bde bar</text></item>
<item><p>188a7</p><section>mdo sde</section><text>gnas par bya ba'i phyir mnyam par byed pa yin te/ de ltar bdag nyid kyang sbyin pa la dga' la/ gzhan yang dge ba'i lam de nyid la rab tu 'jog par byed/ sdig pa las kyang zlog par byed pa'i skyes bu dge ba</text></item>
<item><p>188a8</p><section>mdo sde</section><text>bdag nyid dang / gzhan nyid la phan par rab tu zhugs pa ni/ lus dang bral nas bde 'gro mtho ris kyi 'jig rten sum bcu rtsa gsum pa'i lha rnams kyi nang dma' ba dang mtho ba'i gnas su skye bar 'gyur ro/ /</text></item>
<item><p>188b1</p><section>mdo sde</section><text>shin du bde bar gnas pa der skyes pa'i gnas de dag tu stan khra bo'i nang ras bal gyis gang ba lta bur mnyen zhing gzhi shin du 'jam pa la rkang pa bzhag na nems shes byed/ de nas rkang pa bteg na par ces byed la</text></item>
<item><p>188b2</p><section>mdo sde</section><text>mnyen pa yin te/ dper na rlung gi shugs kyis chu rab tu bskyod na rlabs mi 'thun par 'byung la/ de nas rlung gi shugs med na mnyam par 'gyur ba de bzhin du sa gzhi de yang kun nas dma' ba dang mtho ba yin</text></item>
<item><p>188b3</p><section>mdo sde</section><text>no/ /de nas yang gnas de kun nas shin du dri ma med pa yin te/ dper na me long shin du dri ma med pa'i nang du gzugs brnyan bsgyur ba 'byung ba de bzhin du gnas de dag tu lha de'i gzugs brnyan snang ngo / /de nas</text></item>
<item><p>188b4</p><section>mdo sde</section><text>yang gnas de nyid tu lha'i ngo mtshar du bya ba 'byung ste/ gang lha gzhan de dag bsam pa sems pa 'am lha gzhan du 'gro bar sems na/ de ji ltar yi ger bris pa 'am yi ge kun du mngon par bris pa mthong ba</text></item>
<item><p>188b5</p><section>mdo sde</section><text>de ltar lha de so sor shes shing so sor mngon par shes te/ de nas yang lha mo de dag dang shin du rtse bar byed do/ /de nas gzhan yang gnas de dag tu ngo mtshar du bya ba gzhan gang bstan pa'i gnas ni 'di lta bu yin</text></item>
<item><p>188b6</p><section>mdo sde</section><text>te/ lha de dag gang 'dod pa'i bde ba de dag thams cad 'byor par 'gyur la/ de ltar lha de rnams sum bcu rtsa gsum pa'i lha'i ris mtho ba dang dma' ba'i gnas dag na bde ba myong ba yin no/ /de nas yang lha</text></item>
<item><p>188b7</p><section>mdo sde</section><text>gnas pa bskyed mos tshal na rtse zhing gnas pa de dag bskyed mos tshal du dga' spyod byed tu 'dong ste/ 'di lta ste/ chang zhim po'i tshal zhes bya ba tshal chen po kun nas dril bu g.yer ka'i dra ba sgra 'byin pas dkrigs</text></item>
<item><p>188b8</p><section>mdo sde</section><text>pa/ shing ljon pa rnam pa du ma rnams kyis brgyan pa/ bya sna tshogs dang me tog dang 'bras bus shin du rnam par phye ba'i tshal de na/ lha de rnams sil snyan yan lag lnga dang ldan pas kun nas bskor nas rtse</text></item>
<item><p>189a1</p><section>mdo sde</section><text>bar byed de/ shin du yid tu 'ong ba dbang po lnga'i yul gyi 'bras bu bde ba dag myong bar byed do/ /de nas yang gnas de dag na gzhal med khang gi tshal dag yod de/ 'di lta ste tshal sar pa'o/ /tshal</text></item>
<item><p>189a2</p><section>mdo sde</section><text>de na gang gi tshe lha dag bskyed mos tshal du dga' spyod byed du 'dong ba de'i tshe shing ljon pa de rnams kyi gzugs gsar du skye ste/ 'di ltar lha mo de dag gis 'bras bu bde bar btog tu slebs par 'gyur ro/ /tshal de yang</text></item>
<item><p>189a3</p><section>mdo sde</section><text>kun nas rin po che sna bdun las skyes pa/ shing ljon pa nyi ma shar ba'i 'od lta bu rnams kyis brgyan pa/ me tog dang 'bras bu kha dog du ma rnams kyis brgyan pa/ bya sna tshogs sgra 'byin cing dga' bar byed pa'i bya rnams</text></item>
<item><p>189a4</p><section>mdo sde</section><text>kyis brgyan pa/ lo ma'i nang du gnas pa'i bya sgra 'byin pa rnams kyis tshal de kun nas sgra 'byin pa lta bu yin te/ de ltar shin du dga' ba'i tshal de na lha de rnams yul drug la chags pa'i sred pas dga' bar byed/ rgod par</text></item>
<item><p>189a5</p><section>mdo sde</section><text>byed/ rtse bar byed/ dga' mgur spyod par byed do/ /de dag 'di ltar shin du nyams dga' ba mig dang rna ba dang sna'i ro dga' ba'i tshal de nas mtho brtsegs shes bya ba ri rab kyi rtse mo der 'dong bar byed do/ /lha mo blta na</text></item>
<item><p>189a6</p><section>mdo sde</section><text>sdug cing rgyan dang cha byad sdug pa de rnams nye ba na glu dbyangs len bzhin du mtho brtsegs shes bya ba ri rab kyi rtse mo kun nas rgyar dpag tshad bcu yod pa der dong ngo / /de'i steng na rnam par mdzes pa zhes bya ba'i rdzing rin</text></item>
<item><p>189a7</p><section>mdo sde</section><text>po che sna bdun gyi me tog ud pa la sngon po dang / ko ka na dang ku mu da rnams kyis khebs pa chu rnyog pa med cing / bya ngang pa dang ngur pa'i sgra rnar snyan pa 'byin pa kun nas khang bzangs kyis yongs su bskor cing / rin</text></item>
<item><p>189a8</p><section>mdo sde</section><text>po che sna bdun gyi ka ba rnams kyis brgyan pa/ kun nas tshal dang nye ba'i tshal gyis phyogs bskor ba/ gzugs blta na sdug pa rnams kyis rdzing bskor bar lha de rnams lha mo'i tshogs kyis yongs su</text></item>
<item><p>189b1</p><section>mdo sde</section><text>bskor nas bro gar byed/ rgod par byed rtse bar byed do/ /myos pa'i skyon dang bral ba'i lha'i chang dag la 'thung bar byed cing / 'dod pa'i ro drug tu gyur pa'i 'bras bu zhim po gzhan dag la za la/ 'bras bu de dag</text></item>
<item><p>189b2</p><section>mdo sde</section><text>gi nang na yod pa'i chang la/ lha mo rgyan dang cha byad sna tshogs thogs pa de dag dang lhan cig 'thung bar byed do/ /phyogs gzhan na lha mo rnams glu dbyangs len/ rgod pa byed cing pi bang dang gling bu dang khar rnga la mkhas</text></item>
<item><p>189b3</p><section>mdo sde</section><text>pa phan tshun dga' bar gnas pa'i lha mo dang lha'i tshogs dag rdzing de bskor nas lha dang lha mo'i tshogs yid du 'ong ba rnam pa sna tshogs nye bar gnas pa rnams kyis yun ring du rtse bar byed/ dga' mgur spyod par byed do/ /</text></item>
<item><p>189b4</p><section>mdo sde</section><text>de nas gal te yun ring du 'das na/ lha de rnams rdzing gi phyogs de nas thams cad yid du 'ong ba'i bskyed mos tshal ga la ba der 'dong bar byed de/ lus me tog gi phreng ba dang phye ma dang byug pas byugs pa/ rang</text></item>
<item><p>189b5</p><section>mdo sde</section><text>gi 'od la rang gi legs par byas pa/ dman pa dang 'bring dang khyad par du 'phags pa las byas pa'i mthu de dag dang lhan cig tu rtse bar byed do/ /las de dang rgyu 'thun par yid bde ba 'byung bar 'gyur te/ gang gis</text></item>
<item><p>189b6</p><section>mdo sde</section><text>legs par byas pa rnam pa ji tsam du byas pa de'i rnam pa de tsam nyid du mig gi rnam par shes pa'i dmigs pa yid bde ba 'byung ngo / /'di ltar gang gis las dman pa byas na de dang 'thun par gzugs dmigs pa gcig</text></item>
<item><p>189b7</p><section>mdo sde</section><text>la gzugs de nyid mthong bar 'gyur/ gang gis las 'bring du byas na de gzugs 'bring po blta na sdug pa gzugs de nyid mthong bar 'gyur te/ de'i yid bde ba 'bring du 'byung bar 'gyur/ gang gis</text></item>
<item><p>189b8</p><section>mdo sde</section><text>las khyad par du 'phags pa byas na/ lha de gzugs dang bong tshod dang mdog dang dbyibs dang gzugs shin du blta na sdug pa mthong bar 'gyur te/ lha'i ris 'dod pa na spyod pa thams cad dang / sa thams cad du</text></item>
<item><p>190a1</p><section>mdo sde</section><text>bsnyed pa gang yin pa gzugs dang dri dang reg pa dmigs pa thams cad ni de lta bu yin la/ de dag gi nang na lha dag nyid ni spyi gcig ste/ gzhan du na las kyi 'bras bu rnam par smin pa rnam pa gsum</text></item>
<item><p>190a2</p><section>mdo sde</section><text>du mi 'gyur ro/ /de lta bas na yid bde ba rnam pa gsum yang gzhan dang gzhan du rig par bya ste de bzhin du las so sos lha mo gzugs bzang zhing rgyan dang cha byad thogs pa so sor rig par bya'o/ /de nas lha</text></item>
<item><p>190a3</p><section>mdo sde</section><text>yid bde ba bskyed mos tshal du dong ba sgra dang reg pa dang ro dang gzugs dang dri la tshim pa med pa de dag thams cad dge slong des mthong nas 'di ltar tshigs su bcad de smras pa/ bskal mthar nyi mas rab bsregs na/ /</text></item>
<item><p>190a4</p><section>mdo sde</section><text>rgya mtsho rnams kyang skam 'gyur gyi/ /bskal pa bye ba brgya rnams su 'ang / /mthong ba'i gzugs kyis tshim mi 'gyur/ /char 'bab la sogs chu rnams kyis/ /rgya mtsho gang bar 'gyur srid kyi/ /</text></item>
<item><p>190a5</p><section>mdo sde</section><text>lta ba rgya mtsho'i gzugs rnams kyis/ /tshim pa yod par mi 'gyur ro/ /'dod pa dag las tshim med pa/ /lus can mya ngan ldan pa yi/ /sred pa sna tshogs gang yin pa/ /sred de ci ga bder brtag</text></item>
<item><p>190a6</p><section>mdo sde</section><text>gam/ /'dod pa skyed pa'i bde ba gang / /mkhas la bde ba de mi 'dod/ /'dod las rnam par grol ba gang / /de ni bde las bde mchog 'gyur/ /bde dang 'dra bar 'dres pa gang / /zas ni dug dang</text></item>
<item><p>190a7</p><section>mdo sde</section><text>'dres pa bzhin/ /sred dang rnam par bral ba gang / /zas dang 'o mar 'dres pa bzhin/ /gti mug mun pa mi shes pa/ /byis pa rnams ni 'dod pas bsregs/ /ma la ya yi nags tshal gang / /</text></item>
<item><p>190a8</p><section>mdo sde</section><text>srin bu ngan pas chud gzan bzhin/ /sred dang bcas la rtog pa gang / /de rnams kyi ni grangs med la/ /rnam par rtog pa tshim med pa/ /'chi bdag rgyal pos mngon par 'joms/ /rnam rtog</text></item>
<item><p>190b1</p><section>mdo sde</section><text>'dod pa'i dbang song rnams/ /sred pa dag gi yul na gnas/ /bde ba'i skal ba ma mthong ste/ /de ltar de bzhin gshegs pas mkhyen/ /'dod pa rab tu slu byed pa/ /rmongs pa'i chos te rmi lam dang / /</text></item>
<item><p>190b2</p><section>mdo sde</section><text>dri za'i grong khyer lta bu dang / /gsog dang gsob ste snying po med/ /sgyu ma 'dra zhing dbu ba 'dra/ /de bzhin 'bras bu kim pa 'dra/ /'dod pa 'jig rten phan mi byed/ /me lta bur ni yongs su bsgrags/ /</text></item>
<item><p>190b3</p><section>mdo sde</section><text>'dod pa'i nyes dmigs shes pa gang / /de ni 'bras bu myong bas rmongs/ /brtan po de nyid mthong ba de/ /the tshom bral zhing nyon mongs bral/ /bsams na de bzhin 'thob 'gyur la/ /mi rnams</text></item>
<item><p>190b4</p><section>mdo sde</section><text>de bzhin rab tu nyams/ /thams cad du ni sdig byed pa/ /'dod pa 'jig rten zang zing bzhin/ /'dod pas yid ni tshim med pa/ /lha rnams de dang de 'chi ste/ /'dod pa'i dgra yis yongs su bslus/ /</text></item>
<item><p>190b5</p><section>mdo sde</section><text>rmongs pa sems can dmyal bar ltung / /'dod pa chags pa dug gi gnas/ /bud med nya ltar 'jug pa dag /chu bo'i rlabs ni g.yo ba dang / /grog gi phreng ba lta bu yin/ /rnam par bsams na</text></item>
<item><p>190b6</p><section>mdo sde</section><text>rnam par 'phel/ /'phel ba rnams ni me dang 'dra/ /'dod zhi thogs med tha ma med/ /de bas blo ldan rnam par spongs/ /ji lta ji ltar sten byed pa/ /de lta de ltar 'phel 'gyur te/ /reg pa</text></item>
<item><p>190b7</p><section>mdo sde</section><text>me dang 'dra bar mched/ /'dod pa'i rnam par smin pa tsha/ /rtag tu nyes pa 'di shes na/ /brtan po 'dod pas bral bar byed/ /'dod pa yongs su spangs pa yi/ /bde ba mthar thug thob par 'gyur/ /</text></item>
<item><p>190b8</p><section>mdo sde</section><text>stong phrag dag ni 'bum snyed kyi/ /grangs med pa yi lha rnams dag /me yis 'jigs pa dmyal ba ru/ /'dod pa bsten pa ltung bar 'gyur/ /ji ltar bde ba 'dod pa dag /me dang dug dang mtshon</text></item>
<item><p>191a1</p><section>mdo sde</section><text>cha spongs/ /sems can dmyal ba'i rgyur 'gyur ba/ /de ltar rtag tu 'dod pa spongs/ /mi gang 'dod pa'i dbang song ba/ /'dod pa dag gis ma bslus zhe 'am/ /sdug bsngal gyis ni mi gnod</text></item>
<item><p>191a2</p><section>mdo sde</section><text>ces/ /nam yang ma mthong ma thos so/ /thams cad gnas skabs thams cad tu/ /'dod pa me lce 'bar ba 'dra/ /de dag yid la ma byed cig /de lta bas na 'dod pas chog /de nas dge slong</text></item>
<item><p>191a3</p><section>mdo sde</section><text>des lha 'dod pa'i dbang du song ba de dag mngon par mthong nas/ gzhan yang lha shin du bag med pa rnams la snying rjes yang dang yang du ston to/ /de nas yang yid bde ba de thams cad dang ldan pa'i lha de dag</text></item>
<item><p>191a4</p><section>mdo sde</section><text>thams cad bskyed mos tshal du 'dong ste/ lha mo cha byad dang sil snyan sna tshogs thogs pa de rnams nye bar glu dbyangs len cing / sil snyan dang rol mo sna tshogs kyis dbang po thams cad g.yengs pa bskyed mos</text></item>
<item><p>191a5</p><section>mdo sde</section><text>tshal de nyid du 'dong bar byed do/ /bskyed mos tshal de yang 'bab chu dang lteng ka dang tshal dang nye ba'i tshal dang gling dang pad ma'i rdzing du ma rnams kyis brgyan pa mthong na shin du yid tu 'thad pa/ phyogs gang dang gang</text></item>
<item><p>191a6</p><section>mdo sde</section><text>du lha'i mig blta ba 'jug pa de dang der 'dod pa sdug pa/ yid du 'ong ba'i gzugs rnam pa sna tshogs mthong ste/ de ltar mig gis gzugs sdug pa rnams mthong ngo / /de nas yang lha rnams gang dang gang du sgra</text></item>
<item><p>191a7</p><section>mdo sde</section><text>mnyan par 'dod de/ 'gro ba de dang der lha rnams kyis sgra 'dod pa snyan pa yid du 'ong ba rnams thos so/ /de bzhin du gang dang gang du snas dri snom par 'dod pa de dang de nyid du 'dod pa zhim pa yid du 'ong ba chags par</text></item>
<item><p>191a8</p><section>mdo sde</section><text>'gyur ba shin du yid du 'ong ba'i dri dag bsnom mo/ /de bzhin du ro dang ro'i dbang po yang gang dang gang du lha rnams gtong ba de dang de nyid du lha de rnams ro nyams dga' ba/ ro shin du zhim pa'i ro'i ston mo sgrib</text></item>
<item><p>191b1</p><section>mdo sde</section><text>pa med cing ji ltar 'dod pa rnams la za bar byed do/ /de bzhin du lus kyis kyang chos gang dag 'dod pa de dag kyang 'dod pa sdug pa yid du 'ong ba de dag nyid la reg par byed do/ /de bzhin du yid kyis kyang</text></item>
<item><p>191b2</p><section>mdo sde</section><text>chos gang dag 'dod pa de dag kyang 'dod pa sdug pa yid du 'ong ba de dag nyid yang dag par shes so/ /lha'i yul la chags shing bag med pa la gnas pa'i lha de rnams yid la sgrib pa med la/ bde ba dang cha byad dang</text></item>
<item><p>191b3</p><section>mdo sde</section><text>'dod pa nye bar spyod pa na ji srid du 'dod pa sdug pa yid du 'ong ba'i las byas shing bsags pa so so yang dag par myong bar 'gyur ba de zad par ma gyur na de srid du rtse bar byed do/ /de zad nas lha'i 'jig rten de</text></item>
<item><p>191b4</p><section>mdo sde</section><text>nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang yi dgas dang dud 'gro rnams kyi nang du skye bar 'gyur ro/ /las ji ltar byas pa bzhin gal te mi rnams dang skal</text></item>
<item><p>191b5</p><section>mdo sde</section><text>ba mnyam par mi'i nang du skyes na las de dang rgyu 'thun par de rtag tu shin du bde ba dang ldan zhing me tog phreng dang phye ma dang byug pa la dga' ba/ sems drang zhing nor mang po dang ldan pa dang yid rab tu bde ba dang sems can</text></item>
<item><p>191b6</p><section>mdo sde</section><text>thams cad kyi yang dag par myong bar 'gyur ba gzugs bzang po dang ldan pa dang skye bo'i tshogs thams cad rab tu dga' ba dang shin du bsdus pa'i chung ma bu dang chung ma dang ldan pa dang spyod pa nyams pa med pa dang ldan</text></item>
<item><p>191b7</p><section>mdo sde</section><text>par 'gyur/ nam yang de dag gi nor dag rgyal po dang chu dang me dag gi 'jigs pas 'phrog pa med cing rgyal po'i bu 'am rigs chen por skye bar 'gyur ba mthong ngo / /de nas yang dge slong las kyi 'bras bu</text></item>
<item><p>191b8</p><section>mdo sde</section><text>rnam par smin pa shes pa de/ sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas lha rnams kyi gnas bkra ba sna tshogs kyis phye ba zhes bya ba ji ltar</text></item>
<item><p>192a1</p><section>mdo sde</section><text>'dug pa mthong ngo / /der sems can dag las gang gis skye bar 'gyur snyam nas des thos pa las byung ba'i shes pas brtags na/ skyes bu dge ba dge ba'i bsam pa can du gyur pa gang gis srog</text></item>
<item><p>192a2</p><section>mdo sde</section><text>gcod pa dang ma byin par len pa spangs shing / gzhan dag kyang de ltar byed du 'jug la dge ba'i lam la rab tu 'jog par byed pa yin no/ /srog gcod pa spangs pa rnam pa du yod ce na/ 'di la gzhan</text></item>
<item><p>192a3</p><section>mdo sde</section><text>la thams cad nas gnas skabs thams cad du gnod pa mi byed cing gnod pa byed du mi 'jug la rjes su yi rang bar mi byed/ srog gcod pa dang lhan cig rtse bar mi byed 'dre bar mi byed tshig tsam yang mi</text></item>
<item><p>192a4</p><section>mdo sde</section><text>smra kun nas nyon mongs pa'i gtam mi zer sdig pa byed pa de dang lhan cig lam du yang 'grogs te mi 'gro ba yin no/ /srog gcod pa mi byed pa ji lta bu yin zhe na 'di la slu bar byed pa gang glu 'am rol mo'i</text></item>
<item><p>192a5</p><section>mdo sde</section><text>sgra 'am pi ldir 'am rnga sgra 'am gling bu'i sgras ri dgas sam bya dag gsod par byed pa 'am ri'i gsab gseb na 'khod pa'i ri dgas sam bya dag gsod par byed cing / gzhan dag kyang de nyid la rab tu</text></item>
<item><p>192a6</p><section>mdo sde</section><text>'jog par byed pa'i phyogs de dag spangs shing de dag thar bar byed smod par byed byed du mi 'jug yid la yang sems par mi byed pa yin te rnam pa de dag ni srog gcod pa spangs pa yin no/ /ma byin par len</text></item>
<item><p>192a7</p><section>mdo sde</section><text>pa spangs pa ji lta bu yin zhe na/ 'di la 'jal blugs la g.yo byed cing slu bar byed pa tshong pa'i bsam pa can chos dang mi ldan zhing chos kyi rjes su mi 'jug pa ma byin par len pas 'jig rten slu bar byed</text></item>
<item><p>192a8</p><section>mdo sde</section><text>pa yin no/ /slu bar byed pa ji lta bu yin rnam pa ni du yod ce na/ 'di lta ste/ srang mda'i nang du bye ma blugs nas bye mas gzhal blugs la g.yo byed pa yin te/ rnam pa de dag gis skyon du mi lta</text></item>
<item><p>192b1</p><section>mdo sde</section><text>bar sems can slu bar byed pa yin no/ /de dag phyir zlog par byed de 'di ltar bdag gi phyir ram bu dang chung ma'i phyir ram nor rdzas bsags pa'i phyir ram sdig pa'i grogs po'i phyir rtag tu ma byin par</text></item>
<item><p>192b2</p><section>mdo sde</section><text>len pa ma byed cig /yi dgas dang dud 'gro dag gi 'gro bar mi ltung bar gyis shig /rnam par smin pa mi bzad pa yin te ma byin par len pa'i rnam par smin pa mi bzad pa yin no zhes de ltar bdag</text></item>
<item><p>192b3</p><section>mdo sde</section><text>nyid mi byed cing rkyen du gtogs pa yang yongs su spong bar byed/ gzhan dag kyang phyir zlog par byed rjes su yi rang bar mi byed dge ba'i lam yang rab tu 'jog par byed pa yin te/ de ltar skyes bu</text></item>
<item><p>192b4</p><section>mdo sde</section><text>de ni bdag la phan pa dang gzhan la phan pa byed pa yin no/ /yang sbyin pa la dga' ba ji lta bu yin zhe na/ 'di la rgyu med cing 'bras bu dang mi ldan pa rgya mtsho rgal te 'am 'grog dgon pa rgal te 'am gzhan</text></item>
<item><p>192b5</p><section>mdo sde</section><text>dag la bsten nas/ nor bsgrubs pa gang yin pa de dag mgon med cing nyon mongs sdug bsngal ba la sems bsgoms pa/ yid gus pa bskyed par gyur pa/ dbang po dang ba sngon du 'gro bas sbyin</text></item>
<item><p>192b6</p><section>mdo sde</section><text>par byed pa dang bsam gtan gnyis pa thob pa 'am/ de las gzhan pa sdug bsngal ba la sbyin par byed pa yin te/ de dag ni sbyin pa la mngon par dga' ba yin no/ /srog chags rnams kyi srog</text></item>
<item><p>192b7</p><section>mdo sde</section><text>sbyin pa ji lta bu yin zhe na/ 'di la nya pa 'am bya pas nya dag bzungs nas de yang 'tshong par byed pa na srog gi lhag ma rin gyis blus nas thar bar byed pa yin te/ de rang gi chu'i nang du 'jug cing gtong</text></item>
<item><p>192b8</p><section>mdo sde</section><text>la rab tu 'jog par byed sems dang dbang po yang rab tu dga' bar byed/ gzhan dag kyang de lta bur byed du 'jug /yang dag par dga' bar byed/ dge ba la mngon par 'jug par byed/ bsams</text></item>
<item><p>193a1</p><section>mdo sde</section><text>nas kyang kye e ma bdag gis las legs par bsgrubs so/ /yang bya'o gzhan dag kyang byed du gzhug go snyam ste/ de ltar legs par byas pa'i las kyi nyer bsdogs dang las kyi lam dang</text></item>
<item><p>193a2</p><section>mdo sde</section><text>las kyi mjug bdag dang gzhan gnyi ga la phan par byed pa dang srog gcod pa dang ma byin par len pa dag spangs pa yin te/ yang dang yang srog chags la phan pa'i phyir ram srog yongs su bskyab pa'i phyir ram</text></item>
<item><p>193a3</p><section>mdo sde</section><text>srog sbyin pa'i phyir ma byin par len pa spangs pa yin no/ /bdag dang gzhan yang sbyin pa la mngon par dga' ba yin te bdag dang gzhan nyid tshul khrims rnam pa gnyis srung ngo / /rnam pa yang bdag nyid</text></item>
<item><p>193a4</p><section>mdo sde</section><text>'jug pa dang ldog pa yin te/ skyes bu tshul khrims dang ldan pa bdag dang gzhan la phan par byed pa lus dang bral te/ shi ba'i 'og tu bde 'gro mtho ris kyi 'jig rten sum bcu rtsa gsum pa'i lha</text></item>
<item><p>193a5</p><section>mdo sde</section><text>rnams kyi nang bkra ba sna tshogs kyis phye ba'i gnas su skye bar 'gyur ro/ /der skyes nas kyang legs par byas pa'i las kyi mtha' spyad pa nor bu'i gzugs rnam pa sna tshogs kyi 'od kyis phye ba bkra ba'i gnas rnams</text></item>
<item><p>193a6</p><section>mdo sde</section><text>su skyes pa de dang po nyid du re shig lus las 'od 'byung ste/ gzugs sna tshogs dang kha dog dang bgo ba rnam pa sna tshogs 'byung ngo / /de'i lha'i bgo ba dang byug pa dang lus brgyan pa sna tshogs phyi bzhin 'brang ngo / /</text></item>
<item><p>193a7</p><section>mdo sde</section><text>lha de'i dang po byung ba dag la 'di snyam du sems te/ bdag las gang gis 'dir skyes zhig gu snyam ste/ de yid kyis sngon ji ltar byas pa sngon gyi tshe rjes su dran par byed do/ /de 'di snyam du sems te/</text></item>
<item><p>193a8</p><section>mdo sde</section><text>kye e ma 'di ni legs par byas pa'i las kyi 'bras bu nye bar gnas pa yin te/ e ma bdag ni legs par byas pa'i las kyi mtha' spyad pa/ legs par byas pa'i las kyis 'dir skyes pa lta zhig snyam</text></item>
<item><p>193b1</p><section>mdo sde</section><text>mo/ /de de ltar sems pa na de nas legs par byas pa'i las kyi dbang de dang lhan cig tu lha de'i las dang las kyi dbang gis thog ma kho nar re shig sil snyan yan lag lnga dang ldan pa'i sgra thos so/ /thog mar kun</text></item>
<item><p>193b2</p><section>mdo sde</section><text>nas 'ongs pa mngon par 'dod cing dga' ba'i lha mo de dag glu len te/ glu gang gis gnas de kun nas ri'i rtse mo dang phug gang bar byed cing snyan pa des ri dgas dang bya rgyags pa thams cad gar byed do/ /yang dang</text></item>
<item><p>193b3</p><section>mdo sde</section><text>yang glu de dag gi sgra thos nas brgya 'gyur du rgyags pas dregs te/ de ltar thog ma kho na de'i glu'i sgras sems g.yeng bar byed do/ /de'i 'og tu de'i gzugs mthong ba la thog mar 'dod pa dang lhan cig 'dod</text></item>
<item><p>193b4</p><section>mdo sde</section><text>chags skye ste/ de ltar de yon tan du mas yid g.yengs pa/ gzugs mthong bas tshim pa'i lha mo de dag phyir phyogs pa mthong la/ de dag kyang gzugs dang cha byad dang rgyan du mas brgyan pa gzugs dang cha byad</text></item>
<item><p>193b5</p><section>mdo sde</section><text>dpe med pa dang ldan pa yin no/ /de 'di snyam du sems te/ 'di dag su yin 'di dag gang gi yin snyam mo/ /de sems bskyed ma thag nyid du shin du 'dod chags bskyed pa'i blo la lha mo de dag gis 'di ltar tshigs</text></item>
<item><p>193b6</p><section>mdo sde</section><text>su bcad de smras pa/ shin du 'dod chags sna tshogs kyi/ /rgyu yi mchog ni bdag cag ste/ /de ni lha khyod kyi lags pas/ /bde ba'i rnam pas rol par mdzod/ /de ltar des tshigs su bcad pa yid la</text></item>
<item><p>193b7</p><section>mdo sde</section><text>bzung ste bde ba'i rnam pa de dag mthong nas/ lha mo de dag ga la ba de logs su shin du phyogs shing mthong bar 'dod pa reg pa 'dod pa yang dang yang du de nyid du 'gro bar byed do/ /'di ltar de'i 'dod chags kyi rgyu gsum</text></item>
<item><p>193b8</p><section>mdo sde</section><text>pa 'byung ste/ sems ni dbang po la rag las par 'gyur la/ dbang po la rag las pa ni/ yul la sems 'gyur ba kho na la rag las pa yin te/ de ltar chags sems dang ldan pa de yang de</text></item>
<item><p>194a1</p><section>mdo sde</section><text>dag la reg par 'dod pa reg par byed la/ shin du chags sems dang ldan pa de dag kyang lha de nyid la reg par byed de/ de ltar 'dod chags kyi rgyu gsum pa nye bar 'byung ngo / /de'i dri mtshungs pa</text></item>
<item><p>194a2</p><section>mdo sde</section><text>med pa thob nas 'di snyam du sems te/ 'di lta bur yid du 'ong ba bdag cag gi sna 'dren par byed pa shin du chags pa'i rgyu dri 'di su'i yin zhig gu snyam mo/ /de lha mo de dag gis de ltar 'khyud pa dang dri mtshungs pa med</text></item>
<item><p>194a3</p><section>mdo sde</section><text>pa nyid la de snom par byed do/ /gang dper bya ba med pa de brtags nas dri 'di ni lha mo'i yin no snyam ste/ de ltar de 'dod chags kyi rgyu bzhi pa'i dbang du gyur pa yin no/ /de ltar yul bzhi la sems shin du</text></item>
<item><p>194a4</p><section>mdo sde</section><text>chags pa de la lha mo de dag chang zhim po rnam pa sna tshogs dang lha'i zas bdud rtsi dag stobs par byed de/ de ltar de'i 'dod chags bskyed pa'i rgyu lnga la 'byung ngo / /de ltar de'i shin du 'dod chags bskyed pa'i rgyu lnga la rnam</text></item>
<item><p>194a5</p><section>mdo sde</section><text>par chags pa/ dpe med pa thog ma kho nar 'byung ste/ lha'i 'dod pa sten pa yang dag pa ma yin pa'i las kyi 'bras bu dang por shes pa de dag thams cad yul gyi bde ba la rnam par chags pas mi mngon no/ /</text></item>
<item><p>194a6</p><section>mdo sde</section><text>de nas yang shin du chags shing shin du 'dod chags pa'i sems pa 'dod chags kyis bskyed pa'i snying gis lha mo de dag ga la ba der 'gro bar byed do/ /de dag thams cad kyang lha'i bu de ga la ba der phan tshun rgod cing rtse la dga'</text></item>
<item><p>194a7</p><section>mdo sde</section><text>mgur spyod pa bzhin du 'dong bar byed do/ /de dag gi lha'i bu de dang phrad nas shin du 'dod chags kyis bskyed pa'i tshig rnams kyis de dang rtse bar byed de/ bro rdung glu len rgod rgod rtse rtse rgal rgal dga' mgur</text></item>
<item><p>194a8</p><section>mdo sde</section><text>spyad nas 'khod pa/ gzugs dang cha byad sna tshogs dang dar la bab pa dang ldan pa rnams tshal dang nags tshal dang lteng ka dang 'bab chu dang pad ma chen po'i tshal ga la ba de dag tu 'dong bar byed do/ /de nas yang</text></item>
<item><p>194b1</p><section>mdo sde</section><text>de rnams kun mthong yid 'ong zhes bya ba'i tshal ga la ba der lha dag dang lhan cig 'dong bar byed de/ kun mthong yid 'ong gi tshal de yang gnas de dang lhan cig pa'i lha de dag thams cad rtag tu kun dga'i ra bar dga' zhing</text></item>
<item><p>194b2</p><section>mdo sde</section><text>gnas so/ /tshal de yang rtag tu 'dod pa thams cad dang yang dag par ldan pa'i shing ljon pa rnam pa du mas brgyan pa yin te 'di lta ste/ gser gyi sdong po la dngul gyi lo ma dang ke ke ru'i yal ga dang mu tig lta bu'i 'bras bu</text></item>
<item><p>194b3</p><section>mdo sde</section><text>dang ro dang gzugs phun sum tshogs pa yin la/ de ltar shing ljon pa rnam pa du ma dpe med pa rnams kyis tshal de brgyan to/ /gzhan yang rnam pa gzhan gyis tshal de nyid brgyan pa yin te 'di lta ste/ bai dUr+ya'i shing</text></item>
<item><p>194b4</p><section>mdo sde</section><text>ljon pa'i sdong po la gser gyi lo ma dang ke ke ru'i 'dab ma dang 'bras bu dngul mdog dang spug gis rnam par phye ba yin no/ /yang shing ljon pa rnam pa gzhan 'byung ste 'di lta ste/ sdong po nyer nyer pos rnam par phye zhing</text></item>
<item><p>194b5</p><section>mdo sde</section><text>thams cad du rin po che sna bdun las byas pa yin no/ /'di lta ste/ gser las byas pa dang thams cad bai dUr+ya las byas pa dang thams cad ke ke ru las byas pa dang thams cad dngul las byas pa dang / thams cad spu</text></item>
<item><p>194b6</p><section>mdo sde</section><text>gu las byas pa yin te shing ljon pa'i sdong po thams cad shin du rnam par phye ba yin no/ /yang shing ljon pa de dag gi mtha' dang yal ga rnams kyang de bzhin du thams cad rin po che sna bdun las byas pa yin te 'bras bu dang me</text></item>
<item><p>194b7</p><section>mdo sde</section><text>tog phun sum tshogs pa dag lha'i me tog rnams kyis brgyan pa yin no/ /me tog de dag las kyang kha dog sna tshogs dang dri rnam pa sna tshogs dag 'byung ste me tog de rnams kyi dri dpag tshad drug tu 'byung ngo / /bung ba kha dog</text></item>
<item><p>194b8</p><section>mdo sde</section><text>sna tshogs rnams kyang me tog gi ros myos nas shing ljon pa de rnams kyi nang na rgyu bar byed de/ de ltar las dkar po rnam pa sna tshogs kyis kun mthong yid 'ong gi shing ljon pa rnams mdzes pa yin no/ /yang pad</text></item>
<item><p>195a1</p><section>mdo sde</section><text>ma dang ud pa la'i tshal dag mdzes pa ji lta bu yin zhe na 'di lta ste/ tshal de kun nas bai dUr+ya'i sdong bu dang gser gyi 'dab ma dang ke ke ru'i ze ba dang an da rnyil gyi mdog lta bu'i bung ba rnams kyis brgyan pa'i bung ba</text></item>
<item><p>195a2</p><section>mdo sde</section><text>thams cad sgra snyan pa 'byin te/ ji ltar lha rnams kyi thos pa nyams dga' ba de bas kyang rab tu stobs che bar yid bde ba skye'o/ /yang tshal de nyid kun nas gsal zhing mdzes pa yin te 'di lta ste/ tshal gyi</text></item>
<item><p>195a3</p><section>mdo sde</section><text>kha dog rnam pa sna tshogs kyis mdzes pa dag ni 'di lta ste/ kha dog sngon po dang ser po dang btsod ka dag yin no/ /ji ltar 'dzam bu'i gling nas phyogs shin du sdug par byas pa ltar tshal rnam par mdzes shing / tshal</text></item>
<item><p>195a4</p><section>mdo sde</section><text>gsal ba de na stegs dang lteng ka dang tshal bu dang pad ma'i 'dab ma dag gis brgyan pa de kun nas rnam par mdzes pa yin no/ /tshal yon tan de lta bu dang ldan pa de na lha de rnams rtse ba na mngon par mthong nas yid rab tu</text></item>
<item><p>195a5</p><section>mdo sde</section><text>dga' ba'i lha de dag lha mo'i tshogs des yongs su bskor ba dang lhan cig bde bar 'dong bar bya ba'i phyir nam mkha' la gar bab bab tu 'dong bar byed pa dang / lha gzhan dag lha sngon ma byung ba 'di dag bdag cag gi drung</text></item>
<item><p>195a6</p><section>mdo sde</section><text>du 'ongs so zhes shes nas lha de dag nyid kyi drung du 'dong bar byed de/ phan tshun tshig snyan pa nyid kyis bos nas phan tshun grogs su gyur pa pad ma'i tshal rnam pa sna tshogs la dga' ba dag sil snyan yan lag lnga dang ldan</text></item>
<item><p>195a7</p><section>mdo sde</section><text>pas rtse bar byed dga' mgur spyod par byed do/ /de nas lha de rnams de ltar yun ring du kun mthong gi tshal der lha'i 'dod pa'i yon tan lnga rnams kyis rtses nas/ bskyed mos tshal myos gnas shes bya ba ga la</text></item>
<item><p>195a8</p><section>mdo sde</section><text>ba der 'dod pa'i yon tan lnga 'byor cing ldan par gyur pa rnams 'dong bar byed do/ /bskyed mos tshal de yang kha khyer rnam pa sna tshogs kyis yongs su bskor cing khron pa dang 'bab chu dang rdzing ring po nyams dga'</text></item>
<item><p>195b1</p><section>mdo sde</section><text>ba yin no/ /de na rin po che sna bdun las byas pa'i khang bzangs dkrigs pa gser gyis phye ba dang yang dag par ldan pa/ sa du ma shin du rnam par phye ba nyams dga' ba yin no/ /bya sna tshogs sgra snyan pa 'byin</text></item>
<item><p>195b2</p><section>mdo sde</section><text>cing gar byed pa dag nyams dga' ba yin no/ /rtag tu 'bab chu dang chu bo'i sgra khru lu lu snyan par 'byin pa nyams dga' ba yin no/ /rtag tu bza' ba dang btung ba mdog dang ro dang dri phun sum tshogs pa chu bo</text></item>
<item><p>195b3</p><section>mdo sde</section><text>ltar 'bab bo/ /de nas yul der dong nas lha de rnams lha mo'i tshogs cha byad dang rgyan sna tshogs kyis rnam par brgyan pa rang gis legs par byas pa'i las la spyod pa rnams dang lhan cig 'dod pa'i yon tan lnga 'byor</text></item>
<item><p>195b4</p><section>mdo sde</section><text>cing ldan par gyur pa rnams kyis rtse bar byed do/ /de ltar lha de rnams kyi rtse ba dang dga' mgur spyod pa dag yun ring du 'das kyang lha bag med pa la gnas pa des khong du mi chud do// //</text></item>
<item><p>195b5</p><section>mdo sde</section><text>'phags pa dam pa'i chos dran pa nye bar gzhag pa/ bam po sum bcu drug pa/ de ltar yul lnga la rnam par chags shing bde ba la gnas pa de rnams kyi las legs par byas pa gang yin pa de dag zad par 'gyur ro/ /</text></item>
<item><p>195b6</p><section>mdo sde</section><text>de zad nas de nas yang 'chi ba 'byung yang sems bag med pa'i dbang du gyur pa sred pas bslus pa kun nas sred pas 'das shing 'dod chags kyi mes gdungs pa na bde bas myos pas snying myos pa rnams mi mthong ngo / /</text></item>
<item><p>195b7</p><section>mdo sde</section><text>gang gi tshe bde ba'i rtse ba thams cad kyi gzhi yongs su btang ba/ 'jigs pa'i grong khyer chen po'i mi rtag pa nyid mthong bar gyur pa ma nor cing nges par 'gro ba'i ngo bo 'chi ba mngon du 'ongs pa de'i tshe sdug bsngal chen po</text></item>
<item><p>195b8</p><section>mdo sde</section><text>yang rig par 'gyur te/ de'i tshe lha rnams kyi sems khong du chud pa'i dus yin no/ /de ltar bag med pa'i yul la dga' ba de rnams ji srid du 'dod pa sdug pa yid du 'ong ba nges par myong bar 'gyur ba'i las de</text></item>
<item><p>196a1</p><section>mdo sde</section><text>zad par ma gyur pa de srid du bde ba de dag myong bar 'gyur ro/ /de zad nas yang lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang yi</text></item>
<item><p>196a2</p><section>mdo sde</section><text>dgas dang dud 'gro rnams kyi nang du skye bar 'gyur ro/ /gal te nges par myong bar 'gyur ba'i las mi dang so so yang dag par myong bar 'gyur bas mi rnams kyi nang du skyes na/ las de dang rgyu 'thun par de shin du</text></item>
<item><p>196a3</p><section>mdo sde</section><text>bde bar 'gyur zhing / nor dang 'bru phun sum tshogs pa dang drang zhing drang po'i rang bzhin can yul dbus su skye bar 'gyur te/ gang du bya ba dang mi bya ba shes shing chos dang chos ma yin pa shes par 'gyur ba dang /</text></item>
<item><p>196a4</p><section>mdo sde</section><text>gang du mi tshogs pa thams cad kyi nang du skye bar 'gyur ba dang gang du chos dang ldan zhing chos kyi rjes su 'jug pa'i rgyal por 'gyur ba dang gang du 'jig rten gyi spyod pa smad pa med par 'gyur ba der skye bar 'gyur la/ skye bo kun</text></item>
<item><p>196a5</p><section>mdo sde</section><text>gyi mig dga' zhing byis pa dang rgan po thams cad kyang dga' bar 'gyur/ lus rtag tu nad med pa dang gzugs bzang po dang ldan pa dang stobs dang ldan pa dang / gang las kyang 'jigs pa med pa dang sems can thams</text></item>
<item><p>196a6</p><section>mdo sde</section><text>cad dbugs 'byin pa dang bu dang chung ma dang ldan pa dang 'dod pa thams cad yang dag par 'byor pa dang / nor rdzas kyi rnam pa la rgyal po 'am chu 'am me 'am chom rkun gyi 'jigs pa dang dogs shing 'jigs pa gang nas kyang</text></item>
<item><p>196a7</p><section>mdo sde</section><text>mi 'ong bar 'gyur ba mthong ngo / /de nas yang dge slong las kyi 'bras bu rnam par smin pa shes pa de sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas lha</text></item>
<item><p>196a8</p><section>mdo sde</section><text>rnams kyi gnas sbyor ba la 'jug pa zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas des thos pa las byung ba'i shes pas brtags na/ sems can dge</text></item>
<item><p>196b1</p><section>mdo sde</section><text>bar gyur pa lta ba ma nor ba mang pos rtag tu las kyi 'bras bu'i de kho na nyid mthong ba rtag tu yang dag pa'i lta ba la yid zhen pa/ rtag tu drang po'i rang bzhin can gzhan la gnod pa mi byed pa/ rtag tu pha ma la gus</text></item>
<item><p>196b2</p><section>mdo sde</section><text>pa rtag tu chos la phyir mi ldog cing spro ba/ sangs rgyas dang chos dang dge 'dun la gus pa skyes pa gang gis srog gcod pa dang ma byin par len pa mi byed cing byed du mi 'jug la/ rjes su yi rang bar mi byed/</text></item>
<item><p>196b3</p><section>mdo sde</section><text>pha rol byed pa yang phyir zlog par byed/ gzeng mi stod/ byas na yang smod par byed/ las kyi 'bras bu yang dag par ston par byed/ gzhan la de kho na nyid bstan pas gang legs par bya ba byas pa</text></item>
<item><p>196b4</p><section>mdo sde</section><text>de rab tu gzeng stod par byed/ dge ba'i lam la rab tu 'jog par byed/ de nas yang byed du 'jug /byas pa la yang rjes su yi rang bar byed/ bdag nyid kyang srog gcod pa dang ma byin par len pa dag</text></item>
<item><p>196b5</p><section>mdo sde</section><text>spangs la gzhan dag kyang de nyid la rab tu sbyor bar byed do/ /legs par byas pa'i lam rnam pa gnyis kyis gang sdom pa ma blangs pa de ni len du 'jug par byed la/ gang blangs pa de ni brtan por byed du</text></item>
<item><p>196b6</p><section>mdo sde</section><text>'jug ste/ gnyi ga legs par bya ba byas pa bdag nyid dang gzhan nyid la phan pa byas pa de ni mtho ris su skye bar 'gyur ro/ /srog gcod pa spangs pa rnam pa du yod cig gu snyam na/ 'di la srog gcod pa</text></item>
<item><p>196b7</p><section>mdo sde</section><text>mi dge ba mi byed pa yin no/ /rnam pa ji lta bu/ rnam grangs du yod ce na/ 'di la sems can gzhan la sems can du 'du shes nas srin bu phre'u dang grog sbur la sogs pa la 'tshe bar mi byed cing srog</text></item>
<item><p>196b8</p><section>mdo sde</section><text>gcod par mi byed pa yin no/ /'di la srog gcod pa mi byed pa ni gang / byi ba 'am skyin gor ram 'ol pa 'am ri dgas dag g.yo thabs kyis 'dzin pa de dag phyir zlog par byed pa yin no/ /g.yo</text></item>
<item><p>197a1</p><section>mdo sde</section><text>thabs kyi rnam pa du yod ce na/ 'di la 'dzin par byed pa rnyong lta bus sam/ bu gar rgyas 'gebs pas sam rtswa'i dra bas sam snyis sam 'brel bas sam rlubs kyis sam gdos kyis 'dzin</text></item>
<item><p>197a2</p><section>mdo sde</section><text>par byed la/ bzung nas kyang srog gcod par byed pa de dag zlog par byed cing yang dag par dga' bar mi byed gzeng stod par mi byed 'di ltar srog chags dag gi srog gcod par ma byed cig ces zlog par byed cing chos</text></item>
<item><p>197a3</p><section>mdo sde</section><text>la yang rab tu 'jog par byed de/ rnam pa de dag ni srog gcod pa la yang dag par chags pa'i srog chags zlog par byed pa yin no/ /ma byin par len pa spangs pa ji lta bu yin zhe na 'di la rtswa tsam la yang rku</text></item>
<item><p>197a4</p><section>mdo sde</section><text>sems kyis mi rku la gzhan dag kyang zlog pa yin no/ /rnam pa du zhig ce na/ 'di la ma byin par len pa'i mi kha cig de nyid la dga' ba'o/ /rnam pa du zhig yod snyam na/ 'di la mchod rten la bud med dag</text></item>
<item><p>197a5</p><section>mdo sde</section><text>dang lhan cig rol mo'i sgra byed pa dang gzhan dag bro gar byed gzhan dag glu dbyangs len gzhan dag yongs su spyod par byed rgod par byed rtse bar byed dga' mgur spyod par byed/ rab tu dga' bar byed pa dag la chos dang</text></item>
<item><p>197a6</p><section>mdo sde</section><text>mi ldan pa'i mi dge 'dun gyi kun dga' ra ba dang gnas bsrung ba 'am rol mo byed pa 'am mchod rten las 'tsho ba dag /rol mo'i sgra byed pa de dag las len tam ma byin par len pa gzhan byed dam yang rnam pa gzhan</text></item>
<item><p>197a7</p><section>mdo sde</section><text>gyis ma byin par len pa byed pa'o/ /'di la gla ni de la bud med rnams gla len pa yin te/ gla sbyin par byas nas/ 'khrig par bya bar bos te/ 'khrig pa dag byas nas ji ltar sngar dam bcas pa bzhin</text></item>
<item><p>197a8</p><section>mdo sde</section><text>de ltar mi ster ba yin no/ /yang rnam pa gzhan gyis ma byin par len pa byed de/ 'di ltar nya pa 'am rngon pa 'am shen pa dag las 'tsho ba rin sbyin par byas pa las mi ster ba yin te/ rim gyi rnam pa</text></item>
<item><p>197b1</p><section>mdo sde</section><text>'dis srog gcod pa dang ma byin par len pa yin na/ las de dag mi byed cing byed na yang rjes su yi rang bar mi byed la yid kyis kyang rtog par mi byed pa yin no/ /sbyin pa sbyin pa ji lta bu yin zhe na/ 'di la tshegs</text></item>
<item><p>197b2</p><section>mdo sde</section><text>chen pos 'tsho bar gyur kyang bsam gtan gsum pa 'thob pa 'am gzhan dag la sbyin pa sbyin zhing bsod nams dag byed pa yin te/ rnam pa de lta bur phongs par gyur kyang gzhan la sbyin par byed pa ni/ ji ltar gzhan</text></item>
<item><p>197b3</p><section>mdo sde</section><text>dag la sbyin par byed pa de ltar rang gi bu la yang yid kyi shes pa gus pas sbyin par byed de/ de ltar sbyin pa sbyin par byed do/ /srog gcod pa spangs nas tshul khrims la rab tu zhugs pa ji lta bu yin zhe na/ 'di la ljan</text></item>
<item><p>197b4</p><section>mdo sde</section><text>ljin phyags pas sems can dag srog chad par byed pa na phyir zlog par byed cing de nyid du chu ldugs par byed skams la phyung ba de dag kyang ljan ljin de nyid du phyir 'jug par byed pa yin te/ de dag ni srog gcod par mi byed pa dang</text></item>
<item><p>197b5</p><section>mdo sde</section><text>dge ba la rab tu zhugs pa yin no/ /dge ba'i las 'di gnyis byas pa'i skyes bu dam pa de lus dang bral nas bde 'gro mtho ris kyi 'jig rten sum bcu rtsa gsum pa'i lha rnams kyi nang du skye bar 'gyur ro/ /der skyes</text></item>
<item><p>197b6</p><section>mdo sde</section><text>nas kyang las kyi mtha' spyad pa legs par byas pa 'dod pa thams cad la rnam par chags pa de lha'i sil snyan yan lag lnga dang ldan pa'i dbyangs nye bar len pa na/ lha mo'i tshogs sna tshogs kyis yongs su bskor ba bde</text></item>
<item><p>197b7</p><section>mdo sde</section><text>ba dpe med pa rjes su myong ngo / /de'i dpe 'dir cung zad cig bya na 'di ltar gang 'khor los sgyur ba'i rgyal po gser gyi 'khor los sgyur ba'i shin du bde bar gyur pa dag /lha'i stan la gnas la lha'i bde ba de'i bcu</text></item>
<item><p>197b8</p><section>mdo sde</section><text>drug gi char yang mi phod do/ /'di la lha sha dang rus pa dang chu ser dang bral ba ser sna dang bral ba mig 'dzums pa dang phye ba dang bral ba gos kyi rdul dang bral ba du ba dang khug rna 'dres pa dang bral ba bshang ba dang gci ba dang</text></item>
<item><p>198a1</p><section>mdo sde</section><text>bral ba rang la 'od yod pa yin te/ 'khor los sgyur ba'i rgyal po de lta bu ma yin no/ /rang gi bu dang chung ma la 'dzin pa dang bral ba phrag dog dang bral ba rang gi bza' ba dang btung ba dang bral ba gnyid dang</text></item>
<item><p>198a2</p><section>mdo sde</section><text>snyom pa dang bral ba yin la 'khor los sgyur ba'i rgyal po ni de lta bu ma yin te/ rnam pa 'dis 'khor los sgyur ba'i rgyal po lha rnams kyi bcu drug gi char yang mi phod de/ de ltar mi'i rim pa mngon sum gyi cung zad</text></item>
<item><p>198a3</p><section>mdo sde</section><text>cig dper bya ba yin no/ /de ltar lha rnams 'dod pa'i yon tan lnga 'byor cing ldan par gyur pa rnams kyis rtse zhing gnas so/ /der skyes pa'i lha de rnams kyi tshal kA bI ra zhes bya ba srid du dpag tshad bcu</text></item>
<item><p>198a4</p><section>mdo sde</section><text>yod la zheng du dpag tshad lnga yod de/ kun nas gser gyi bya rnam pa sna tshogs du ma rnams kyis yongs su bskor ba/ kun nas gi wang gi thig les bkra bar brgyan to/ /de nas tshal de me tog bzang po</text></item>
<item><p>198a5</p><section>mdo sde</section><text>rnams kyis shin du rnam par mdzes par brgyan cing / rin po che sna bdun gyi shing ljon pa rnams kyis brgyan pa yin te/ shing ljon pa de rnams kyi nang na bya gnas pa de dag shin du rnam par mdzes pa yin no/ /</text></item>
<item><p>198a6</p><section>mdo sde</section><text>dper na gser mgar dag gis rin po che rnam pa sna tshogs dang shing ljon pa sna tshogs kyi ri mo rnams kyis mi rnams kyi rgyan sdug gur byed pa de ltar lha de rnams kyi tshal de dang shing ljon pa de dag rnam par mdzes pa yin la bya'i</text></item>
<item><p>198a7</p><section>mdo sde</section><text>gzugs dang kha dog rnam pa sna tshogs de rnams kyis brgyan pa yin te 'di ni cung zad cig 'dra ba'i dper bya ba yin no/ /de nas yang lha de rnams tshal de nyid na phan tshun pad ma rnam pa sna tshogs dag gis rtse bar byed de</text></item>
<item><p>198a8</p><section>mdo sde</section><text>'di lta ste/ kun nas bai dUr+ya'i 'dab ma dang sbu gu dang ze ba dang lo ma rnams kyis rtse bar byed do/ /gang 'dab ma rnams kyi nang de dag na pad ma rA ga'i mdog lta bur shin du dmar zhing shin du dri zhim pa de dag me tog</text></item>
<item><p>198b1</p><section>mdo sde</section><text>thams cad brtol nas dpag tshad brgyar 'byung la/ dri gang gis myos pa'i lha de dag kyang pad ma'i lo ma'i dris bcu 'gyur du lhag par myos par 'gyur ro/ /de nas yang kA bI ra'i tshal na lha dag lha mo'i tshogs dang</text></item>
<item><p>198b2</p><section>mdo sde</section><text>lhan cig dga' bar byed dga' mgur spyod par byed do/ /de nas sems bskyed ma thag nyid du da ni bdag cag bza' ba chu ltar 'bab pa dang btung ba chu ltar 'bab pa'i drung du 'dong ngo snyam sems so/ /de nas de dag</text></item>
<item><p>198b3</p><section>mdo sde</section><text>sems bskyed ma thag nyid tu gzhal med khang chen po pu shu dang rta babs sna tshogs dang dril bu g.yer ka 'khrol ba'i dra ba rnam pa sna tshogs dkrigs pa/ rin po che'i 'phan btags pa'i rta babs rnam pa sna tshogs dang</text></item>
<item><p>198b4</p><section>mdo sde</section><text>gser dang shel dang rin po che dang ke ke ru'i ka ba sna tshogs btsugs pa dag bya ngang pas khyer ro/ /kha cig ni bya ka ran da bas khyer ro/ /kha cig ni phug ron gyis khyer ro/ /kha cig ni shang shang te 'us khyer ro/ /</text></item>
<item><p>198b5</p><section>mdo sde</section><text>kha cig ni bya tsa ko ras khyer ro/ /kha cig ni bya sna tshogs lhan cig gis khyer te/ rgyal mtshan de dag gi steng du 'dug pa/ las kyi mtha' spyad pa legs par byas pa'i lha rnams kA bI ra'i tshal chen po'i</text></item>
<item><p>198b6</p><section>mdo sde</section><text>bza' ba dang btung ba chu bo ltar 'bab pa ga la ba der 'dong bar byed de/ rgyags par gnas pa rtse ba'i don du lha mo'i tshogs dang lhan cig zas dang skom chu bo ltar 'bab pa/ ga la ba der 'dong bar byed do/ /</text></item>
<item><p>198b7</p><section>mdo sde</section><text>de nas zas dang skom gyi yul der phyin te/ lha de dag rin po che'i gzhal med khang de dag nas 'thung bar byed dga' bar byed yongs su spyod par byed de/ sil snyan dang rol mo'i sgra dang glu rnam pa sna tshogs kyis</text></item>
<item><p>198b8</p><section>mdo sde</section><text>dga' bar byed do/ /de ltar de rnams yongs su spyod pa na yun ring du 'das kyang lha de rnams bde bar gnas pa des mi tshor ro/ /de dag gal te yun ring zhig lon nas kun dga' ra ba kun mthong mtho zhes</text></item>
<item><p>199a1</p><section>mdo sde</section><text>bya ba ga la ba der lha'i tshal blta ba'i phyir 'dong bar byed de/ gzhal med khang de rnams kyi nang na 'khod pa de dag lha gzhan dag dang lhan cig mtho bar phyin no/ /kun dga' ra ba kun mthong mtho zhes bya</text></item>
<item><p>199a2</p><section>mdo sde</section><text>ba de na glu rnam pa sna tshogs len zhing rol mo'i sgra 'byin par byed/ bro rdung bar byed dgod par byed de phan tshun grogs su gyur pa rgyags pa gcig pu don du byed pa dag rtse bar byed do/ /de nas kun dga' ra ba kun</text></item>
<item><p>199a3</p><section>mdo sde</section><text>mthong gi tshal de na lha gnas pa rnams mthong ste/ ri'i rgyal po ri rab kyi phyogs gcig na gang tshal dang nye ba'i tshal gyis brgyan pa/ gser btso ma'i rdo leb 'bar ba spungs pa/ 'bab chu dang chu bo dang stegs</text></item>
<item><p>199a4</p><section>mdo sde</section><text>dang lteng ka dang zas dang skom chu bo ltar 'bab pa rnam pa sna tshogs kyis brgyan pa/ lha mo'i tshogs rnam pa sna tshogs grangs med pas kun du gang ba/ thams cad dang 'thun pa'i las kyi 'jig rten gyis bzung ba/ ri</text></item>
<item><p>199a5</p><section>mdo sde</section><text>bo stong phrag drug bcus yongs su bskor ba/ brtsegs mtho chen po na lha dang lha ma yin dang mi 'am ci dang lto 'phye gnas pa/ dge ba du ma'i las kyi mtha' spyad pa'i lha rnams gnas pa/ dge ba'i las rnam pa sna</text></item>
<item><p>199a6</p><section>mdo sde</section><text>tshogs mngon du gyur pa/ rtse mo rin po che sna bzhis brgyan pa/ gnas dang gnas dag tu lha rnams 'dong ba na cha byad dang rgyan sna tshogs dang gzugs snying du sdug cing yid du 'ong ba dang ldan pa/ lha rnams phan tshun grogs</text></item>
<item><p>199a7</p><section>mdo sde</section><text>su gyur cing sems shin du 'dod chags dang ldan pa/ phan tshun bag med par gnas pa'i sa phan tshun gtam shin du snyan pa nyams dga' ba sna tshogs zer ba na/ cha byad dang gzugs dang kha zas dang gnas</text></item>
<item><p>199a8</p><section>mdo sde</section><text>pa tha ma dang 'bring dang khyad par du 'phags pa dag mthong ngo / /de dag 'di snyam du sems te/ bdag cag 'ba' shig la bde ba yod pa ma yin gyi/ lha gzhan dag la yang shin du nyams dga' ba'i ngo bo lha mo</text></item>
<item><p>199b1</p><section>mdo sde</section><text>rnams kyi tshogs dang rtse bar byed dga' mgur spyod par byed do snyam ste/ de ltar sna tshogs lha rnam pa du ma dang dpag bsam gyi shing mdog dang ro dang gzugs dang dri rnam pa sna tshogs kyis brgyan pa dang gzhan yang tshal dang nye</text></item>
<item><p>199b2</p><section>mdo sde</section><text>ba'i tshal dag mthong ngo / /de nas yang lha rnams gnas gzhan du dong ste phyin nas lha gzhan ri brtsegs mtho ba dang brtsegs pa chen po 'bab chu dang chu bo dang lteng ka sna tshogs kyis brgyan pa dag mthong ste/ ri gang gi rtse</text></item>
<item><p>199b3</p><section>mdo sde</section><text>mo dag la nyi zla 'khor zhing 'gro ba de dag la yang rtog par byed do/ /de nyi ma rab tu snang ba'i gzugs brnyan brgya 'am yang na stong du snang ste gang du sgra gcan zin gyi lag gis bzung ba ni snga ma bzhin no/ /de nas</text></item>
<item><p>199b4</p><section>mdo sde</section><text>yang gzhal med khang na gnas pa'i lha de dag nam mkha'i steng nas 'gro zhing yid la ngo mtshar skyes pa de bzhin du lha mo'i tshogs kyis yongs su bskor cing bro gar dang sil snyan dang bcas pa/ sil snyan yan lag lnga dang</text></item>
<item><p>199b5</p><section>mdo sde</section><text>ldan pa'i glu dbyangs len cing ri'i rgyal po de thams cad skor bar byed to/ /de dag gis ri'i rgyal po tshal dang nags tshal dang ri khrod dang bcas pa de thams cad mthong nas/ de nas yang rang gi gnas de dag nyid du</text></item>
<item><p>199b6</p><section>mdo sde</section><text>dong ste phyin pa dang sil snyan yan lag lnga dang ldan pas bro rdung bar byed/ rgod par byed dga' mgur spyod par byed do/ /bde ba'i rnam pa'i myos pas myos pa dus du ma rnam par chags pa la dga' ba dag tshal dang nags</text></item>
<item><p>199b7</p><section>mdo sde</section><text>tshal dang lteng ka rnams su 'dod pa'i yon tan lnga 'byor cing ldan par gyur pa dag gis rtse bar byed do/ /de ltar de dag yun ring du yongs su 'das kyang dus tshod mi shes te thams cad du yid bag med pa'i dbang du gyur pa</text></item>
<item><p>199b8</p><section>mdo sde</section><text>dag khong du mi chud do/ /yang de dag rtse ba na ri kun nas dga' ba zhes bya ba rgyar dpag tshad lnga la 'phang du dpag tshad bcu yod pa de la kha cig gzhal med khang gi steng du 'dug /kha cig bya'i steng du zhon nas 'dzeg par byed do/ /</text></item>
<item><p>200a1</p><section>mdo sde</section><text>ri kun nas dga' ba de rin po che sna tshogs kyis brgyan pa/ stegs dang nye ba'i tshal dang lteng kas brgyan pa/ stegs kyi rim pa 'bum snyed dang pad ma'i tshal brgya snyed kyis brgyan pa/ ri 'byung</text></item>
<item><p>200a2</p><section>mdo sde</section><text>kun sna tshogs kyis brgyan pa/ rin po che sna bdun 'od 'byung bas brgyan pa/ dpag bsam gyi shing dag 'bar ba de na lha de dag rtse bar byed dga' dgur spyod par byed de/ cong dang rnga dang sil dkrol dang gling bu dang glu dag</text></item>
<item><p>200a3</p><section>mdo sde</section><text>gis myos pa phan tshun grogs su gyur pa/ rang gis byas pa'i las kyi 'bras bu la spyod pa rnams rtse bar byed yongs su spyod par byed do/ /de dag dus yun ring du rtse bar byed kyang bag med pa la gnas pa dag khong du mi chud de/</text></item>
<item><p>200a4</p><section>mdo sde</section><text>yul gyis kun nas bslang ba de dag nyid kyis tshim pa med cing shin du sdug pa'i bde bas rnam par rmongs pa de dag me tog ku ba la'i tshal du 'dong bar byed do/ /me tog ku ba la'i pad ma rnams kyi kha rab tu bye ba de yang bung ba 'bum</text></item>
<item><p>200a5</p><section>mdo sde</section><text>snyed kyis gang ba yin te/ bung ba de dag nyid dang lhan cig 'dod pa'i bde ba tshim pa med pas chang 'thung zhing glu len no/ /'dod pa dag gis brgya 'am yang na stong du tshim pa med pa la lag na rol mo'i sgra sna tshogs thogs shing</text></item>
<item><p>200a6</p><section>mdo sde</section><text>rtag tu myos par gnas pa/ phan tshun rgyags pa du ma don du byed pa de dag bskyed mos tshal chen po 'dod pa nges par thob ces bya ba ga la ba der 'dong ngo / /tshim pa med pa de dag ji srid du 'dod pa sdug pa yid du 'ong ba</text></item>
<item><p>200a7</p><section>mdo sde</section><text>byas shing bsags pa'i las de zad par ma gyur pa de srid du/ bag med pa la gnas pa dag phan tshun rtse bar byed dga' mgur spyod par byed do/ /de phyis lha'i 'jig rten de nas 'chi bar 'gyur te/ shi nas kyang</text></item>
<item><p>200a8</p><section>mdo sde</section><text>las nye bar 'gro ba ji lta ba bzhin sems can dmyal ba dang yi dgas dang dud 'gro rnams kyi nang du skye bar 'gyur ro/ /gal te lan grangs gzhan la myong bar 'gyur ba'i las kyis mi rnams dang skal ba mnyam par</text></item>
<item><p>200b1</p><section>mdo sde</section><text>mi'i nang du skyes na/ las de dang rgyu 'thun par de rtag tu na ba med cing bzhin gyi mdog bzang bar 'gyur/ rgyal pos bkrabs pa 'am tshong pa 'am khyim bdag rnams kyis brdung bar mi 'gyur/ shin du bde zhing yid</text></item>
<item><p>200b2</p><section>mdo sde</section><text>la rig pa'i blo gsal bar 'gyur ba mthong ngo / /de nas yang dge slong las kyi 'bras bu rnam par smin pa shes pa de sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas</text></item>
<item><p>200b3</p><section>mdo sde</section><text>lha rnams kyi gnas zhib du dpyod pa zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na skyes bu dge ba bdag dang</text></item>
<item><p>200b4</p><section>mdo sde</section><text>gzhan la phan par zhugs pa g.yo med pa/ gzhan la gnod pa mi byed pa/ mi drang po'i rang bzhin can/ mi'i las su gyur pa/ gang gis dge ba'i las kyi ngo bo nyid byas pa/ rnam par smin pa bde ba/</text></item>
<item><p>200b5</p><section>mdo sde</section><text>bsil ba/ rnam par smin pa bsil ba/ bde ba bkra shis pa/ rnam par smin pa bkra shis pa/ skye bo thams cad kyis mchod pa/ skye bo thams cad kyi sdug pa/ 'jig rten 'di dang 'jig rten pha rol</text></item>
<item><p>200b6</p><section>mdo sde</section><text>tu bde ba byed pa/ skyes bu gang 'jig rten 'di nas 'gro zhing 'jig rten pha rol tu pha mar gyur pa/ skyabs su gyur pa/ bde ba du ma 'byung bar gyur pa/ bde ba byas pa skye bar gyur pa ni legs par byas pa de'i</text></item>
<item><p>200b7</p><section>mdo sde</section><text>las kyis byed par 'gyur te/ 'di lta ste srog gcod pa dang ma byin par len pa mi byed cing byed du mi 'jug la/ byed du mi gnang nyes par byas pa'i tshul khrims la dad pa dang thad kar lhan cig gnas shing 'dre bar</text></item>
<item><p>200b8</p><section>mdo sde</section><text>mi byed dga' bar yang mi byed tshul khrims 'chal pa de dang lhan cig rnam par byang ba 'thun par mi sgrub la/ 'di ltar tshul khrims dang ldan pa dang lhan cig rtag tu dga' bar byed/ de dang lhan cig 'dre bar byed/</text></item>
<item><p>201a1</p><section>mdo sde</section><text>de dang rnam par byang ba 'thun par sgrub de dang thad kar 'dug par yang byed/ de dang lhan cig rtse zhing 'jig rten gyi spyod pa byed/ chos dang chos ma yin par sems par byed de/ skyes bu dge ba de bdag</text></item>
<item><p>201a2</p><section>mdo sde</section><text>nyid sdig pa mi byed la/ sdig pa'i grogs po dang lhan cig dga' bar mi byed/ thams cad kun nas yongs su dag par byed pa'i skyes bu dam pa/ shin du tshul khrims 'chal pa dag kyang dge ba'i lam la</text></item>
<item><p>201a3</p><section>mdo sde</section><text>rab tu 'jog par byed cing yang dag pa'i lam ston par byed 'gro ba'i zhing bzang po la dge ba'i las kyi sa bon 'debs par byed/ de kun nas sems gser ltar sbyangs shing dri ma med pa'i sems dge ba'i las</text></item>
<item><p>201a4</p><section>mdo sde</section><text>kyi mtha' spyad pa'i bde ba ni/ tshe 'di dang pha rol la 'thob cing so so yang dag par myong bar 'gyur ro/ /srog gcod pa spangs pa ji lta bu rnam pa ni du zhig yod ce na/ 'di la kun nas 'dod par bya ba me tog gi</text></item>
<item><p>201a5</p><section>mdo sde</section><text>rgyu dag bskyed par bya ba'i don du/ du ba dang dug bsres pa bzhag nas srog chags dun du lha 'am 'ol ba 'am sha sbrang chen po 'am rkang brgya pa dag la reg par byas nas gsod par byed pa ni/ 'di ltar bdag</text></item>
<item><p>201a6</p><section>mdo sde</section><text>gi me tog gi rgyu 'am lcug ma gzings pa 'am me tog gam 'bras bu dag mi nyams par bya'o snyam nas/ srin bu gsad pa'i phyir du bas gsod pa dang 'bra go dang rgun 'brum rnyis pa'i nang na srin bu'i rnam pa yod pa lag</text></item>
<item><p>201a7</p><section>mdo sde</section><text>gis gnod par mi byed la/ btung ba ma brtags par 'thung zhing de las skyes pa'i srin bu yang gsod na de ltung bar 'gyur te/ srin bu de rnams dang srog chags de dag kyang so sor brtags nas 'thung bar byed</text></item>
<item><p>201a8</p><section>mdo sde</section><text>la yun ring du bzhag pa/ drod gsher las chung ngur skyes pa'i 'jigs pa dang myos byed las skyes pa'i 'jigs pas kyang 'thung bar mi byed pa yin te/ rnam pa phra mo de dag ni srog gcod pa spangs pa yin no/ /ma byin</text></item>
<item><p>201b1</p><section>mdo sde</section><text>par len pa spangs pa ji lta bu/ rnam pa du/ rnam pa ni ji lta bu yin zhe na/ 'di la rtag tu lo nyes byung bar 'dod pa de lo nyes byung na bdag gis 'gron bu'i khe brgyad 'gyur du thob par bya'o/ /yul ma ga d+hA'i</text></item>
<item><p>201b2</p><section>mdo sde</section><text>gzhal bre yang shin du chung bar 'gyur/ gang gi nas dang gro la sogs pa dang 'bru zhag drug bcus smin pa la sogs pa yang mi 'byung la bdag gcig pu'i yod par gyur cig snyam du de ltar sems so/ /sems can rnams</text></item>
<item><p>201b3</p><section>mdo sde</section><text>kyi bar chad bya bar sems te/ de ltar bdag gis srog chags rnams gtse bar bya'o/ /bsdu bar bya'o snyam ste de yang dang yang du de ltar bsams pa dang gal te sems can rnams kyi skal ba chung ba des/ dus</text></item>
<item><p>201b4</p><section>mdo sde</section><text>ngan pa zhig byung ba dang dga' la yid shin du dga' nas ji ltar bdag gis bsams pa de ltar bdag dga' bar byed pa 'ongs so snyam nas/ de bre mi 'thun pa dang yon tan dang bral ba brtson 'grus nyams pa'i yon tan mi 'thun</text></item>
<item><p>201b5</p><section>mdo sde</section><text>pas nas dang gro dang 'bras sA lu dag gis gzhan la slu bar byed do/ /de ltar gang gi tshe sems par byed pa las kyi nyer bsdogs yin no/ /gang gi tshe slu bar byed pa de'i tshe las yin no/ /gang gi tshe srog</text></item>
<item><p>201b6</p><section>mdo sde</section><text>chags dag bslus nas sems la 'dod par byed la dga' bar byed pa de'i tshe las kyi mjug yin te/ ji skad bshad pa'i nyes pa dag spangs shing mi byed pa yin no/ /'byor pa nyung bar gyur kyang gzhal blugs</text></item>
<item><p>201b7</p><section>mdo sde</section><text>kyi g.yo dag gis gzhan la slu bar mi byed la gzhan byed na yang rjes su yi rang bar mi byed/ gal te lo nyes byung ba'i tshe bdag nyid tshong pa zhig byed na yang de ji lta ba bzhin de ltar 'tshong bar byed la/ chos dang ldan</text></item>
<item><p>201b8</p><section>mdo sde</section><text>zhing chos kyi bsam pas rnyed pa'i rin thob par byed de/ de ltar de srog gcod pa dang ma byin par len pa spangs pa yin no/ /mi dge ba la zhugs pa dge ba la rab tu 'jug pa ji lta bu yin zhe na/ 'di la</text></item>
<item><p>202a1</p><section>mdo sde</section><text>skyes bu dam pa legs par spyod cing dge ba spyod pa rtag tu bdag la phan pa dang gzhan la phan par byed pa/ 'byor pa nyung bar gyur pa/ tshegs chen pos 'tsho ba/ tshegs chen pos 'byor pa dag sbyin pa po dang</text></item>
<item><p>202a2</p><section>mdo sde</section><text>sbyin bdag gi drung du 'dug ste/ de dag la slob par byed/ sbyin pa'i 'bras bu dag kyang shes la/ sbyin pa'i 'bras bu de kun du ro myong bar byed/ kun du myangs nas kyang yang dang yang du mgon med cing nyon</text></item>
<item><p>202a3</p><section>mdo sde</section><text>mongs sdug bsngal ba 'am bsam gtan gsum pa thob pa 'am de dang 'thun pa 'am de la zhugs pa la sbyin pa byed pa yin te/ de ni legs par byas pa'i las kyi mtha' spyad pa rnams kyis chos dang 'thun pa'i longs</text></item>
<item><p>202a4</p><section>mdo sde</section><text>spyod bsgrubs nas de gsum gyis sbyin par byed do/ /gsum ni gang gi tshe sbyin pa sbyin par bya'o snyam du sems pa de'i tshe las kyi nyer bsdogs yin no/ /gang sbyin par byed pa de las yin no/ /gang gi tshe byin</text></item>
<item><p>202a5</p><section>mdo sde</section><text>nas yid kyis ro myong bar byed cing de ltar yid la sems pa de'i tshe las kyi mjug yin no/ /de ltar dge ba stong nyis brgya bya ba byas pa de lus dang bral nas bde 'gro mtho ris kyi 'jig rten zhib tu spyod pa'i gnas su skye bar</text></item>
<item><p>202a6</p><section>mdo sde</section><text>'gyur ro/ /der skyes nas kyang dge ba'i las kyi mtha' spyad pa de las zhib mo des yid la ji ltar 'dod pa bzhin bdag nyid kyi ngo bo che ba 'am chung bar 'gyur ro/ /lha'i gnas de dag kyang rin po che sna bdun gyi shing</text></item>
<item><p>202a7</p><section>mdo sde</section><text>ljon pa rnams mdog shin du gsal zhing rang gi dge ba'i las kyis dri ma med pa yin no/ /tshal de yang srid du dpag tshad nyi shu la zheng du dpag tshad bcu yod de/ chu bo dang 'bab chu dang lteng ka dang tshal dang nye ba'i tshal dang</text></item>
<item><p>202a8</p><section>mdo sde</section><text>nang gi tshal rnams kyis shin du gang ba shin du blta na sdug pa yin la/ shing ljon pa rnams kyis tshal gang yin pa 'di dri ma med pa dang gsal ba yin te/ de yal ga dang lo ma dang 'dab ma rnams kha dog dang me tog</text></item>
<item><p>202b1</p><section>mdo sde</section><text>sna tshogs kyis brgyan pa/ gser btso ma'i mdog dang mtshungs pa kha cig dngul gyi mdog lta bu dang gzhan dag bai dUr+ya'i mdog lta bu yin no/ /tshal dang tshal gyi shing ljon pa de rnams kyi lo ma dang 'dab ma dang shing</text></item>
<item><p>202b2</p><section>mdo sde</section><text>gzhon nu dang yal ga dang yal ga phra mo me long lta bu'i nang dag tu lha de rnams kyi ngo bo gsal bar snang ste/ 'di lta ste shing gcig gi nang du snang ba de bzhin du shing ljon pa 'bum rnams kyi nang du yan lag dang nying lag thams cad</text></item>
<item><p>202b3</p><section>mdo sde</section><text>snang ste/ lha'i lus de gcig pu las kyi gzugs brnyan dang 'thun par shing ljon pa 'bum phrag du ma dag gi nang na snang ngo / /yang shing ljon pa de rnams kyi ngo mtshar ba gzhan ni/ ji tsam du las kyi rnam pa dman</text></item>
<item><p>202b4</p><section>mdo sde</section><text>pa dang 'bring dang khyad par du 'phags pa gang dag gis lha de dag las kyi rnam par smin pa dang bcas pa yin te/ de yang las byas pa ji lta ba bzhin shing ljon pa de rnams kyi shun pa dang rtsa ba dang yal ga dang lo ma dang mdab</text></item>
<item><p>202b5</p><section>mdo sde</section><text>ma'i nang na thams cad snang ngo / /de nas lha'i rgyal po brgya byin lha dang lha mo'i tshogs 'bum phrag du mas yongs su bskor ba/ lus thams cad me tog gi phreng ba dang byug pas rnam par brgyan pa/ nyi ma 'bum</text></item>
<item><p>202b6</p><section>mdo sde</section><text>pas lhag pa'i 'od 'bar ba/ tshal der 'dong bar byed do/ /de nas zhib du spyod pa'i lha rnams brgya byin de 'ong ba mngon du mthong nas gus pa dang bcas pa'i sems kyis lha'i rgyal po brgya byin ga la ba der dong</text></item>
<item><p>202b7</p><section>mdo sde</section><text>ste/ phyin nas brgya byin la gsong por smras shing spyi bor thal mo sbyar te mchod nas yid la gus pa dang bcas pa thams cad tshal ga la ba der 'dong bar byed do/ /de nas lha'i rgyal po brgya byin la snyan pa dang phan</text></item>
<item><p>202b8</p><section>mdo sde</section><text>pa'i sems thams cad kyis mchod de/ lha dang lha mo'i tshogs dge ba'i las kyi mtha' shin du rgya che ba spyad pa de dang lhan cig yongs su bskor nas bde bar gnas par bya ba'i phyir tshal ga la ba der 'dong bar byed do/ /</text></item>
<item><p>203a1</p><section>mdo sde</section><text>de bya sna tshogs skad 'byin pas shin tu gang ba/ gser gyi shing ljon pa rnams kyis brgyan pa'i tshal der phyin te/ las 'thun pa mngon sum du gyur pa de dag kyang las kyi chos kyi rnam par smin pa mngon</text></item>
<item><p>203a2</p><section>mdo sde</section><text>par mthong nas brgya byin des 'di ltar tshigs su bcad de smras pa/ ljon pa sna tshogs 'di rnams ni/ /dge ba'i las kyis mngon du gyur/ /yi ge med kyang shin du 'thun/ /mkhas pa rnams ni rjod par</text></item>
<item><p>203a3</p><section>mdo sde</section><text>byed/ /rnam par smin pa gang gang gis/ /gang dang gang du skye 'gyur ba/ /mi yis de dang de dag tu/ /dge ba 'am yang na mi dge 'thob/ /skye bo dge ba'i las kyis su/ /rtag par lha rnams nang du skye/ /</text></item>
<item><p>203a4</p><section>mdo sde</section><text>de bzhin mi dges mi tha ma/ /sems can dmyal bar lhung bar gyur/ /dge dang mi dge dag la chags/ /'dod can 'dod pas rmongs pa rnams/ /gang dag nges par 'byung 'gyur ba/ /'chi ba khong du mi</text></item>
<item><p>203a5</p><section>mdo sde</section><text>chud do/ /ljon pa rnams la mngon pa gang / /'di ni dge ba'i rnam smin te/ /bde bas yid ni rmongs pa dag /bde las dga' ba 'bral mi nus/ /yul 'dod pa yi srog chags rnams/ /'dod pa'i ro</text></item>
<item><p>203a6</p><section>mdo sde</section><text>yis rab myos pa/ /gang gis bcings pa'i lus can ni/ /dra ba ldan pas rtag tu gnod/ /ji ltar 'jig rten dag gi me/ /tsha dang lhan cig skye ba ltar/ /bud med mi bzad 'dod chags dang / /nges</text></item>
<item><p>203a7</p><section>mdo sde</section><text>par lhan cig skye bar 'gyur/ /ji ltar bud med las byung me/ /lus can rnams kyi snying 'jug pa/ /me 'di gang zhig byung ba ni/ /de ltar tsha bar mi 'gyur ro/ /'jig rten thams cad rnam 'jig cing / /</text></item>
<item><p>203a8</p><section>mdo sde</section><text>chos ni thams cad zad byed la/ /sems can dmyal ba 'di yi rgyu/ /bud med yin zhes drang srong gsung / /bud med khar ni tshig snyan smra/ /snying ni gdug pa'i dug dang mtshungs/ /yid du 'ong la 'ang 'dug</text></item>
<item><p>203b1</p><section>mdo sde</section><text>mi byed/ /de la mi ni su zhig dga'/ /yud tsam gyis ni dga' byed la/ /de bzhin yud kyis dga' mi byed/ /snying du sdug pa 'ang gnas mi byed/ /brtan pa med de glog dang mtshungs/ /slu bar byed pa'i</text></item>
<item><p>203b2</p><section>mdo sde</section><text>rgyu la mkhas/ /rtag tu bya ba lhur byed cing / /rtag tu yid la phrad par 'dod/ /rtag tu nga rgyal 'ba' shig sems/ /lha dang mi dang sha za dang / /lto 'phye rnams dang srin po yi/ /'ching bar gyur pa</text></item>
<item><p>203b3</p><section>mdo sde</section><text>bud med de/ /shin du mi bzad dug dang mtshungs/ /phan pa med dang rigs med dang / /mthu rtsal che ba 'ang dran mi byed/ /sems ni gnas pa med pa ste/ /bud med rlung gi shugs dang mtshungs/ /gang du phun</text></item>
<item><p>203b4</p><section>mdo sde</section><text>sum tshogs gyur pa/ /der ni bud med chags byed la/ /dbul bar gyur dang 'dor byed de/ /skyes pa nges par gtong bar byed/ /skyes pa gang dang gang phrad pa/ /de la bud med chags 'gyur zhing / /de ni</text></item>
<item><p>203b5</p><section>mdo sde</section><text>myur zhing ches myur bar/ /gtong ste mi 'thun gnas par byed/ /ji ltar bung ba me tog dag /skams na thams cad gtong bar byed/ /de ltar nor dang bral ba yi/ /mi ni bud med rnams kyis gtong / /snying</text></item>
<item><p>203b6</p><section>mdo sde</section><text>ni mi bzad ral gri 'dra/ /mun pas khebs pa brtan pa med/ /gang gi rgyu yis bud med rnams/ /skyes pa 'jig pa'i phyir skyes so/ /ji ltar bud med 'ching byed pa/ /lha rnams la ni 'ching gzhan med/ /</text></item>
<item><p>203b7</p><section>mdo sde</section><text>bud med 'ching bas bcings pa dag /sems can dmyal bar ltung bar byed/ /bud med las byung 'dod chags gang / /'dod chags nang na 'di che ste/ /bud med 'dod chags yid bsregs pa/ /phyi nas me</text></item>
<item><p>203b8</p><section>mdo sde</section><text>yis sreg par byed/ /'dod chags kyis ni nyams pa'i mi/ /las rnams kyang ni mngon sum ste/ /bud med 'dod chags rnam rmongs pa/ /rmugs pa'i snying gis mi rig go/ /skyes pa dang ni yid gcugs shing / /</text></item>
<item><p>204a1</p><section>mdo sde</section><text>dga' ba du ma byas nas su/ /sbrul gyi lpags pa 'dor ba ltar/ /bud med kyis ni glo bur 'dor/ /thabs kun gyis ni bud med bsgrubs/ /thams cad du ni yongs bskyangs kyang / /bud med shin</text></item>
<item><p>204a2</p><section>mdo sde</section><text>du mi bzad pa/ /bdag gir bya bar mi nus so/ /de ltar rang bzhin de yin te/ /bud med rnams ni sems mi brtan/ /skyes pa brtan pa'i sems kyis su/ /de la nam yang yid mi rton/ /de nas lha'i dbang po de'i</text></item>
<item><p>204a3</p><section>mdo sde</section><text>kha nas thos shing las legs par byas pa gang yin pa'i lha de dag gis/ brgya byin gyi tshig de thos nas yid la byed pa dang bral zhing skyo ba skyes pa rnams/ skyo ba skyes nas 'di ltar tshigs su bcad de smras pa/ ji ltar</text></item>
<item><p>204a4</p><section>mdo sde</section><text>brgya byin de bzhin te/ /de nyid mtshan nyid khyod kyis gsungs/ /bud med zhags par gyur pa'i sems/ /bdag cag gis ni ma rtogs so/ /de nas brgya byin gyis lha de dag las tshigs su bcad pa de thos nas/</text></item>
<item><p>204a5</p><section>mdo sde</section><text>tshal de bya sgra snyan pa 'byin cing nyams dga' ba gzhal med khang du mas brgyan pa 'bab chu dang chu bo dang lha'i rol mo'i sgra rnar snyan cing yid du 'ong ba/ gser btso ma lta bu'i ri dgas kyis rnam par brgyan pa lha dang lha mo'i</text></item>
<item><p>204a6</p><section>mdo sde</section><text>tshogs kyis kun tu gang ba ga la ba der/ lha'i rgyal po kau shi ka de lha'i tshogs dang lhan cig bde ba la gnas par bya ba dang lha'i bde ba nyid la yang dang yang du spyad par bya ba'i phyir 'dong bar byed de/ de tshal de na 'dod pa'i</text></item>
<item><p>204a7</p><section>mdo sde</section><text>yon tan lnga rnams dang yang dag par ldan zhing shin du nyams dga' ba/ dbang po mchog thams cad yul thams cad la rnam par dga' ba'i bde ba myong bar byed do/ /de dag kyang spyad nas ri rab kyi rtse mo spos brtsegs</text></item>
<item><p>204a8</p><section>mdo sde</section><text>shes bya ba rin po che sna bdun 'bar ba lha'i 'byung khung mu tig gi phreng ba rnams kyis rnam par brgyan pa ltar 'bab chu dang chu bo bye ma mu tig lta ba rnams gyis nye bar brgyan pa/ chu bo de dag gi 'gram gnyi ga na lha'i bya sgra</text></item>
<item><p>204b1</p><section>mdo sde</section><text>'byin cing shin du blta na sdug pa/ yid du 'ong zhing nyams dga' ba de dag na lha'i rgyal po brgya byin de lha mo'i tshogs kyis yongs su bskor nas/ lha cha byad dang gzugs sna tshogs dang ldan pa rnams rjes su 'brang zhing</text></item>
<item><p>204b2</p><section>mdo sde</section><text>rtse bar byed do/ /de der yang yun ring du sil snyan yan lag lnga dang ldan pas rtses nas/ gzhal med khang bskyed mos tshal gyis brgyan pa spyi bo zhes bya ba ga la ba der 'dong bar byed de/ lha dang lha mo'i tshogs yid</text></item>
<item><p>204b3</p><section>mdo sde</section><text>rab tu dga' ba dang lhan cig der dong ste phyin pa dang gang lha gzhan 'dod pa'i yon tan lngas yid phrogs pa dag gnas gzhan dag na rtse bar byed la/ de dag bskyed mos tshal spyi bo ga la ba der 'dong bar byed do/ /gzhal med</text></item>
<item><p>204b4</p><section>mdo sde</section><text>khang dang bskyed mos tshal phun sum tshogs pa de yang ri bo thams cad bas 'phang mtho la/ 'di ltar 'thab bral ba'i lha rnams kyi drung nas 'od gsal ba cung zad 'byung ste/ ji ltar mi'i gnas bzhi rnams su ri rab</text></item>
<item><p>204b5</p><section>mdo sde</section><text>las 'od gsal ba 'byung ba de ltar 'thab bral ba'i lha rnams kyi drung nas 'od gsal ba phyis 'byung ngo / /'jig rten spyi bo pa la 'od cung zad kyang med kyang 'jig rten spyi bo ba de stong gyur du mdzes pa yin no/ /de nas</text></item>
<item><p>204b6</p><section>mdo sde</section><text>der yang brgya byin gyis dus yun ring du rtses nas de nas yang de bzhin du lha dang lha mo'i tshogs kyis yongs su bskor te lha'i 'dun sa chos bzang ga la ba der 'dong bar byed do/ /zhib du spyod pa'i lha de dag kyang lha'i gnas de</text></item>
<item><p>204b7</p><section>mdo sde</section><text>dag na/ ji srid tu 'dod pa sdug pa yid du 'ong ba byas shing bsags pa'i las de zad par ma gyur pa de srid du 'dod pa'i yon tan lnga 'byor cing ldan par gyur pa rnams kyis rtse bar byed dga' mgur spyod par byed do/ /de</text></item>
<item><p>204b8</p><section>mdo sde</section><text>phyis lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang yi dgas dang dud 'gro rnams kyi nang du skyi bar 'gyur ro/ /gal te lan grangs gzhan la</text></item>
<item><p>205a1</p><section>mdo sde</section><text>myong bar 'gyur ba'i las kyis mi rnams kyi nang du skyes na/ las de dang rgyu 'thun par de rtag par mchog tu bde ste rgyal po 'am blon po chen por 'gyur/ rtag tu skra zhib mo sdug gur 'khyil ba dang rtag tu</text></item>
<item><p>205a2</p><section>mdo sde</section><text>yid shin du zab pa dang thams cad kyis dka' bar bya ba rnams la don dang ldan par shes pa dang rab tu mang por mi smra zhing nyung ngur smra ba dang rtag tu shin du gos gtsang zhing dkar ba dang chung ma mi g.yem pa dang khyim thab kyi gnas la</text></item>
<item><p>205a3</p><section>mdo sde</section><text>dga' zhing khyim thab la dga' la phyi rol du mi 'khyam pa dang rtag tu sbyin pa la dga' zhing sems shin du drang ba dang rang gi 'khor dang mdza' bshes dang rtsa lag la dga' ba dang bla ma la dga' ba dang tshes grangs la dga' ba dang rang</text></item>
<item><p>205a4</p><section>mdo sde</section><text>gi bud med la dga' ba dang tshul khrims dang ldan pa dang gzhan gyi bud med la mi dga' ba dang spos dang phreng ba la dga' ba dang sdig pa'i grogs po la mi dga' ba dang rigs dma' bar mi skye ba dang gzugs dang cha byad dang rgyan bzang</text></item>
<item><p>205a5</p><section>mdo sde</section><text>por 'gyur ba mthong ngo / /de nas yang dge slong las kyi 'bras bu rnam par smin pa shes pa de sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas lha rnams kyi</text></item>
<item><p>205a6</p><section>mdo sde</section><text>gnas glu'i sgra la shin tu dga' zhing mngon par chags pa zhes bya ba ji ltar 'dug pa mthong ngo / /sa der sems can dag las gang gis skye bar 'gyur snyam nas/ des thos pa las byung ba'i shes pas brtags na/</text></item>
<item><p>205a7</p><section>mdo sde</section><text>bdag la phan pa dang gzhan la phan pa'i phyir sems dge ba las dge ba sems dri ma dang bral zhing gsal ba/ lus dang ngag gi las kyi mtha' dge ba/ las kyi mtha' spyad pa dge zhing 'dod pa/ gtan du phan</text></item>
<item><p>205a8</p><section>mdo sde</section><text>par 'dod pa/ snying rje'i bdag nyid can las dang 'bras bu la dad pa/ yang dag pa'i lta ba dang yang dag pa'i las kyi mtha' dang / tshul khrims kyi yon tan gnyis la rab tu zhugs pa/ rkog ma yin par</text></item>
<item><p>205b1</p><section>mdo sde</section><text>byed pa/ sems ma g.yengs pa/ spyod pa ma g.yengs pa/ sdig pa'i grogs po'i ngang tshul can ma yin pa/ mar 'dzin pa/ phar 'dzin pa/ dge sbyong du 'dzin pa/ bram zer 'dzin pa/ gang gi las kyi nyer</text></item>
<item><p>205b2</p><section>mdo sde</section><text>bsdogs dang las dang las kyi mjug dang gsum ste/ tshul khrims de dag kun kyang shin du yongs su dag par byas/ tshul khrims kyi yon tan gnyis kyang bsrungs/ srog gcod pa dang ma byin par len pa yang rnam par</text></item>
<item><p>205b3</p><section>mdo sde</section><text>spangs pa yin no/ /srog gcod pa shin du bsrungs pa rnam pa du yod ce na/ 'di la nas dang gro dang 'bras sA lu rnams kyi nang na sems can srin bu phra mo skyes pa dag rang thag la mi 'thag la/ de ltar srog chags</text></item>
<item><p>205b4</p><section>mdo sde</section><text>de dag shin du bsrung ba'i phyir ram ma byin par len pas 'jigs pa'i phyir/ nas dang gro de dag kyang 'tshong bar mi byed/ ba lang dang rta dang rnga mo dang bung bu dag la khur bkal bas rgyab snad pa dang de dag la srin bu byung ba rnams</text></item>
<item><p>205b5</p><section>mdo sde</section><text>chu 'am rtsab mos 'khru zhing srin bu mi shi ba'i cho ga yang byed de/ 'di ltar bya sgro rnams kyis blangs nas/ sha nyams pa gzhan la srin bu de dag 'jog par byed/ chos ma yin pa'i 'jigs pas 'di ltar ba lang dang rta</text></item>
<item><p>205b6</p><section>mdo sde</section><text>dang rnga mo dang bong bu dag la gnod par ma gyur cig /srin bur gyur pa'i srin bu rnams kyang 'chi bar ma gyur cig ces de ltar gnyi ga'i srog srung bar byed/ srog chags phre'u dang grog sbur la sogs pa yang shin du srung bar</text></item>
<item><p>205b7</p><section>mdo sde</section><text>byed/ rnam pa thams cad kyi thams cad du kun la phan par 'dod pa/ nyin mo dang mtshan mo yid la bag med par mi byed/ srog chags rnams la yid kyis kyang 'khu bar mi byed/ sems can pha rol po dang po</text></item>
<item><p>205b8</p><section>mdo sde</section><text>nas sems can gyi 'du shes bskyed de/ srog chags phre'u dang grog sbur la sogs pa de dag kun du srung bar byed cing gnas skabs thams cad du dge ba'i las kyi mtha' spyod pa yin te/ de dag ni srog gcod pa srung ba yin zhing</text></item>
<item><p>206a1</p><section>mdo sde</section><text>de dag ni srog gcod pa spangs pa yin no/ /ma byin par len pa spangs pa ji lta bu yin/ rnam pa ni du yod ce na/ 'di la de ltar dge ba'i las kyi mtha' spyod pa de sems can sbal ba 'am sre mo 'am khyi 'am wa</text></item>
<item><p>206a2</p><section>mdo sde</section><text>bzung ba de dag zas gzhan gyis thar bar byed do/ /thar bar byas nas kyang sha rjen za ba de dag la zas de dag sbyin par byed do/ /bsres pa de dag kyang de dag nyid za bar byed de/ de ltar srog chags de dag kyang shin du</text></item>
<item><p>206a3</p><section>mdo sde</section><text>bsrungs pa yin no/ /de ni lha rnams kyi nang du skye bar 'gyur la de ltar ma byin par len pas ni lha rnams kyi nang nas shi nas dud 'gro rnams kyi nang du skye bar 'gyur te rnam pa de dag ni ma byin par len pa spangs pa yin no/ /</text></item>
<item><p>206a4</p><section>mdo sde</section><text>bdag nyid kyis kyang spangs la gzhan dag kyang dge ba'i lam la rab tu 'jog par byed/ dge ba la ma zhugs pa yang dge ba'i lam la rab tu 'jog par byed/ zhugs pa 'ang yang dang yang du gzeng stod par byed/ las kyi</text></item>
<item><p>206a5</p><section>mdo sde</section><text>'bras bu nye bar ston par byed/ rgyur byed/ khong du chud par byed de/ rnam pa de dag ni srog gcod pa dang ma byin par len pa spangs pa yin no/ /legs pa la 'jug pa ji lta bu yin zhe na/ 'di la 'byor pa nyung bar</text></item>
<item><p>206a6</p><section>mdo sde</section><text>gyur kyang chos rtogs pas 'tsho ba/ sbrang rtsi dang sbrang bu'i sbrang rtsi'i phyir sems can gsod pa dag nor zas byin nas sbrang bu rnams kyi srog skyob pa yin te/ de ni sems can rnams kyi srog sbyin pa yin no/ /</text></item>
<item><p>206a7</p><section>mdo sde</section><text>ma byin par len pa spangs shing / sbyin pa la mngon par dga' ba ji lta bu yin zhe na/ 'di la de ltar tshegs chen pos 'tsho ba chos dang ldan zhing chos kyi rjes su 'jug pa de/ bsam gtan bzhi thob pa 'am</text></item>
<item><p>206a8</p><section>mdo sde</section><text>gzhan dag la zas sbyin pa dang de bzhin du tshegs chen pos 'tsho bas srog chags dag dgra'i lag tu song ste/ mtshon gyis 'khrug cing bsad du dogs pa na de thar bar byed pa yin no/ /sbyin pa rnams kyi nang na</text></item>
<item><p>206b1</p><section>mdo sde</section><text>mchog ni 'di yin te 'di lta ste/ chos sbyin pa 'am srog sbyin pa yin la de gnyi ga'i sbyin pa dag tu gyur pa/ skyes bu dam pa de gzhan dag kyang de ltar byed du 'jug byas pa la yang rjes su yi rang bar byed pa de ni dge ba'i</text></item>
<item><p>206b2</p><section>mdo sde</section><text>tshul khrims la rab tu zhugs pa yin no/ /tshul khrims dang ldan pa de lus dang bral nas bde 'gro mtho ris kyi 'jig rten sum bcu rtsa gsum pa'i lha rnams kyi nang du glu'i sgra la shin du dga' zhing mngon par chags pa'i</text></item>
<item><p>206b3</p><section>mdo sde</section><text>gnas su skye bar 'gyur ro/ /der skyes nas kyang dge ba'i las kyis sprul pa de la mchod pa byed de/ 'di ltar gang shin du rgya che ba thams cad dang ldan pa'i tshal 'di thams cad mngon par brgyan pa/ 'di thams</text></item>
<item><p>206b4</p><section>mdo sde</section><text>cad legs par byas pa'i las kyis bskyod pa yin te/ lha'i gnas 'di gom gang tsam yang gang legs par byas pa'i las kyis ma sprul pa 'am gang du lha rnams kyis ma brtsegs pa 'am der bde ba'i rnam pa spyad nas mi</text></item>
<item><p>206b5</p><section>mdo sde</section><text>shi ba 'am rang gis byas pa'i las kyi 'bras bu zad nas nyams par ma gyur pa med de/ gang du bdag cag gi lus mngon sum du gyur kyang sred pa'i zhags pas bcings pa/ sred pas rnam par bsgyur ba/ yang dang yang</text></item>
<item><p>206b6</p><section>mdo sde</section><text>du rnam par bslus pa rnams yid 'byung bar mi byed do/ /de ltar de brgya byin gyis mthong nas yang dang yang du tshal de dag nyid ga la ba der bde bar gnas par bya ba'i phyir 'ong bar byed do/ /de skal ba nges par myong bar</text></item>
<item><p>206b7</p><section>mdo sde</section><text>byed pa/ me tog dang 'bras bu dang lcug ma 'phyang bas khebs pa'i shing ljon pa sna tshogs dang bza' ba dang btung ba chu bo ltar 'bab pa phun sum tshogs pa ga la ba der lha'i tshogs dang lhan cig 'dong bar byed do/ /tshal gyi</text></item>
<item><p>206b8</p><section>mdo sde</section><text>phyogs der yang lha mo'i tshogs dang lhan cig rtses nas/ bskyed mos tshal myos 'gro 'dul zhes bya ba ga la ba der bde bar gnas par bya ba'i phyir 'dong bar byed do/ /de nas brgya byin lha de dag dang lha gzhan rnams dang yang</text></item>
<item><p>207a1</p><section>mdo sde</section><text>lhan cig tu gzhal med khang myos 'gro 'dul zhes bya ba ga la ba der 'dong bar byed do/ /de nas brgya byin gyis bskyed mos tshal de mngon par mthong nas khyed cag bskyed mos tshal 'di ltos shig ces</text></item>
<item><p>207a2</p><section>mdo sde</section><text>smras so/ /lha rnams kyis brgya byin mthong lags so zhes smras so/ /de nas yang brgya byin gyis lha rnams la sngon byung ba'i rabs rjod par byed de/ 'di ltar bdag gis tshal 'dir lha rnams kyi nang du sngon gyi</text></item>
<item><p>207a3</p><section>mdo sde</section><text>tshe rabs thos te/ bcom ldan 'das 'khor ba 'jig gis lha rnams la chos bshad pa 'di lta ste/ thog mar yang dge/ bar du yang dge/ tha mar yang dge ba/ don bzang po/ tshig 'bru bzang po/</text></item>
<item><p>207a4</p><section>mdo sde</section><text>yongs su rdzogs pa/ yongs su byang ba'i chos bstan te 'di lta ste/ 'di yod pas 'di 'byung / 'di skyes pa'i phyir 'di skye/ 'di 'gag pa'i phyir 'di 'gag go/ /gang zhig yod na ci zhig 'byung zhe na</text></item>
<item><p>207a5</p><section>mdo sde</section><text>'di lta ste/ 'dod pa rnams yod na nyes dmigs 'byung la/ 'dod pa rnams med na nyes dmigs mi 'byung ste/ lha dag 'di ni yod pas 'di 'byung ba yin no/ /gang zhig med na ci zhig mi 'byung zhe na/</text></item>
<item><p>207a6</p><section>mdo sde</section><text>lha dag 'di lta ste/ 'dod pa rnams med na 'dod pa'i nyes dmigs rnams mi 'byung ste 'di ni 'di med pas 'di mi 'byung ba yin no/ /gang zhig 'gag na ci zhig 'gag ce na/ sred pa 'gags pas 'dod pa 'am</text></item>
<item><p>207a7</p><section>mdo sde</section><text>'dod pa'i nyes dmigs 'gags te/ lha dag 'di ni 'di 'gags pas 'di 'gag pa yin no/ /lha dag gzhan yang 'di yod pas 'di 'byung la/ 'di med pas 'di mi 'byung ba ni 'di lta ste/ sred pa'i rkyen gyis</text></item>
<item><p>207a8</p><section>mdo sde</section><text>'dun pa sngon du 'gro ba 'byung la/ 'dun pa'i rkyen gyis 'dun pa skyed pa yid la byed pa mi 'thun pa 'byung ngo / /de la 'dun pa gang yin pa de ni bya ba'i bsam pa yin no/ /rmongs pa tshol ba gang yin pa de ni ma</text></item>
<item><p>207b1</p><section>mdo sde</section><text>rig pa yin no/ /ma rig pas rmongs pa yang dang yang du yul rnams la tshim pa med pa gang yin pa de ni sred pa yin no/ /gang tshim pa med pa 'am tshol ba gang yin pa de ni 'dod chags yin te/ lha dag 'di yang</text></item>
<item><p>207b2</p><section>mdo sde</section><text>'di yod pas 'di 'byung ba yin no/ /gang zhig med na ci zhig 'byung zhe na 'di lta ste/ sred pa med na tshim pa med pa'i ngo bo mi 'byung ste/ 'di yang 'di 'gags pas 'di 'gag pa yin no/ /lha dag gzhan yang 'di</text></item>
<item><p>207b3</p><section>mdo sde</section><text>yod pas 'di 'byung la 'di med pas 'di mi 'byung ba ni 'di lta ste/ byas shing bsags pa'i las rnam par smin pa 'byung la/ byas shing bsags pa'i las med na rnam par smin pa mi 'byung ste/ lha dag 'di yang</text></item>
<item><p>207b4</p><section>mdo sde</section><text>'di yod pas 'di 'byung la 'di med pas 'di mi 'byung ba yin no/ /lha dag gzhan yang 'di yod pas 'di 'byung la 'di med pas 'di mi 'byung ba ni 'di lta ste/ mig la yang brten gzugs la yang brten nas yid la byed pa</text></item>
<item><p>207b5</p><section>mdo sde</section><text>sngon du 'gro ba'i mig gi rnam par shes pa 'byung ste lha dag 'di yang 'di yod pas 'di 'byung ba yin no/ /gang zhig med na ci zhig mi 'byung zhe na 'di lta ste/ gzugs kyang med mig kyang med yid la byed pa yang med</text></item>
<item><p>207b6</p><section>mdo sde</section><text>na mig gi rnam par shes pa mi 'byung ste/ lha dag 'di yang 'di med pas 'di mi 'byung ba yin no/ /lha dag gzhan yang 'di yod pas 'di 'byung ba ni 'di lta ste/ bye ma dang 'jim pa dang 'khor lo dang skud pa dang chu la</text></item>
<item><p>207b7</p><section>mdo sde</section><text>sogs pa rgyu la brten nas bum pa 'byung bar 'gyur te/ lha dag 'di yang 'di yod pas 'di 'byung ba yin no/ /yang gang zhig med na ci zhig mi 'byung bar 'gyur zhe na 'di lta ste/ bye ma dang 'jim pa dang 'khor</text></item>
<item><p>207b8</p><section>mdo sde</section><text>lo dang skud pa dang chu la sogs pa rgyu rnams med na bum pa mi 'byung ste/ 'di yang med na 'di mi 'byung ba yin no/ /lha dag gzhan yang 'di yod na 'di 'byung ba ni 'di lta ste/ 'du ba yod na 'bral ba 'byung ste/ 'di</text></item>
<item><p>208a1</p><section>mdo sde</section><text>yang 'di yod na 'di 'byung ba yin no/ /gang zhig med na ci zhig mi 'byung zhe na 'di lta ste/ 'du ba med na 'bral ba'i sdug bsngal mi 'byung ste/ lha dag 'di yang 'di med pas 'di mi 'byung ba yin no/ /lha</text></item>
<item><p>208a2</p><section>mdo sde</section><text>dag gzhan yang 'di yod pas 'di 'byung ba ni 'di lta ste/ skye ba yod na 'chi ba 'byung la/ skye ba med na 'chi ba mi 'byung ste/ lha dag 'di yang yod pas 'di 'byung la 'di med pas 'di mi 'byung ba yin no/ /lha dag gzhan yang</text></item>
<item><p>208a3</p><section>mdo sde</section><text>'di yod pas 'di 'byung ba ni 'di lta ste/ 'dod chags kyi me yod na nges par gdung bar 'gyur te/ ji ltar me yod na nges par sreg pa yod pa bzhin no/ /lha dag 'di yang 'di yod pas 'di 'byung ba yin no/ /gang</text></item>
<item><p>208a4</p><section>mdo sde</section><text>zhig med na ci zhig mi 'byung zhe na 'di lta ste/ 'dod chags med cing 'dod chags kyi me med na 'dod chags kyi gdung ba mi 'byung ste/ ji ltar me med na sreg pa mi 'byung ba bzhin no/ /lha dag 'di yang 'di med na 'di mi</text></item>
<item><p>208a5</p><section>mdo sde</section><text>'byung ba yin no/ /lha dag gzhan yang 'di yod na 'di 'byung ba ni 'di lta ste/ pha ma dang khu chu dang khrag dang nges par 'byung ba skye ba dang mngal du skye bar 'gyur ba'i las nges pa dang dri za nye bar len pa yod na skye ba 'byung ba yod de/</text></item>
<item><p>208a6</p><section>mdo sde</section><text>lha dag 'di yang 'di yod pas 'di 'byung ba yin no/ /gang zhig med na ci zhig mi 'byung zhe na 'di lta ste/ pha ma yang med khu chu dang khrag kyang med yang dag par myong bar 'gyur ba'i las kyang med na mngal du nye bar len pa</text></item>
<item><p>208a7</p><section>mdo sde</section><text>sngon du 'gro ba mi 'byung ste/ lha dag 'di yang 'di med pas 'di mi 'byung ba yin no/ /lha dag gzhan yang 'di yod pas 'di 'byung la 'di med pas 'di mi 'byung ba ni 'di lta ste/ tshu rol yod na pha rol yod pa yin no/ /</text></item>
<item><p>208a8</p><section>mdo sde</section><text>gang zhig med cing ci zhig mi 'byung zhe na 'di lta ste/ tshu rol med na pha rol med de lha dag 'di yang yod na 'di 'byung la/ 'di med na 'di mi 'byung ba yin no/ /de ltar phan tshun rkyen dang bcas pa nye bar</text></item>
<item><p>208b1</p><section>mdo sde</section><text>bzung nas btags pa yin te/ phan tshun rkyen dang bcas pas 'dus byas thams cad 'byung zhing 'brel bar 'byung ba la brten nas 'byung ste 'di lta ste/ ma rig pa'i rkyen kyis 'du byed rnams/ 'du byed kyi</text></item>
<item><p>208b2</p><section>mdo sde</section><text>rkyen kyis rnam par shes pa ste/ de ltar rten cing 'brel par 'byung ba thams cad rgya cher khong du chud par bya'o/ /lha dag de yang bcom ldan 'das des myos 'gro 'dul gyi gzhal med khang chen po der mi'i nyin</text></item>
<item><p>208b3</p><section>mdo sde</section><text>zhag bgrang ba'i tshul gyis lo lnga stong du chos bshad do/ /'dir bdag gis khyed la phyogs gcig tsam zhig bshad pa 'di yin te/ de ltar gang gA'i klung gi bye ma ltar rgya che ba yang dag par rdzogs pa'i sangs rgyas</text></item>
<item><p>208b4</p><section>mdo sde</section><text>bcom ldan 'das rnams kyi 'thun te chos kyi lugs ni gcig yin no// //'phags pa dam pa'i chos dran pa nye bar gzhag pa/ bam po sum bcu bdun pa/ de nas bcom ldan 'das des lha dung phyur</text></item>
<item><p>208b5</p><section>mdo sde</section><text>phrag bdun dag gi zag pa zad par mdzad cing mig dri ma dang bral ba bskyed nas/ de nas yang 'dzam bu'i gling ga la ba der gshegs so/ /der gshegs nas mi rnams la yang thugs rje dam pas chos ston te 'di lta ste/</text></item>
<item><p>208b6</p><section>mdo sde</section><text>ma rig pa'i rkyen kyis 'du byed rnams shes rgya cher khong du chud par bya'o/ /der yang sems can la phan par bzhed pa des mi rnams kyi zag pa du ma zad par mdzad de/ de ltar sangs rgyas bcom ldan 'das lha dang mi</text></item>
<item><p>208b7</p><section>mdo sde</section><text>rnams la chos 'chad pa/ lha dang mi rnams kyi ston pa yin no/ /de bzhin du brgya byin des lha de rnams la smras nas/ gzhal med khang chen po myos 'gro 'dul zhes bya ba ga la ba der dong ste phyin pa dang pad ma'i</text></item>
<item><p>208b8</p><section>mdo sde</section><text>rdzing bya kha dog sna tshogs dag dang rin po che sna bdun gyi pad ma rnams kyis nye bar bskor ba mthong ngo / /rin po che sna bdun gyi pad ma yang 'dab ma kha dog sna tshogs dang cha byad sna tshogs dang dbyibs dang cha byad dang ldan pa</text></item>
<item><p>209a1</p><section>mdo sde</section><text>dang / nyi ma shar ba lta bu'i mdog rnams kyis brgyan pa yin no/ /gang du pad+ma dang bai dUr+ya'i shing ljon pa'i 'od kun 'byung ba rnams kyis gzhal med khang chen po de nye bar brgyan te/ rab tu gsal ba yin no/ /gzhal med</text></item>
<item><p>209a2</p><section>mdo sde</section><text>khang chen po de 'od sngon pos rnam par mdzes shing gser gyi lo ma rnams dang 'od dmar pos kyang rnam par mdzes pa yin no/ /de nas yang gzhal med khang chen po de ba'i tshal rnam pa gzhan gyis mdzes pa yin te/ khyim dang nye ba'i tshal</text></item>
<item><p>209a3</p><section>mdo sde</section><text>de ni rab tu dbye ba du mas brgyan pa/ rin po che sna tshogs kyi shing ljon pa rnams dang / khyim dang tshal rnams kyis brgyan pa/ shin du nyams dga' zhing mthong na yid du 'thad pa gang yin pa dag mthong nas/ brgya byin yang ngo mtshar cher</text></item>
<item><p>209a4</p><section>mdo sde</section><text>skyes so/ /de'i dbus na mtsho chen po yod de/ gser btso ma lta bu'i chu rnams kyis mdzes par byas pa/ phye ma du mas bkra bar byas pa/ kha dog sna tshogs can rnams kyis brgyan pa yin no/ /de nas lha de dag sil snyan sna</text></item>
<item><p>209a5</p><section>mdo sde</section><text>tshogs kyi sgra 'byin cing 'gro ba na bro brdung / glu len rtse rgod/ phan tshun yid gcug pa dag mtsho rnam par rgyal byed ces bya ba der dong ngo / /de nas lha dag shin du bag med pa de dag rnam par rgyal byed na gnas pa'i bya rnams kyis mthong nas 'di</text></item>
<item><p>209a6</p><section>mdo sde</section><text>ltar tshigs su bcad de smras pa/ ji ltar pad ma'i tshal dag du/ /rjen za bya rgod mdzes ma yin/ /de bzhin zhi ba'i dgon pa ru/ /mi dge spyod pa mi mdzes so/ /ji ltar nyi ma 'od grang na/ /log par gyur te mi mthun ltar/ /</text></item>
<item><p>209a7</p><section>mdo sde</section><text>bag med lha rnams ga la zhig /zhi ba'i tshal du ga la dga'/ /sred dang bral ba'i bde ba dang / /sdug bsngal grol ba'i skyob pa gang / /bde ba de'i khyad par 'das/ /bde ba'i grangs su mi brtsi'o/ /rab tu myos med bsam gtan pa/ /</text></item>
<item><p>209a8</p><section>mdo sde</section><text>kun tu zhags las grol ba yi/ /bde gang de ni bde mchog te/ /sred pas bslu ba 'di ma yin/ /tshal 'di thub pas bstan pa ste/ /shin tu bsgom pa rnams kyis bstan/ /lha mchog 'dod chags yid byed kyi/ /bstan par 'os pa ma yin</text></item>
<item><p>209b1</p><section>mdo sde</section><text>no/ /khyod kyi bde ba gang yin 'di/ /de ni rtag par ma yin te/ /sred pa med pas bsten pa gang / /de ni zhi mchog bde ba yin/ /gang zhig thob nas sdug bsngal kun/ /thams cad du ni gcod par 'gyur/ /gnas mchog rtog pa</text></item>
<item><p>209b2</p><section>mdo sde</section><text>gang yin pa/ /tshal 'di nges par bsten pa yin/ /ngan g.yo spyod cing zhim za la/ /brkam chags kyis ni sems bslus pa/ /shan tu bsgoms pa zhi ba'i tshal/ /dga' ba bsten par mi 'os so/ /dge ba'i yul du zhi ba nyid/ /</text></item>
<item><p>209b3</p><section>mdo sde</section><text>bsgoms pa'i sems ni dga' byed kyi/ /'dod chags spyod pa rnams kyi sems/ /tshal gyi gnas su mi dga'o/ /gang zhig rtag tu sems zhi ba/ /mi de tshal du dga' 'gyur gyi/ /'dod chags kyis ni sems dkrugs</text></item>
<item><p>209b4</p><section>mdo sde</section><text>pa/ /tshal rnams su ni dga' mi 'thob/ /dmigs pa lnga yis 'jigs byed pa/ /sred pa nyid kyis sreg mi 'gyur/ /sred las rnam grol dri med pa/ /ngan song grong khyer mi 'gro'o/ /skye ba yod na rtag tu 'chi/ /</text></item>
<item><p>209b5</p><section>mdo sde</section><text>nad med na nad med cing / /phun sum sdug bsngal lhan cig skye/ /gzhon nu dag kyang rtag tu rgas/ /sdug pa kun dang bral 'gyur zhing / /rtag tu 'du ba med par shes/ /'di ni rtag tu 'jig rten chos/ /</text></item>
<item><p>209b6</p><section>mdo sde</section><text>yang dag rdzogs sangs rgyas kyis bshad/ /rtag tu srid gsum nyams nga bar/ /gang gi blo ni mi rmongs pa/ /skyes bu dam pa de yis ni/ /zhi ba'i tshal du dga' ba 'thob/ /kun rtog 'dod chags mi brtan pa/ /</text></item>
<item><p>209b7</p><section>mdo sde</section><text>rtag tu 'dod chags la sogs bsgribs/ /bde ba 'byung ba zhi ba'i tshal/ /zhi ba de nyid 'thob mi 'gyur/ /gang zhig rtag tu yid zhi zhing / /tshal du rnal 'byor bsam gtan pa/ /de dag rtag par tshal du</text></item>
<item><p>209b8</p><section>mdo sde</section><text>dga'/ /'dod chags tshol ba ma yin no/ /tshal rnams su ni</text></item>
<item><p>210a1</p><section>mdo sde</section><text>bsgoms pa sems/ /grong dag tu yang g.yo mi 'gyur/ /de bas rtag tu tshal bsten bya/ /grong khyer gyis ni gnod mi 'gyur/ /mi yi 'dod chags la sogs yid/ /grong khyer dag tu rnam par g.yeng / /</text></item>
<item><p>210a2</p><section>mdo sde</section><text>rmongs pa mi brtan g.yengs pa de/ /tshal du phyir zhing dang bar byed/ /gang phyir sdig dang bral ba de/ /bral ba'i yid kyis bsten bya ste/ /de bas mchog tu zhi ba'i tshal/ /rnal 'byor rnams kyi gnas chen yin/ /sems</text></item>
<item><p>210a3</p><section>mdo sde</section><text>dang dbang po rab zhi ba/ /rnal 'byor snying la dga' ba gang / /de ni brgya byin stong snyed kyi/ /shin du dga' bar mi 'gyur ro/ /thams cad du ni rnam byang ba/ /rnal 'byor pa yi dga' mthong gang / /rtag tu 'dod chags rjes</text></item>
<item><p>210a4</p><section>mdo sde</section><text>'gro ba/ /'thab bral ba yang de ma mthong / /'dod pa'i dbang song dga' ba gang / /de ni rtag tu sdug bsngal 'byung / /nyon mongs bcom pa'i dga' ba gang / /de ni rtag tu dga' ba yin/ /'khor ba thog ma med pa nas/ /</text></item>
<item><p>210a5</p><section>mdo sde</section><text>dgra rnams su ni sems 'byung ste/ /de ni bcom nas dga' 'byung gang / /de la 'dod pas ga la gnod/ 'dod pa las byung dga' ba ni/ /sdig bcas sdug bsngal 'bras bu tshe/ /gang zhig 'dod las rnam grol ba/ /</text></item>
<item><p>210a6</p><section>mdo sde</section><text>de ni dga' ba mchog yin no/ /de la brten nas rnal 'byor pa/ /'gro ba mchog tu 'gro bar 'gyur/ /'dod pas byas pa'i dga' ba yis/ /'chi med gnas su khrid mi 'gyur/ /sten pa'i tshe na mngar la dga'/ /</text></item>
<item><p>210a7</p><section>mdo sde</section><text>rnam par smin pa me dang mtshungs/ /'dod las byung ba'i dga' ba ni/ /rtag tu sems can dmyal bar 'gro/ /sten pa'i tshe na mngar la dga'/ /bar du kun nas dga' 'gyur te/ /mthar yang zhi zhing dri med pa/ /'chi ba</text></item>
<item><p>210a8</p><section>mdo sde</section><text>med pa'i gnas su 'gro/ /thog ma bar dang mthar dge gang / /rtag tu ma ltar sdug pa yin/ /de ni spangs nas byis pa dag /'dod pa'i yul la ci phyir chags/ /bar dang mtha' ngan sdug bsngal dang / /rtag tu skyon</text></item>
<item><p>210b1</p><section>mdo sde</section><text>gyi glong gis bsgribs/ /bde ba 'byung ba ma mthong gang / /de ni byis pas ci phyir bsten/ /ji ltar dug gi snye ma la/ /dga' ba reg na 'bar ba 'byung / /de ltar 'dod pas dga' byas pa/ /yongs su byung na dug dang</text></item>
<item><p>210b2</p><section>mdo sde</section><text>mtshungs/ /ji ltar me yis sreg pa na/ /'bar bar 'gyur te zhi med cing / /sreg pas kyang ni gzhan gsod de/ /'dod byas dga' ba de dang mtshungs/ /phye ma leb kyis 'bar ba mthong / /tshig pa'i nyes pa mi mthong ste/ /</text></item>
<item><p>210b3</p><section>mdo sde</section><text>de ltar 'dod bskyed dga' ba ni/ /blo med rnams kyis mthong bar 'gyur/ /'dod chags bskyed pa'i gdung ba gang / /'dod pa pa rnams rtag tu sreg /phye ma leb ni 'tshig pa ltar/ /thams cad du ni mi mthong ngo / /de</text></item>
<item><p>210b4</p><section>mdo sde</section><text>bas 'dod pa'i dug spangs te/ /lha rnams ye shes rtag dga' zhing / /tshe ni don med mi bya la/ /khyed cag bag med ma 'gro zhig /bag med pa yis rnam rmongs pa/ /skyes bu thams cad chags par 'gyur/ /de ni</text></item>
<item><p>210b5</p><section>mdo sde</section><text>phyi nas bral ba na/ /de tshe gdung bas gdungs par 'gyur/ /rtag tu 'dod pas rnam rmongs pa/ /de ni dge ba'i las mtha' zad/ /'dod pa rmongs pas bslus pa ni/ /sum bcu gsum nas dmyal bar 'gro/ /ji</text></item>
<item><p>210b6</p><section>mdo sde</section><text>srid 'chi ba mi 'ong dang / /ji srid sems nyid rdzogs pa ni/ /de srid chos la yid kyi don/ /nye bar zhi ba dag tu 'gyur/ /sred chu shin du mi bzad pa/ /mtho ris kyi ni yul du 'bab/ /rnam rtog shugs ltar</text></item>
<item><p>210b7</p><section>mdo sde</section><text>mi brtan zhing / /nyes gsum bro ba lta bu 'byung / /bag med pa ni chu ltar zab/ /bud med 'dod chags nya lcibs 'dra/ /glu dang sil snyan sgra myur mtshungs/ /lha ni rdo ltar mi brtan no/ /sbrul lta bu yi yul</text></item>
<item><p>210b8</p><section>mdo sde</section><text>gyis khebs/ /yid ni myur ba'i rlabs dang 'dra/ /lha rnams 'dod chags kyis bslus pa/ /rmongs pa de dag 'jug par byed/ /'di ltar de ni mi mthong ste/ /blo med pa dag 'jug par 'gyur/ /ji ltar</text></item>
<item><p>211a1</p><section>mdo sde</section><text>dug gi ljon shing gi/ /me tog bung ba rnams 'jib pa/ /de ltar 'di ni dug 'dra ste/ /rmongs pa rnams ni bde la spyod/ /bung bas dug ni 'thungs pa dag /gal te kha cig 'tsho 'gyur gyi/ /'dod pa'i dug</text></item>
<item><p>211a2</p><section>mdo sde</section><text>ni 'thungs pa yis/ /'tsho ba rnyed pa dka' bar 'gyur/ /nyes gsum skam shing lta bu byung / /bag med rlung shugs ldan pa 'dra/ /sred pa me 'drar lha yi tshogs/ /sreg par byed kyang mi rig go/ /nyes pa las byung sa</text></item>
<item><p>211a3</p><section>mdo sde</section><text>'di ni/ /bag med pa yi gsing mas bsgribs/ /rang gis byas pa rmongs pa'i lha/ /rmugs pa rnams ni rtag tu rgyu/ /bag med pa rnams 'dod pa'i rgyu/ /yul dag mi brtan mi bzad de/ /brtan po de la yid ma</text></item>
<item><p>211a4</p><section>mdo sde</section><text>rton/ /'di ltar de ni rmi lam 'dra/ /rmi lam dmyal ba'i rgyu ma yin/ /'dod pa'i rmi lam rgyu yin te/ /de bas 'dod pa 'di spongs la/ /rtag tu legs pa spyad pa spyod/ /tshal ni legs pa shin du spyad/ /nyes par</text></item>
<item><p>211a5</p><section>mdo sde</section><text>spyad pa'i mi yis min/ /'di ltar de dang 'brel ba ni/ /legs pa'i gnas shes brjod pa yin/ /'dod pa tshol ba'i lha kun kyis/ /gnas ni gang zhig ma thob pa/ /brtan po bag yod pa la dga'/ /mi yis</text></item>
<item><p>211a6</p><section>mdo sde</section><text>gnas de 'thob par 'gyur/ /de ltar brgya byin de tshal myos 'gro 'dul du 'jug pa na tshigs su bcad pa smras nas/ /yang tshal de nyid ga la ba der dong ste phyin pa dang tshal de dge ba spyad pa du ma dang slob pa dang mi slob pa'i skye</text></item>
<item><p>211a7</p><section>mdo sde</section><text>bo bsod nams sna tshogs byas pas gtsang ba/ drang srong chen po bcom ldan 'das 'khor ba 'jig gi drung du gang byung ba legs par byas pa'i las kyi mtha' spyad pa de rnams kyis bsten pa yin no/ /de nas lha'i rgyal po brgya</text></item>
<item><p>211a8</p><section>mdo sde</section><text>byin lha'i tshogs dang lhan cig yongs su bskor te/ lha'i sil snyan rnam pa sna tshogs kyi sgra rnams gyis dga' bzhin du 'jug par byed do/ /de la 'jug pa na tshal des tshal de dag thams cad kyi mdzes pa zil gyis mnan nas/</text></item>
<item><p>211b1</p><section>mdo sde</section><text>rnam par gnas pa de mthong ste/ ji ltar ri bo stong phrag drug bcu rnams kyi nang na ri'i rgyal po ri rab rnam par mdzes pa de ltar ches shin du mdzes pa yin no/ /ji ltar lha'i dbang po brgya byin de lha de rnams kyi nang na ches shin</text></item>
<item><p>211b2</p><section>mdo sde</section><text>du rnam par mdzes pa de lta bu'i rim pa kun kyis tshal de dag zil gyis mnan cing sum rtsa gsum pa'i tshal dang nye ba'i tshal de dag thams cad zil gyis mnan nas mdzes pa bzang ba yin no/ /brgya byin de lha'i tshogs thams cad</text></item>
<item><p>211b3</p><section>mdo sde</section><text>kyis yongs su bskor nas 'dzam bu'i gser gyi tshal/ gser gyi lan kan gyi dra bas yongs su bskor ba dang gser gyi shing ljon pa thams cad kyis yongs su bskor ba ga la ba der 'dong bar byed do/ /de nas brgya byin gyis</text></item>
<item><p>211b4</p><section>mdo sde</section><text>lha de dag la smras pa/ kye lha dag sdug pa thams cad zil gyis mnan nas rnam par gnas pa/ lteng ka dang 'bab chu'i dngo dang tshal dang chu bo du ma phun sum tshogs pa'i tshal 'di la ltos/ kye lha yon tan kun gyis yongs</text></item>
<item><p>211b5</p><section>mdo sde</section><text>su bskor ba mthong lags te/ drang srong chen po de'i thugs dang zhing sku gsal ba mtshungs pa med pa thams cad mkhyen pa nyid dang 'thun pa/ thams cad mkhyen pa nyid kyis bsgoms pa'i shing ljon pa'i tshal dang nye ba'i tshal 'di</text></item>
<item><p>211b6</p><section>mdo sde</section><text>dag la bdag cag kyang ngo mtshar cher gyur to/ /gang du lha'i tshogs kyi shin du ches bde ba lhag par bde ba dpe med pa/ rnam pa du ma dag kyang mngon par zil gyis mnan te/ skyes bu kha lo sgyur ba dam pa 'di zhi ba mchog tu</text></item>
<item><p>211b7</p><section>mdo sde</section><text>'das kyang da dung du 'bras bu'i lhag ma 'di de ring gi 'bras bu lta bur mchis so/ /de nas yang lha'i rgyal po brgya byin tshal khang pa brtsegs pa'i tshal zhes bya ba tshal chen po de nyid kyi phyogs gang du/ bcom ldan 'das</text></item>
<item><p>211b8</p><section>mdo sde</section><text>de bzhugs bzhugs pa de ga la ba der 'gro bar byed do/ /de nas khang pa brtsegs pa bzhi 'bum gyis yongs su bskor ba/ rin po sna bdun la 'di lta ste/ an da rnyil dang rdo rje dang margad dang spug dang bai dUr+ya</text></item>
<item><p>212a1</p><section>mdo sde</section><text>rnams las byas pa/ kha khyer phye ba rnam pa sna tshogs kyis yongs su bskor ba/ rgyal mtshan dang ba dan rnam pa sna tshogs bsgreng ba/ ba dan dmar po phra mo sna tshogs kyis bskor ba/ kun nas tshal</text></item>
<item><p>212a2</p><section>mdo sde</section><text>de rab tu bro rdung ba lta bur rnam par mdzes pa yin te/ khang pa brtsegs pa de rnams kyi nang na thams cad mkhyen pa'i khang pa brtsegs pa de de ltar mdzes pa yin no/ /ji ltar 'dzam bu'i gling na dbyar gyi dus sam ston gyi</text></item>
<item><p>212a3</p><section>mdo sde</section><text>dus su nam mkha' la sprin med pa na nyi ma dang zla bas gza' dang skar ma'i tshogs thams cad kyi 'od zil gyis mnan nas/ dbus na mdzes pa de ltar khang pa brtsegs pa de dag thams cad kyi 'od zil gyis mnan nas/ bcom</text></item>
<item><p>212a4</p><section>mdo sde</section><text>ldan 'das kyi khang pa brtsegs pa de rnam par mdzes pa yin no/ /de la yang dang yang du rnam pa de lta bu'i 'od 'byung ste/ 'di ltar brgya byin 'ba' zhig ma gtogs par khang pa brtsegs pa'i 'od rab tu 'bar ba de la lha gang</text></item>
<item><p>212a5</p><section>mdo sde</section><text>yang yun ring du lta bar mi nus te/ dper na 'dzam bu'i gling gi mi rnams so ga rab tu tsha ba'i nyi ma'i gung la nyi ma yun ring du blta bar mi nus pa ltar/ khang pa brtsegs pa 'di yang de lta bu yin no/ /de nas brgya byin khang</text></item>
<item><p>212a6</p><section>mdo sde</section><text>pa brtsegs pa der song ste phyin nas lha rnams la smras pa/ lha dag khang pa brtsegs pa'i 'od la ltos/ lha'i mchog mthong lags so/ /'di ltar bcom ldan 'das skyes bu 'dul ba'i kha lo sgyur ba bla na med pa</text></item>
<item><p>212a7</p><section>mdo sde</section><text>de nyan thos som nyi dang bral ba/ bden pa mthong ba/ gnyi ga'i cha las rnam par grol ba/ mngon par shes pa drug dang ldan pa/ rdzu 'phrul gyi rkang pa bzhi bsgom pa 'bum phrag bzhi rnams dang thabs gcig tu</text></item>
<item><p>212a8</p><section>mdo sde</section><text>lha rnams la phan pa dang bde ba'i phyir tshal dang gzhal med khang myos 'gro 'dul ba 'dir gshegs so/ /de dbyar zla ba bzhir gnas 'dir bzhugs nas sum bcu rtsa gsum pa'i lha rnams la chos bshad de/ 'di ltar 'di</text></item>
<item><p>212b1</p><section>mdo sde</section><text>ni gzugs so/ /'di ni gzugs kun 'byung ba'o/ /'di ni gzugs 'gag pa'o/ /'di ni gzugs 'gag par 'gyur ba'i lam mo/ /de bzhin du tshor ba dang 'du shes dang 'du byed rnams kyi kun 'byung ba/</text></item>
<item><p>212b2</p><section>mdo sde</section><text>rtag tu nyes dmigs 'byung ba rim bzhin du bshad do/ /de ltar bcom ldan 'das des rim gyis lha rab tu myos shing / /rab tu bag med par gnas pa/ 'chi ba'i sdug bsngal la mi lta ba/ rgyags pa 'ba' shig don du</text></item>
<item><p>212b3</p><section>mdo sde</section><text>byed pa'i lha rnams la phan pa dang bde ba'i phyir rang gi mtshan nyid dang spyi'i mtshan nyid kyis chos ji lta ba bzhin bshad do/ /de nas yang bcom ldan 'das des rnam pa gzhan gyis lha bag med par gnas pa rnams la rjes su</text></item>
<item><p>212b4</p><section>mdo sde</section><text>bstan pa 'di ltar tshigs su bcad de bka' stsal pa/ bag med 'khor ba'i rtsa ba ste/ /de bzhin lha yi gnas kyang yin/ /bag med dug gis myos pa gang / /de dag srid pa nyam ngar bying / /bag med rnams</text></item>
<item><p>212b5</p><section>mdo sde</section><text>las grol ba gang / /de ni srid pa'i mtsho las rgal/ /bag med mun pa'i rtsa ba ste/ /ma rig mun pa byed pa yin/ /mun pa yis ni rmongs pa gang / /de dag la ni mig med do/ /'di ltar snang ba'i gzhi po ni/ /</text></item>
<item><p>212b6</p><section>mdo sde</section><text>me dang nyi ma yin par brjod/ /de ltar rmongs pa rnams kyi gtso/ /bag med yin par yongs su brjod/ /bag med pa yi mes gdungs pas/ /de yi yid ni rnam par g.yo/ /gang gis rmongs pa'i byis pa dag /</text></item>
<item><p>212b7</p><section>mdo sde</section><text>sems can dmyal bar rab tu 'gro/ /bag med pa yis rmongs pa'i lha/ /bud med dbang sgyur mi brtan pa/ /'bral dang sdug bsngal brjed nas su/ /'du ba dang ni bde ba 'dod/ /sdug bsngal che la nye bar gnas/ /</text></item>
<item><p>212b8</p><section>mdo sde</section><text>'tsho ba'i mtha' ni 'chi ba yin/ /bde ba'i mtha' ni mi brtan ltung / /'du ba'i mtha' yang 'bral bar 'gyur/ /bde mtha' rtag tu ltung ba dang / /lang tsho'i mtha' ni rga ba ste/ /lus can kun ni las kyi</text></item>
<item><p>213a1</p><section>mdo sde</section><text>mtha'/ /dge dang mi dge las kyis su/ /lus can thams cad bcings gyur pa/ /phyi nas ro bro med par shes/ /'di dag 'gro ba tha dad par/ /gar mkhan bzhin du gar byed de/ /las kyi gar</text></item>
<item><p>213a2</p><section>mdo sde</section><text>gyis bcings pa dag /'di ni 'khor bar rtag tu 'khyam/ /brtan po de la yid ma rton/ /las 'gror rtag tu ma 'gro shig /thabs rnams kun gyis dug lta bur/ /bag med yongs su spang bar gyis/ /bag med</text></item>
<item><p>213a3</p><section>mdo sde</section><text>pa las grol ba ni/ /srid gsum mtsho las rgal ba yin/ /de ltar bcom ldan 'das 'khor ba 'jig des lha khri phrag dgu btul cing / bag med par ro bro ba dang bral ba mtho ris thams cad du bstan te/ lha'i bya ba chen</text></item>
<item><p>213a4</p><section>mdo sde</section><text>po yang mdzad/ gnas 'di yang rjes su bzung nas de nas yang slob ma de dag nyid dang lhan cig 'dzam bu'i gling ga la ba der gshegs so/ /de nas brgya byin gyis de ltar ma lus par de thams cad lha de dag la bsnyad nas khang pa</text></item>
<item><p>213a5</p><section>mdo sde</section><text>brtsegs pa de ga la ba der dong ngo / /de nas khang pa brtsegs pa rin po che du mas rnam par brgyan pa/ ji tsam du rin po che'i rnam pa shin du khyad par du 'phags pa'i rnam pa de snyed kyis brgyan pa der zhugs so/ /</text></item>
<item><p>213a6</p><section>mdo sde</section><text>lha de rnams kyis kyang sngon ma mthong ste/ de nas lha de dag ngo mtshar du gyur par rig nas/ de nas yang brgya byin des lha de dag la 'di skad smras so/ /khang pa brtsegs pa rin po che rnams kyis mdzes par byas la</text></item>
<item><p>213a7</p><section>mdo sde</section><text>sngon ma mthong ba 'di la khyed cag ltos/ brgya byan mthong lags so/ /rin po che'i khang pa brtsegs pa 'di dag ni/ bcom ldan 'das de la 'thab bral gyi lha dad par gyur pa rnams kyis 'dir phul ba yin la de dag</text></item>
<item><p>213a8</p><section>mdo sde</section><text>gis mthus 'di blta bar mi nus te lha de dag gi mthu ni de lta bu yin no/ /de dag kyang ji ltar khyed cag bzhin shin du bag med pa yin no/ /de nas smad par bdag nyid kyis rig cing legs par byas pa'i las kyang</text></item>
<item><p>213b1</p><section>mdo sde</section><text>nyams par rig par lha de dag kun kyis rgyags pa bcom ste/ gus pas mgo bo smad thor tshugs rab tu g.yos/ mig dang bzhin rab tu dga' bar gyur pa thams cad bcom ldan 'das kyi khang pa brtsegs pa de</text></item>
<item><p>213b2</p><section>mdo sde</section><text>phyag 'tshal bar byed do/ /de ltar yid la skyo ba skyes pa rnams kyi las nyams par bdag nyid kyis rig nas/ skyo ba skyes pa gang kha cig gis ni byang chub tu sems bskyed/ kha cig gis ni rang sangs rgyas su/ kha</text></item>
<item><p>213b3</p><section>mdo sde</section><text>cig gis ni nyan thos kyi byang chub tu/ kha cig ni bcom ldan 'das de la dad pa cher skyes so/ /de nas brgya byin gyi sngon na 'dug pa'i lha de dag thams cad bcom ldan 'das la yid dad pa skyes so/ /de nas lha'i</text></item>
<item><p>213b4</p><section>mdo sde</section><text>rgyal po brgya byin yang rang gcig pu gang du bcom ldan 'das de bzhugs shing gnas la chos kyang bstan pa'i gzhal med khang de nyid du song nas/ bcom ldan 'das 'khor ba 'jig de'i gzims cha rdo rje lta bu dang yo</text></item>
<item><p>213b5</p><section>mdo sde</section><text>byed phun sum tshogs pa rnam pa sna tshogs rmad du byung ba gang yin pa de dag la dpyod par byed do/ /'di ltar gzims cha 'di dag gi nang na bcom ldan 'das bzhugs bzhugs pa yin no/ /snyam nas de dag la yang brgya</text></item>
<item><p>213b6</p><section>mdo sde</section><text>byin de gus pas mgo btud de lus thams cad kyis phyag 'tshal zhing / bcom ldan 'das de la gus pa chen pos gzims cha'i gdan gyi gzhi de la phyag 'tshal bar byed do/ /des de la phyag 'tshal te langs pa dang brtsig</text></item>
<item><p>213b7</p><section>mdo sde</section><text>ngos dag la 'di ltar tshigs su bcad pa de bris pa mthong ba/ g.yang sar lhung ba'i gang zag ni/ /gal te 'tsho bar 'gyur yang srid/ /bag med par ni ltung ba dag /nam yang bde skal mi 'thob bo/ /</text></item>
<item><p>213b8</p><section>mdo sde</section><text>gal te las rnams thams cad la/ /gang zag shin du bag med pa/ /de ni nyin dang mtshan dag tu/ /nam yang dge bar mi 'gyur ro/ /'jig rten cung zad bde gang dang / 'jig rten 'das pa'i 'dod pa</text></item>
<item><p>214a1</p><section>mdo sde</section><text>gang / /de dag bag med pa yis 'jig /de bas de ni yongs su spongs/ /bag yod bdud rtsi'i gzhi yin la/ /bag med 'chi ba'i gzhi yin te/ /bag yod pas ni mi 'chi zhing / /bag</text></item>
<item><p>214a2</p><section>mdo sde</section><text>med pas ni rtag tu 'chi/ /bag yod pas ni lha rnams kyi/ /gtso bo mchog dang ldan par 'gyur/ /bag med 'khor ba'i gzhi yin la/ /bag yod 'khor ba'i pha rol 'gro/ /de lta bas na bag med spongs/ /</text></item>
<item><p>214a3</p><section>mdo sde</section><text>thams cad du ni bde ldan 'gyur/ /gang zhig rtag tu bde 'dod cing / /sdug bsngal las ni 'jigs pa gang / /bag med mi la dug dang 'dra/ /de yis bag med rnam par spongs/ /skye bo bya ba ngan</text></item>
<item><p>214a4</p><section>mdo sde</section><text>byas pa/ /bag med nyid la mngon dga' ste/ /bag med dug gis rmongs pa rnams/ /g.yang sar rab tu ltung bar 'gyur/ /bag yod gzhan du legs par 'gyur/ /bag med pa lta ga la zhig /bag yod</text></item>
<item><p>214a5</p><section>mdo sde</section><text>pa yis bde 'gyur la/ /bag med pas ni sdug bsngal te/ /bde dang sdug bsngal gzhi 'di dag /thams cad bsdus te bshad pa yin/ /yon tan skyon dag rnam shes gang / /de ni gang bzang len par byed/ /</text></item>
<item><p>214a6</p><section>mdo sde</section><text>de nas brgya byin gyis tshigs su bcad pa de dag smras nas/ de nas yang gus pa chen po skyes pa'i yid rab tu gsal bas bcom ldan 'das de nyid la phyag 'tshal lo/ /de nas yun ring du bag yod pa bsngags shing bag med</text></item>
<item><p>214a7</p><section>mdo sde</section><text>pa smad nas yang lha de dag ga la ba de nyid du song ngo / /de nas lha rnams kyang brgya byin de mthong nas/ de dag gus pas rings thabs su brgya byin ga la ba der dong ngo / /de nas brgya byin gyis kyang de dag gi nang du tshigs su</text></item>
<item><p>214a8</p><section>mdo sde</section><text>bcad pa de dag smras te/ 'di ltar tshigs su bcad pa 'di dag ni bdag cag la phan pa dang bde ba'i phyir/ bcom ldan 'das don mdzad par bzhed pa des bris pa yin no/ /de dag thos nas yid rab tu dang ba'i lha de dag</text></item>
<item><p>214b1</p><section>mdo sde</section><text>kun kyang bcom ldan 'das la phyag 'tshal zhing 'di skad kyang smra ste/ 'di ltar bcom ldan 'das de nges par skye bo'i mig yin te/ des bdag cag gi don du tshigs su bcad pa 'di dag gsungs pa lta zhes smras nas/ de dag</text></item>
<item><p>214b2</p><section>mdo sde</section><text>de na yun ring zhig tu shin du bag yod par gyur to/ /de nas gzhan yang lha dag gis sil snyan dang rol mo'i sgra dbyangs rnam pa shin du mang po dag blangs pa dang de nas lha de dag gis 'di ltar 'di dag ni zhib tu spyod pa'i lha dag bskyed mos</text></item>
<item><p>214b3</p><section>mdo sde</section><text>tshal du dga' spyod byed du 'dong ste/ gnas 'dir dong zhing sil snyan dang rol mo'i sgra dbyangs sna tshogs nye bar len la/ lha mo'i tshogs rnam pa du ma glu dbyangs len zhing 'dir 'ong ngo snyam du de dag rig nas/ gang lha de dag bskyed</text></item>
<item><p>214b4</p><section>mdo sde</section><text>mos tshal du dga' spyod byed tu 'dong bar bdag cag kyang de dag gi drung nyid du nges par 'dong bar bya'o snyam mo/ /de nas de ltar rig nas bag med pa'i ngo bo nyid kyis phrogs pa rnams/ de nas yang sil snyan gyi sgra dang glu dbyangs dang</text></item>
<item><p>214b5</p><section>mdo sde</section><text>rol mo'i sgra sna tshogs phyung nas/ zhib tu spyod pa'i lha de dag ga la ba der phan tshun shin du mthong bar 'dod pa rnams dong ste/ yid rtag par rab tu dga' ba'i tshal dang nye ba'i tshal rin po che sna tshogs dang ldan pa/</text></item>
<item><p>214b6</p><section>mdo sde</section><text>gser gyi lcug ma 'phyang bas khebs pa rnams su ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du phan tshun dga' bar byed rtse bar byed dga' mgur spyod par byed do/ /de zad nas</text></item>
<item><p>214b7</p><section>mdo sde</section><text>rab tu ltung ste las nye bar 'gro ba ji lta ba bzhin 'khor bar sems can dmyal ba dang yi dgas dang dud 'gro rnams kyi nang du skye bar 'gyur ro/ /ngan song gi sgo bcad pa gang yin pa de dag gal te mi rnams dang skal ba mnyam par</text></item>
<item><p>214b8</p><section>mdo sde</section><text>mi'i nang du skyes na/ las de dang rgyu 'thun par yul shin du rgyas pa 'bab chu dang chu bo dang lteng ka rab tu mang ba phun sum tshogs pa/ rtag tu legs par byas pa'i las kyi mtha' rnams su shin du rgyas par 'gyur te/</text></item>
<item><p>215a1</p><section>mdo sde</section><text>mchog tu rgya che ba'i rgyal po 'am blon po chen po skye bo kun dga' ba/ blo gros rgya che zhing sbyin pa dang tshul khrims la mngon par dga' la rtag tu dge ba byed par mngon par 'gyur ba mthong ngo / /de nas yang dge slong las kyi</text></item>
<item><p>215a2</p><section>mdo sde</section><text>'bras bu rnam par smin pa shes pa de sum bcu rtsa gsum pa'i lha rnams kyi sa la rtog par byed de/ des thos pa las byung ba'i shes pas lha rnams kyi gnas gzi brjid 'bar ba zhes bya ba/ ji ltar 'dug pa mthong ngo / /</text></item>
<item><p>215a3</p><section>mdo sde</section><text>der sems can dag las gang gis skye bar 'gyur snyam nas des thos pa las byung ba'i shes pas brtags na/ 'di ltar skyes bu dam pa dge ba dang ldan pa/ skyes bu dam pa rtag tu bag yod pa dang ldan par gyur pa/ sems</text></item>
<item><p>215a4</p><section>mdo sde</section><text>can rnams la phan par 'dod pa/ las kyi 'bras bu la dad pa/ skyes bu dam pa 'du ba gang gis srog gcod pa dang ma byin par len pa spangs pas 'gyur te 'di lta ste/ shing sha ba skye ba'i nang ngam a mra skye ba'i nang ngam/</text></item>
<item><p>215a5</p><section>mdo sde</section><text>nA ri ke ra skye ba'i nang na sgo nga yod pa dag bya 'am sbrul dag gis bzung na/ de dag gzhan la phan par zhugs pa snying rjes brlan pa'i yid kyis thar bar byed pa yin te/ de ltar srog chags dag thar bar byed pa yin no/ /</text></item>
<item><p>215a6</p><section>mdo sde</section><text>ma byin par len pa spangs pa ji lta bu yin zhe na/ 'di la shing ba la sha'i tshal du ba la sha'i lo ma yang len par mi byed la/ gzhan gyis blangs par shes nas kyang zlog par byed/ lam du zhugs pa na 'bra</text></item>
<item><p>215a7</p><section>mdo sde</section><text>go sa la lhung ba yang len par mi byed la/ gzhan gyis blangs par shes nas kyang zlog par byed pa yin te/ de ltar ma byin par len pa spangs pa yin no/ /dge ba spyod pa ji lta bu yin zhe na/ 'di la sbyin pa la mngon</text></item>
<item><p>215a8</p><section>mdo sde</section><text>par dga' ste/ lo nyes byung ba'i tshe dge sbyong dag la lo lnga pa'i gzhal ba phyed sbyin nam sdom pa blangs pa'i nad pa dag la zas sbyin par byed cing / gzhan dag kyang de nyid la rab tu 'jog par byed dga' bar byed rab tu</text></item>
<item><p>215b1</p><section>mdo sde</section><text>dga' bar byed las kyi 'bras bu ston par byed/ sangs rgyas dang chos dang dge 'dun rtag par rjes su dran par byed/ pha 'am dge bsnyen sdom pa blangs pa phal pa la yang na ba'i gsos sman gyi rkyen gyi yo byad sbyin</text></item>
<item><p>215b2</p><section>mdo sde</section><text>par byed/ gzhan dag kyang de nyid la de ltar rab tu 'jog par byed/ las kyi 'bras bu yang ston par byed/ yang dang yang du gzhan la phan par rab tu zhugs shing / sdig pa'i grogs po dang spyod par mi byed/</text></item>
<item><p>215b3</p><section>mdo sde</section><text>thad kar zur tsam yang mi gnas ngang de dang lhan cig smra bar mi byed/ de la tshig tsam yang mi smra/ lus dang ngag gi las kyi mtha' rtag tu legs par bsdams pa/ bdag la phan pa dang gzhan la phan par zhugs</text></item>
<item><p>215b4</p><section>mdo sde</section><text>pa de lus dang bral nas bde 'gro mtho ris kyi 'jig rten sum bcu rtsa gsum pa'i lha gzi brjid 'bar ba'i lha rnams kyi nang du skye bar 'gyur ro/ /der skyes nas kyang legs par byas pa'i las kyi mtha' spyad pa de/ rang gi</text></item>
<item><p>215b5</p><section>mdo sde</section><text>'od zla ba'i 'od dang mtshungs pa yin no/ /sa gzhi de yang nyams dga' ba 'di lta bu yin te 'di lta ste/ tshal dang nye ba'i tshal rin po che sna bdun gyis shin du gang ba yin/ chu bo yang chu 'bab pa sna tshogs 'byung zhing /</text></item>
<item><p>215b6</p><section>mdo sde</section><text>pad ma sdong bu bai dUr+ya rnams kyis yongs su bskor ba yin/ pad ma gser gyi 'dab ma rnams kyis kyang chu bo de dag khebs pa yin la/ chu rab tu gsal ba gser gyi rdo sna tshogs pa rnams kyis sgra mthon dman du 'byin pa/</text></item>
<item><p>215b7</p><section>mdo sde</section><text>gar byed pa lta bur 'bab pa/ bya sna tshogs sgra 'dres par 'byin pa rab tu dga' ba mang ba dang / lha dang lha mo'i tshogs rab tu dga' bas gang zhing gser gyi ri bo'i rtse la rgyu ba gzhan dag bai dUr+ya'i ri la rgyu ba bya ngang pa dang ka</text></item>
<item><p>215b8</p><section>mdo sde</section><text>ran Da ba dang ngur pa'i tshogs myos pa sgra sna tshogs 'byin pa/ pad ma'i tshal gyi gsab gseb na lha dang lha mo'i tshogs rab tu dga' zhing dgod pa 'gram gnyi ga lha'i tshogs rnams kyis kun du gang ba yin te/ chu bo de dag</text></item>
<item><p>216a1</p><section>mdo sde</section><text>thams cad kyi rlabs rab tu 'byung ba'i sgra yid du 'ong ba 'byung ba yin no/ /gzhan yang pad ma'i rdzing dag yod de/ pad ma'i gsab gseb de dag na yang rin po che sna tshogs kyi bung ba 'od gsal zhing</text></item>
<item><p>216a2</p><section>mdo sde</section><text>mdzes pa sna tshogs kyis brgyan pa yin no/ /lha dag de dag la yang rtog par byed de lha'i tshogs kyis yongs su bskor ba/ lus rin po che sna tshogs kyis rnam par brgyan pa/ 'od kyi phreng ba rgya che ba dag</text></item>
<item><p>216a3</p><section>mdo sde</section><text>chu bo de dag na rtse bar byed cing dus yun ring du dga' ba nges par mthar byed ces bya ba'i tshal der 'dong bar byed de rtse ba'i phyir nye bar dong ngo / /sil snyan dang rol mo'i sgra sna tshogs 'byin pa rjes su 'brang zhing phan tshun</text></item>
<item><p>216a4</p><section>mdo sde</section><text>grogs su gyur pa rgyags pa 'ba' shig don du byed pa de dag tshal der dong nas/ pad ma'i tshal pi bang gis rtse ba zhes bya ba kun nas dpag tshad lnga brgyar mtshungs par gang ba der dga' bar gnas pa dag 'jug par byed do/ /</text></item>
<item><p>216a5</p><section>mdo sde</section><text>pad ma de dag kyang mdog dang ro dang dri mchog dang ldan zhing mtho ris dang 'thun pa'i chang gis shin du gang ba yin no/ /de nas lha shin du bde ba de dag chang zhim po de dag la mthung zhing glu len to/ /de nas bag med par gnas</text></item>
<item><p>216a6</p><section>mdo sde</section><text>pa de dag bya bgegs mi byed par 'gro ba zhes bya bas mthong ste/ de dag gis lha bag med par gnas pa de dag la mngon par brtags nas 'di ltar tshigs su bcad de smras pa/ khrel med ngo tsha med pa dang / /le lo'i</text></item>
<item><p>216a7</p><section>mdo sde</section><text>sdig pa'i grogs po rnams/ /'di dag mtho ris sa bon min/ /mkhas pas de dag bsrung bar gyis/ /khrel med ngo tsha med pa dang / /rtag tu sdig pa rjes su spyod/ /mi ni g.yang sa las ltung ste/ /de</text></item>
<item><p>216a8</p><section>mdo sde</section><text>ni phyi nas rig par 'gyur/ /ma dad pa dang rmugs dang gnyid/ /de bzhin gar yang 'jigs mi byed/ /'chab dang 'tshig dang rmongs pa ni/ /de dag mtho ris rgyur mi 'gyur/ /chang 'thung brdzun tshig rab tu smra/ /</text></item>
<item><p>216b1</p><section>mdo sde</section><text>gnod sems de bzhin lhag par brkam/ /las 'bras la ni dad med pa/ /kun du sems can dmyal ba'i rgyu/ /yid kyi skyon dang gnod sems dang / /sdang ba'i las rnams bsrung bar gyis/ /mi kun sdang</text></item>
<item><p>216b2</p><section>mdo sde</section><text>ba'i las kyis su/ /sems can dmyal ba nye bar rtog /brtan pa med pa sdig spyod cing / /rtag tu 'dod pa'i dbang du song / /le lo khor mor brdzun smra ba/ /de ni dge ba'i 'os min no/ /gang gi tshul</text></item>
<item><p>216b3</p><section>mdo sde</section><text>khrims 'ching bu dang / /sprin gyis khebs ltar smad pa dag /de ni smad pa'i tshul khrims kyis/ /mi ni smad par skye bar 'gyur/ /gang dag sdig la blo gnas pa/ /de dag mun pa mtha' med la/ /gang dag sangs</text></item>
<item><p>216b4</p><section>mdo sde</section><text>rgyas blo gnas pa/ /de dag mun pa bsal ba yin/ /de bzhin du chos dang dge 'dun la yang brjod par bya'o/ /bag med rmongs pa'i lha rnams ni/ /yang dang yang du chang gis rmongs/ /bag med gnyid kyis rmongs</text></item>
<item><p>216b5</p><section>mdo sde</section><text>pa de/ /mi rnams sems can dmyal bar rgyu/ /ji ltar skyes na nges par ni/ /'chi ba yod pa de lta bur/ /skye bo skye ba yod pa yi/ /steng na 'jig pa yod par 'gyur/ /bag med rgya lta bu yis bzung / /</text></item>
<item><p>216b6</p><section>mdo sde</section><text>rgya mtsho lta bu'i yul du klubs/ /sred pa'i lcags sgrog dag tu bcug /lha rnams du mar rtse bar byed/ /skyes ma thag tu lha dag gi/ /skad cig de la bde zad 'gyur/ /bag med pa yis bsgribs pa'i</text></item>
<item><p>216b7</p><section>mdo sde</section><text>sems/ /dbang med pa dag shes mi 'gyur/ /bag med pa yis 'khrul pa 'di/ /rtag tu yul la 'dod par byed/ /'dod pa'i bde bas tshim med pa/ /lha rnams dag ni sdug bsngal lo/ /gang zhig</text></item>
<item><p>216b8</p><section>mdo sde</section><text>sred pa'i dbang song ba/ /lha de skad cig thang cig dang / /nam yang yud tsam dag tu yang / /nye bar spyod par mi 'gyur ro/ /gang du lha dag dbang med cing / /'dod pa'i dbang song rtse byed pa/ /sa 'di</text></item>
<item><p>218a1</p><section>mdo sde</section><text>sred pas nyon mongs te/ /rnam par rtog pa brgya yis bsgribs/ /ji ltar dmyal bar rgyu ba rnams/ /de yi me yis sreg par byed/ /de ltar 'dod pa las byung mes/ /lha rnams dag ni sreg par</text></item>
<item><p>218a2</p><section>mdo sde</section><text>byed/ /bkres dang skom las byung ba'i mes/ /de ltar yi dgas rnams kyang sreg /gsod pa'i me yis dud 'gro rnams/ /mi rnams kun du tshol bas so/ /de ltar kun nas byung ba'i mes/ /sems</text></item>
<item><p>218a3</p><section>mdo sde</section><text>can 'jig rten ma lus par/ /kun nas yongs su bskor nas su/ /sreg par byed kyang mi rig go/ /de ltar bya de dag gis lha de rnams la mngon par brtags nas/ yang dang yang du rab tu go bar byed do/ /de</text></item>
<item><p>218a4</p><section>mdo sde</section><text>nas de na lha gang dag sngon las dge ba byas shing spyad pa de dag gal te yang bya de dag gi sgra rnar thos nas 'thung bar mi byed de/ yud tsam zhig bag yod pa dang ldan nas/ de nas yang yul sgra dang reg pa dang gzugs dang ro</text></item>
<item><p>218a5</p><section>mdo sde</section><text>dang dri sdug pa dpe med pa rnams kyi dbang du song ste/ de'i ngo bo nyid kyi dbang du song ba'i yid dag de nas yang sil snyan yan lag lnga dang ldan pas tshal dang nye ba'i tshal rnams su lha dag rtse zhing gang dang gang myong bar 'dod pa de dang de</text></item>
<item><p>218a6</p><section>mdo sde</section><text>shin du myong ngo / /lha mo 'bum snyed kyis yongs su bskor cing rang gis byas pa la spyod pa kha cig ni bai dUr+ya dang an da rnyil dang spug las byas pa'i ri rab kyi ri'i rtse mo dang tshal dang nye ba'i tshal gyi sa dang 'bab chu dang lteng ka</text></item>
<item><p>218a7</p><section>mdo sde</section><text>pad mas rnam par brgyan pa ri'i rtse mo bya sdug gu sna tshogs kyis rnam par brgyan pa/ bai dUr+ya'i 'dab ma dang gser gyi ze ba dang shel gyi sdong bu'i pad ma'i rdzing dag tu bung ba'i tshogs kyis shin du gang ba'i yul dpe med pa</text></item>
<item><p>218a8</p><section>mdo sde</section><text>chu bo'i klung lta bu rnam pa sna tshogs kyi dbang du song ba na yang dang yang du rtse bar byed kyang nges par myong bar 'gyur ba'i sdug bsngal gang yin pa de dag mi rig ste/ de ltar ji srid du byas shing bsags pa'i las de zad par</text></item>
<item><p>218b1</p><section>mdo sde</section><text>ma gyur pa de srid du phan tshun grogs su gyur pa dag dga' bar byed rtse bar byed do/ /de zad nas ltung bar 'gyur te/ ji ltar nyi ma nub na nyin mo zad pa de ltar lha rnams legs par byas pa zad na mtho ris kyi</text></item>
<item><p>218b2</p><section>mdo sde</section><text>mtha' nas ltung bar 'gyur ro/ /lhung nas kyang las nye bar 'gro ba ji lta ba bzhin sems can dmyal ba dang yi dgas dang dud 'gro rnams kyi nang du skye bar 'gyur ro/ /gal te mi rnams dang skal ba mnyam par</text></item>
<item><p>218b3</p><section>mdo sde</section><text>mi'i nang du skyes na las de dang rgyu 'thun par de shin du bde bar 'gyur te/ nor mang ba dang mchog tu rgya che ba la dga' ba dang dam pa'i chos la dga' ba dang rtag tu shes pa la dga' ba dang dge sbyong dang bram ze la dga' ba dang tshe ring por yang 'gyur ba</text></item>
<item><p>218b4</p><section>mdo sde</section><text>mthong ngo / /de nas yang dge slong las kyi 'bras bu rnam par smin pa shes pa de sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas sum bcu rtsa gsum</text></item>
<item><p>218b5</p><section>mdo sde</section><text>pa'i lha rnams kyi gnas zla ba'i gnas ltar rgyu ba zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas</text></item>
<item><p>218b6</p><section>mdo sde</section><text>brtags na dge ba'i las kyi mtha' dpyod pa sems dri ma dang bral ba/ sems shin du bsgoms pa/ yid shin du bsgoms pa gang gis sangs rgyas kyi sku gzugs bya ba skyon med par byas pa dang / de bzhin</text></item>
<item><p>218b7</p><section>mdo sde</section><text>du bcom ldan 'das kyi sku gzugs gser ram dngul lam zangs sam lcags las byas pa la yid dang bas/ pir ram rab tu gsal bar byed pas sdug par byed cing sku gzugs dri ma dang bral ba mchog</text></item>
<item><p>218b8</p><section>mdo sde</section><text>tu sdug pa de dag mthong nas sbyin bdag de shin du snying dga' la sems kyis kyang yang dang yang du byed na/ de sems kyi zhing yon tan bzang po dang sems kyi rgyu sems bsgoms pa dge ba spyod pa bde ba dang ldan par</text></item>
<item><p>221a1</p><section>mdo sde</section><text>'gyur/ gzhan yang srog gcod pa dang ma byin par len pa spong ba yin te/ srog chags rnams la yid kyis kyang gsod par mi byed cing gnod par mi byed la/ gzhan byed na yang rjes su yi rang</text></item>
<item><p>221a2</p><section>mdo sde</section><text>bar mi byed phyir zlog par byed/ dge ba'i lam la rab tu 'jog par byed pa bdag dang gzhan la phan pa byed pa'i skyes bu dam pa de ni bde ba myong bar 'gyur ro/ /srog gcod pa spangs pa rnam pa du yod cen/</text></item>
<item><p>221a3</p><section>mdo sde</section><text>'di la shin du gus pas bsams nas yid kyis kyang gsod par mi byed cing / gsod par byed du mi 'jug /legs par byas pa'i las byed pa de drod gsher las skyes pa'i sems can mal gzhi'i</text></item>
<item><p>221a4</p><section>mdo sde</section><text>'og tu skyes nas za bar byed pa de dag kyang bzung nas gsod par mi byed la/ srin bu phre'u dang grog sbur yang gsod par mi byed pa yin te/ rnam pa de dag ni srog gcod pa spangs pa yin no/ /ma byin</text></item>
<item><p>221a5</p><section>mdo sde</section><text>par len pa spangs pa ji lta bu yin zhe na/ yang skyes bu dam pa dge ba legs par byas pa'i las la tshim pa med pas thams cad du ma byin par mi len te de lta bas na ma byin par len pa spangs pa yin no/ /</text></item>
<item><p>221a6</p><section>mdo sde</section><text>rnam pa ji lta bu yin rnam pa du yod ce na/ 'di la grang bas nyen pa 'am dro bas nyen kyang gzhan gyis yongs su bzung ba'i shing skam 'am bong ba 'am gdugs kyi grib ma tsam gyis kyang 'tsho ba'i mi rnams kyi</text></item>
<item><p>221a7</p><section>mdo sde</section><text>grib ma 'phrog par mi byed/ 'gron po dag shing ljon pa'i grib ma dag la ngal so zhing 'dug pa dbang gis bskrad nas/ grib ma de dag la bsil bar 'dug cing de dag kyang gdung bas gdungs la shin du sdug</text></item>
<item><p>221a8</p><section>mdo sde</section><text>bsngal bar gyur pa rnam pa de lta bu'i ma byin par len pa yang yongs su spong zhing mi byed la/ grib ma ma byin par len pa gzhan byed pa yang phyir zlog par byed pa yin te/ ma byin par len pa shin du chung ngu yang</text></item>
<item><p>221b1</p><section>mdo sde</section><text>spong zhing srog gcod pa yang spong ba ni lus dang bral nas shi ba'i 'og tu bde 'gro mtho ris kyi 'jig rten sum bcu rtsa gsum pa'i lha rnams kyi nang zla ba'i gnas ltar rgyu ba'i lha rnams su skye bar 'gyur ro/ /der skyes nas</text></item>
<item><p>221b2</p><section>mdo sde</section><text>kyang legs par byas pa'i las kyi mtha' spyad pa/ rgyu rkyen dang 'thun par spyad pa de 'bras bu de dang 'thun par 'byung ste 'di lta ste/ zla ba nya ba bcu'i 'od kyi rnam pa ji snyed yod pa'i rnam pa de snyed kyi 'od lha'i lus de</text></item>
<item><p>221b3</p><section>mdo sde</section><text>thams cad las shin du dri ma med pa 'byung ngo / /lha de'i 'od gang yin pa'i 'od des mtho ris kyi phyogs dang bcas pa brgya 'gyur du gsal ba dang ldan par 'gyur ro/ /'od de yang tsha ba dang bsil ba med de lha thams</text></item>
<item><p>221b4</p><section>mdo sde</section><text>cad kyi mig tu sdug pa yin no/ /lha de dag kyang gnas gzhan du skyes pa'i lha de dag gi 'od pas khyad par du 'phags pa yin te/ de'i las dge ba'i mthus kun nas dpag tshad bcur rin po che dang rin po che'i</text></item>
<item><p>221b5</p><section>mdo sde</section><text>'od thams cad kyang zil gyis mnan nas lha de'i 'od mngon par gsal lo/ /de nas lha de lha'i tshogs du mas yongs su bskor cing sil snyan dang rol mo'i sgra sna tshogs 'byin la/ glu dbyangs nye bar len bzhin du</text></item>
<item><p>221b6</p><section>mdo sde</section><text>bskyed mos tshal dga' ba lnga zhes bya ba ga la ba der 'dong bar byed do/ /tshal de na gang sum bcu rtsa gsum pa thams cad pas khyad par du 'phags pa shin du dga' ba lnga 'byung ste 'di lta ste/ shing ljon pa rnams</text></item>
<item><p>221b7</p><section>mdo sde</section><text>kyi gzi brjid dang 'bras bu dang bya blo gros rgya che ba dang pad ma'i rdzing gi chu dang 'bab chu rab tu mang ba dang nam mkha' la rlung dri dang ldan pa dril bu g.yer ka'i sgra lta bu du ma ldang ba'o/ /de nas lha de lha'i tshogs kyis</text></item>
<item><p>221b8</p><section>mdo sde</section><text>yongs su bskor nas dga' ba lnga'i tshal de ga la ba der 'dong bar byed de/ sil snyan dang rol mo'i sgra dang glu sgra rnam pa sna tshogs kyis dga' ba dang lha mo gzugs bzang mo dang ldan zhing cha byad dang rgyan sna tshogs</text></item>
<item><p>223a1</p><section>mdo sde</section><text>thogs pa rjes su 'brang ba dang lha'i tshogs rnam pa sna tshogs kyis yongs su bskor cing sil snyan dang rol mo'i sgra yan lag lnga dang ldan pa nye bar len pa na bde ba shin du rgya che ba dag myong ngo / /shing gi</text></item>
<item><p>223a2</p><section>mdo sde</section><text>yon tan shin du rgya che ba mngon du gyur pa gang yin pa'i las byas pa des dri thams cad zil gyis mnan nas dpag tshad lngar 'byung ngo / /'di ltar mtho ris pas kyang bzang ba'i mtho ris kyi shing ljon pa kha cig gi</text></item>
<item><p>223a3</p><section>mdo sde</section><text>'od ni nyi ma bas lhag par gsal te 'od shin du bzang po mi tsha mi grang ngo / /'bras bu yang dri dang ro dang reg pa dang ldan te dri de dag gis dri thams cad zil gyis mnan nas dpag tshad lngar 'byung ngo / /'bras bu gza'</text></item>
<item><p>223a4</p><section>mdo sde</section><text>dang skar ma'i tshogs lta bu de dag las chang zhim po myos pa'i skyon dang bral ba rnam pa sna tshogs dag rtag tu 'byung la/ chang gi mdog dri dang ro sna tshogs su 'gyur te de dag gi dri dpag tshad lngar 'byung ngo / /ro yang rnam pa</text></item>
<item><p>223a5</p><section>mdo sde</section><text>ji snyed du 'dod pa'i rnam pa de snyed du chang de'i ro 'grub par 'gyur te yon tan de snyed dang ldan pa yin no/ /bya yang bag med pa yang dag par khong du chud par bya ba zhes bya ste/ de dag gis ni lha shin du bag med pa</text></item>
<item><p>223a6</p><section>mdo sde</section><text>rnams la 'di ltar yang dang yang du tshigs su bcad de smras pa/ skyes bu mchog dag chos 'dul ba/ /tab tab por ni byed pa de/ /legs par byas pa'i las zad cing / /tshe yang skad cig</text></item>
<item><p>223a7</p><section>mdo sde</section><text>byed pa'i rgyu/ /dar la bab pa shin du 'joms/ /srog kyang thams cad bral bar byed/ /phun sum tshogs pa thams cad 'jig /bag med yid la ma byed cig /mtho ris rtag tu mi 'thob</text></item>
<item><p>223a8</p><section>mdo sde</section><text>la/ /dal ba rtag tu mi ldan pas/ ji srid de ni mi ltung bar/ /de srid dge la brtson par gyis/ /chos la shin du bsdams pa dang / /sems kyang bsrung ba byas pas ni/ /gang na</text></item>
<item><p>223b1</p><section>mdo sde</section><text>skyon dag med pa yi/ /sngon ma mthong ba'i gnas 'thob 'gyur/ /gang dag rtag tu yid g.yengs shing / /chos la 'ang gzhol bar mi byed pa/ /de dag gi ni bde ba 'di/ /don med 'gyur te mi</text></item>
<item><p>223b2</p><section>mdo sde</section><text>ldog go/ /tshul khrims gzhis ni lus can gyis/ /mtho ris rnams su de 'di thob/ /tshul khrims de la mi bsten gang / /de ni phyi nas yongs su gdung / /de bas tshul ldan rtag par ni/ /tshul</text></item>
<item><p>223b3</p><section>mdo sde</section><text>khrims nyid la bsten par bya/ /tshul khrims med pa rmongs pa'i mi/ /mtho ris su ni 'gro mi 'gyur/ /lha yi 'dod pa lnga ldan pa/ /bde ba spyod pa gang yin 'di/ /de ni tshul khrims dag pa yi/ /</text></item>
<item><p>223b4</p><section>mdo sde</section><text>'bras bu chen po thob pa yin/ /bag med dug gis shin du rmongs/ /'dod pa spyod pa'i lha gang dag /'tsho ba'i mtha' ni 'jig pa dang / /g.yo ba thams cad mi rig go/ /bag med pa yis rnam rmongs pa/ /</text></item>
<item><p>223b5</p><section>mdo sde</section><text>lha rnams dag ni stong phrag dang / /'bum phrag dag ni du ma rnams/ /'dod pa'i me yis rnam par bsregs/ /bag med rnam par rmongs pa yis/ /mi rnams thams cad dbang du byed/ /de ni phyi nas nyon mongs</text></item>
<item><p>223b6</p><section>mdo sde</section><text>'thob/ /'bras bu gang yin de rig go/ /yul rnams la ni rtag par sems/ /g.yo ba chen po rgyug byed pa/ /nyon mongs rmongs pa skyed pa gang / /'byung bar 'gyur ba de mthong ngo / /yul rnams la ni chags</text></item>
<item><p>223b7</p><section>mdo sde</section><text>pa'i sems/ /nyon mongs khong du mi chud de/ /nyon mongs glong du skyes pa dag /de ni phyi nas yongs su gdung / /kun du sbyor ba phrag brgyas bcas/ /yul la rnam rtog 'byung ba ni/ /'khor 'dra sems ni rgyal po</text></item>
<item><p>223b8</p><section>mdo sde</section><text>bzhin/ /de dag lhan cig spyod par 'gyur/ /gang dag tu ni yid 'jug pa/ /mi shes pa rnams der 'jug ste/ /mthu yis phan tshun myos pa dag /srid pa gsum na 'khyam par 'gyur/ /brtan po gang dag de</text></item>
<item><p>224a1</p><section>mdo sde</section><text>nyid rig /mi brtan sdug bsngal stong la sogs/ /'gro ba'i gnas pa mthong 'gyur te/ /de dag la ni sdug bsngal med/ /rtag tu 'dod pa tshol byed pa/ /bud med rag las rmongs pa gang / /</text></item>
<item><p>224a2</p><section>mdo sde</section><text>de dag lha yi 'jig rten du/ /tha ma dag ni mthong bar 'gyur/ /ri 'di ljon shing tshal du bcas/ /rin chen sna tshogs rnam par brgyan/ /lcug ma tshang tshing dag gis khebs/ /pad ma'i rdzing gis rnam par</text></item>
<item><p>224a3</p><section>mdo sde</section><text>brgyan/ /'bab chu rnam pa sna tshogs dang / /'khri shing rnams kyis mdzes par byas/ /skye bo'i las kyi mngon sum 'di/ /brtol nas mkha' la byung gyur pa/ /ri rab bskal pa'i mes bsregs</text></item>
<item><p>224a4</p><section>mdo sde</section><text>te/ /thams cad du ni mi 'byung na/ /bag med rgyags pas rmongs pa yi/ /skye ba dang ni 'jig 'gyur ba/ /dbu ba chu bur lta bu yi/ /de ni lha gang smos ci dgos/ /de nas de na lha sngon dge</text></item>
<item><p>224a5</p><section>mdo sde</section><text>ba'i las kyi mtha' dpyad pa la goms pa gang yin pa de dag bya'i sgra de thos nas/ 'di ltar bya 'di dag rnam par sgra 'byin pa de bzhin yin no snyam nas de nas yud tsam zhig khong du chud do/ /khong du chud nas de nas</text></item>
<item><p>224a6</p><section>mdo sde</section><text>yang yul la rnam par rmongs pa/ yul rnams kyis dbang du byas pa nyid sgra dang reg pa dang ro dang gzugs dang dri sdug pa rnam pa sna tshogs dag gis dbang du byas pa dag ji ltar tshe rabs gzhan du bya ba dang mi bya ba dag byas pa ltar</text></item>
<item><p>224a7</p><section>mdo sde</section><text>bya'i sgra de dag cung zad kyang yid la mi 'jog go/ /de ltar sems 'di da ltar byung ba'i yul la brkam zhing ma 'ongs pa'i nyon mongs pa khong du mi chud la shin du mi dran no/ /da ltar byung ba'i yul la mngon par</text></item>
<item><p>224a8</p><section>mdo sde</section><text>'dod pas rmongs pa/ sems can dmyal ba dang yi dgas dang dud 'gro rnams sam gal te yang lha dang mi rnams kyi nang na 'khyam mo/ /de ltar thog ma med pa'i dus nas nyon mongs pa rtsub mo byas pa mi dran la sdug bsngal</text></item>
<item><p>224b1</p><section>mdo sde</section><text>rjes su myong ste/ sems can dmyal ba dang yi dgas dang dud 'gro rnams kyi nang du sdug bsngal mi bzad pa shin du tsha ba 'byung ngo / /thog ma med pa'i dus nas bcos dka' zhing gdul ba dka' ba de dag yid shin du rgya che ba</text></item>
<item><p>224b2</p><section>mdo sde</section><text>ma gtogs par gdul bar mi nus so/ /de nas dge slong de dpyod par byed de bya rnams las gang gis bag med par gnas pa'i lha rnams la yang dag par gyur pa/ snying po med pa ma yin pa'i chos khong du chud par byed snyam</text></item>
<item><p>224b3</p><section>mdo sde</section><text>nas/ des thos pa las byung ba'i shes pa 'am lha'i mig gis brtags na/ mi'i 'jig rten na gyad dam sil dkrol ba 'am gar mkhan rab tu myos par gnas pa gang yin pa de dag gos ngur smrig bgos te gar byed dam/ de nas</text></item>
<item><p>224b4</p><section>mdo sde</section><text>sangs rgyas kyi yon tan glu dbyangs su len la/ de las nor rdzas kyi rnam pa 'am gos sam 'bras bu b+ha la lA ta ka thob pa de dag dge slong dang bram ze dag la sbyin par mi byed kyi/ gzhan du na shin du mgu nas spyod par byed pa de dag</text></item>
<item><p>224b5</p><section>mdo sde</section><text>gos ngur smrig bgos pa tsam nyid kyis de lus dang bral nas shi ba'i 'og tu de'i las kyi mthus lha rnams kyi bya shin du bde bar 'gyur ba mthong ngo / /de nas yang lha phan tshun grogs su gyur pa rgyags pa 'ba' shig don du byed</text></item>
<item><p>224b6</p><section>mdo sde</section><text>pa dag bai dUr+ya'i shing ljon pa gser gyi 'dab ma dang shel gyi lcug mas dkrigs pa'i lo ma dang / gzhan yang lcug ma dang / shing gis khebs pa dang byi ru mdzes pa sna tshogs dang / bung ba 'bum snyed kyis yongs</text></item>
<item><p>224b7</p><section>mdo sde</section><text>su bskor ba dang / gser dang / mu tig gi ldum bu sngon po nyams dga' ba rnams na bro rdung glu len to/ /gzhan yang ri'i rgyal po ri rab kyi rtse mo rin po che sna bdun gyis rnam par brgyan pa/</text></item>
<item><p>224b8</p><section>mdo sde</section><text>'bar ba'i phreng ba 'khrugs pa lta bu dang / gzhan yang gser dang / dngul dang / shel dang / bai dUr+ya'i pad ma'i rdzing rnams su rtse bar byed do/ /yang phyogs gzhan na gzhal med khang ba</text></item>
<item><p>225a1</p><section>mdo sde</section><text>gam gyi phreng ba gsal zhing mdzes pa rnams na rtse bar byed yongs su spyod par byed de/ lha mo dang lhan cig 'thab mo dang phrag dog gi 'jigs pas skyo ba med pa phan tshun gnod pa med pa/ gus pa skyes</text></item>
<item><p>225a2</p><section>mdo sde</section><text>shing de la yid dang bar gyur pa rnams bde ba shin du dpe med myong bar byed do/ /de nas yang lha de rnams dpag bsam gyi shing gi phyogs su bro rdung zhing 'jug par byed la/ der zhugs nas kyang rtog pa dang bcas pa'i</text></item>
<item><p>225a3</p><section>mdo sde</section><text>blo yid la 'dod pa gang yin pa de dag thams cad mtho ris dang 'thun par 'thob ste/ de dag dpag bsam gyi shing zhes bya ba'i ming 'thob bo/ /der yang de dag yun ring du yul gyi bde ba 'dod pa sdug pa yid du 'ong ba nye bar</text></item>
<item><p>225a4</p><section>mdo sde</section><text>spyad nas/ gser las byas pa'i ri rab mtho ba de ga la ba der 'dong bar byed de/ 'bab chu sna tshogs kyis brgyan par de dag 'dzeg par byed do/ /lha'i tshogs kyis yongs su bskor cing glu dbyangs dang sil snyan dang rol mo'i</text></item>
<item><p>225a5</p><section>mdo sde</section><text>sgra 'byin pas rna gung g.yer ba de la yid zhugs pa yul gyi bde ba lha'i rna bar snyan pa thos so// //'phags pa dam pa'i chos dran pa nye bar gzhag pa/ bam po sum bcu brgyad pa/ lha rnams kyi mig</text></item>
<item><p>225a6</p><section>mdo sde</section><text>gi yul du byas pa yang bde ba dpe med pa shin du rgya che ba myong ste 'di lta ste/ lha'i gzugs dang cha byad dang rgyan sna tshogs dang rang gi las kyis sprul pa'i gzugs dang cha byad dang rgyan gong nas gong du rnam pa sna tshogs dag mthong</text></item>
<item><p>225a7</p><section>mdo sde</section><text>ngo / /ri rab la yang tshal dang nags tshal dang lteng ka dang pad ma'i gzugs rnam pa du ma dang de bzhin du me tog gi tshal dang nye ba'i tshal rnam pa sna tshogs dmigs pa du ma yod pa'i dri zhim po mngon par 'byung ba dag la lha</text></item>
<item><p>225a8</p><section>mdo sde</section><text>rnams bsnom par byed de/ shin du yid du 'thad cing yul gyi reg pa la rnam par chags par 'gyur ro/ /lha rnams gang reg par 'dod pa de nyid ka tsa lin di ka lta bur 'jam pa yin te/ rdul dang bral ba dri ma dang bral ba</text></item>
<item><p>225b1</p><section>mdo sde</section><text>thags su ma btags pa/ tshon du ma gsal ba/ dri mngon par zhim pa/ mthong na shin du yid 'phrog pa yin te/ de ltar reg pa'i yul gyis lha rgyags pa rnams myos shing gnas so/ /gzhan yang yid la sems pa gang yin pa de de</text></item>
<item><p>225b2</p><section>mdo sde</section><text>nyid yon tan du ma dang ldan pa/ thun mong ma yin pa/ gzhan gyi mthus nyams pa ma yin pa/ gdug pa ma yin pa dag 'grub par 'gyur ro/ /de ltar bde ba'i myos pa rnam pa du ma la gnas pa rang gi 'od dang ldan zhing lha mo'i tshogs du</text></item>
<item><p>225b3</p><section>mdo sde</section><text>mas yongs su bskor ba'i lha de dag gnas de rnams su skye bar 'gyur te/ ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du rtse bar byed dga' mgur spyod par byed bde ba myong bar byed do/ /</text></item>
<item><p>225b4</p><section>mdo sde</section><text>de phyis lha'i 'jig rten shin du yid du 'ong ba de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang yi dgas dang dud 'gro rnams kyi nang du skye bar 'gyur ro/ /gal te mi rnams</text></item>
<item><p>225b5</p><section>mdo sde</section><text>dang skal ba mnyam par mi'i nang du skyes na/ las de dang rgyu 'thun par de skyes phan chad nas rtag tu bde bar 'gyur zhing / bong skyed che ba dang gang na chos dang 'thun pa dang yang dag pa'i lta ba dang ldan pa'i yul bzang por rgyal po 'am</text></item>
<item><p>225b6</p><section>mdo sde</section><text>blon po chen por skye bar 'gyur te/ skyes bu dam pa sdig pa'i grogs po dang phrad par mi 'gyur ba mthong ngo / /de nas yang dge slong las kyi 'bras bu rnam par smin pa shes pa de sum bcu rtsa gsum pa'i lha rnams kyi sa la rtog</text></item>
<item><p>225b7</p><section>mdo sde</section><text>par byed de/ des thos pa las byung ba'i shes pas sum bcu rtsa gsum pa'i lha rnams kyi gnas shing sA la zung zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas des</text></item>
<item><p>225b8</p><section>mdo sde</section><text>thos pa las byung ba'i shes pas brtags na/ yang dag pa'i lta ba la zhugs pa tshul khrims dang ldan par gyur cing / sems can rnams la phan par 'dod pas rtag tu tshul khrims dang ldan par gyur la/ yang dag pa'i</text></item>
<item><p>226a1</p><section>mdo sde</section><text>lus dang ngag la zhugs par gyur pa gang gis 'di ltar 'grog gi sems can skom pa rnams srog chad par mi bya'o snyam nas/ de yang de ltar sems pa yongs su bsgoms pas sems sgom par byed de ri 'or dang 'brog</text></item>
<item><p>226a2</p><section>mdo sde</section><text>dag tu yur chu dang 'bab chu dang lteng ka dang rdzing bu dag byas par chu chen po dag las 'bebs par byed/ srog chags rnams kyi lam nor ba dang lam nor nas 'grog dgon pa dag tu zhugs te/ 'jigs nas bzhin</text></item>
<item><p>226a3</p><section>mdo sde</section><text>mog mog por gyur pa lam gol ba dgon pa chen por zhugs pa de dag la lam ston par byed cing / nyon mongs pa chen po de las sgrol bar byed kyang de dag gis 'tsho bar ma byed la sems can la phan par zhugs pa kho</text></item>
<item><p>226a4</p><section>mdo sde</section><text>na yin te/ de dag ni sbyin pa sbyin zhing srog skyong ba yang yin no/ /yang srog gcod pa dang ma byin par len pa spangs pa ji lta bu yin zhe na/ 'di la de dag nyid dam gzhan zhig bsam pa de dang 'thun par zhugs pa dge ba'i las</text></item>
<item><p>226a5</p><section>mdo sde</section><text>kyi mtha' spyod pa dag /de ltar srog chags gsad pa'i rgyu yod kyang gsod par mi byed pa yin te 'di lta ste/ khyim na srog chags drod gsher las skyes pa 'am mngal nas skyes pa phra mo 'am sbom por 'byung ba dag khyim de'i</text></item>
<item><p>226a6</p><section>mdo sde</section><text>rdzas 'jig par byed pa 'am de bzhin du nyal ba'i steng du lhung nas gnyid 'drogs par byed kyang sems can rnams la phan par 'dod pa de gsod par mi byed/ sbal pa dang sdig pa yang gsod par mi byed/ srog yongs</text></item>
<item><p>226a7</p><section>mdo sde</section><text>su chad la thug kyang de dag la gsod par mi byed cing gdug pa la yang bzod par byed do/ /de ltar de bsad pa'i rgyu yod kyang srog chags rnams la 'tshe bar mi byed cing srung bar byed pa yin te de dag ni srog gcod pa spangs pa yin</text></item>
<item><p>226a8</p><section>mdo sde</section><text>no/ /ma byin par len pa spangs pa ji lta bu yin rnam pa ni du yod ce na/ de ltar legs par byas pa'i las kyi mtha' spyod pa de'i 'grog dgon par zhugs pa'i dpon por gyur kyang / tshong pa rnams kyis tshong pa'i phyir chu dang</text></item>
<item><p>226b1</p><section>mdo sde</section><text>lan tshwa nag por bsres pa gang yin pa de dag kyang srung bar byed la skom pas gdungs te/ srog chad la thug kyang chu de dag tshong pas ma blud kyi bar du 'thung bar mi byed la/ gang gi tshe tshong pas blud pa de'i tshe chu de la 'thung bar byed cing</text></item>
<item><p>226b2</p><section>mdo sde</section><text>gzhan dag la yang ldud par byed de/ de ltar dbang yod par gyur kyang rin ma byin par mi len te/ 'di yang ma byin par len pa spangs pa yin no/ /las kyi 'bras bu shin du phra mo mthong ba/ rtag par sangs rgyas dang chos kyi rjes su</text></item>
<item><p>226b3</p><section>mdo sde</section><text>zhugs pa/ de'i yon tan dran pa lhur byed la/ sems pas sems bsgoms pa ni sdig pa'i grogs po dang yud tsam yang mi sten/ kun du smra ba'i tshig tsam yang mi smra/ de dang lam du yang 'grogs par mi byed/ gang dge</text></item>
<item><p>226b4</p><section>mdo sde</section><text>ba'i chos thams cad kyi bar chad byed pa'i gtso ni 'di yin te 'di lta ste/ sdig pa'i grogs po dang 'du ba zhes bya ba yin la/ de dang smra ba 'am de dang lhan cig 'ong zhing 'gro ba 'am de'i grib ma dang phrad par yang mi byed do/ /de ci'i phyir</text></item>
<item><p>226b5</p><section>mdo sde</section><text>zhe na/ 'dod chags dang zhe sdang dang gti mug rnams kyi gzhir gyur pa ni sdig pa'i grogs po dug gi shing ljon pa lta bu yongs su spang bar bya ba yin te/ de ltar skyes bu dam pa kun nas gser btso ma lta bur gyur pa de lus dang bral</text></item>
<item><p>226b6</p><section>mdo sde</section><text>nas bde 'gro mtho ris kyi 'jig rten sum bcu rtsa gsum pa'i lha rnams kyi nang shing sA la zung gi gnas su skye bar 'gyur ro/ /der skyes nas kyang legs par byas pa'i las kyi mtha' dpyad pa de/ legs par byas pa kha na ma tho ba med</text></item>
<item><p>226b7</p><section>mdo sde</section><text>pa/ skye bo dge ba kun gyis mchod pa/ de'i legs par byas pa'i las nges par myong bar 'gyur ba/ lha'i nang du skye bar 'gyur ba'i 'bras bu la nye bar spyod par 'gyur te 'di lta ste/ lha de rang gi 'od 'byung bar 'gyur la de'i 'od ji ltar mi'i</text></item>
<item><p>226b8</p><section>mdo sde</section><text>grangs kyi tshul gyis nyin gcig bzhin bgrangs pa dang zhag dang zla bar 'phel bar 'gyur ba de ltar rgyu gang gis 'od de/ lha rnams kyi nyin mo dang mtshan mo med par rang gi 'od kyis gsal bar 'gyur te/ de ltar lha'i 'od de 'phel ba yin</text></item>
<item><p>227a1</p><section>mdo sde</section><text>no/ /'di ltar lha gzhan dag kyang / 'di ni bdag cag gi gnas gzhan du skyes pa'i lha thams cad pas 'od lhag par bzang ngo snyam nas/ lha mo dag gi mdun du shin du ngo tsha ba skye'o/ /de nas lha rnams brgya byin gyi drung du song</text></item>
<item><p>227a2</p><section>mdo sde</section><text>nas dris pa/ kye brgya byin 'di ltar lha gsar du skyes pa zhig mchis te/ de'i 'od kyis bdag cag thams cad zil gyis mnan nas mchis so/ /de nas brgya byin gyis de'i tshe 'di ltar tshigs su bcad de smras pa/ gser gyi</text></item>
<item><p>227a3</p><section>mdo sde</section><text>ri bo ri rab 'di/ /'od kyi phreng ba gang yin pa/ /'od de tshul khrims las byung 'di'i/ /bcu drug char yang mi phod do/ /tshul khrims rtag tu 'bar ba na/ /gser ni btso ma lta bu ste/ /rang gi las kyis yang dag ldan/ /sum</text></item>
<item><p>227a4</p><section>mdo sde</section><text>bcu rtsa gsum brgyan par 'gyur/ /dman dang 'bring dang khyad par 'phags/ /tshul khrims rnam pa gsum rnams kyi/ /'bras bu de bzhin rnam gsum ste/ /dman dang 'bring dang mchog tu mthong / /bag med spangs pa'i</text></item>
<item><p>227a5</p><section>mdo sde</section><text>tshul khrims ni/ /bag yod pa yis 'phel ba yin/ /de ni rtag tu bde sbyin mthong / /'di ni chos nyid rnam par gnas/ /lus can tshul khrims las byung ba'i/ /dri med 'od ni gang yin pa/ /de ni nyi ma stong snyed dag /</text></item>
<item><p>227a6</p><section>mdo sde</section><text>'dus pa'i 'od kyis thub mi 'gyur/ /tshul khrims rnam bdun dga' ba dag /mi mchog dam pa gang srung ba/ /sangs rgyas kyis ni bshad pa gang / /de ni las kyi 'bras bu spyod/ /lus can legs par byas pa yi/ /las</text></item>
<item><p>227a7</p><section>mdo sde</section><text>rnams 'dir ni chud mi za/ /de bzhin las rnams ma byas pa'i/ /'ong bar ma mthong 'jig pa 'ang med/ /byis pa rgyu la ma chags la/ /rnam par smin la chags par byed/ /bye ma rnams la mar med ltar/ /rgyu med na ni 'bras bu</text></item>
<item><p>227a8</p><section>mdo sde</section><text>med/ /ser sna med cing dge ba yi/ /skyes bu dge ba spyod pa yin/ /sdig pa'i bdag nyid rmongs pa gang / /de ni rtag tu khro la spyod/ /de ltar lha de dag la brgya byin des legs par byas pa'i las kyi 'bras bu khong du chud par bsnyad do/ /</text></item>
<item><p>227b1</p><section>mdo sde</section><text>de nas lha rnams brgya byin gyi tshig de spyi bos blangs nas yang shing sA la zung gi gnas ga la ba de nyid du 'dong bar byed do/ /dong nas de lha dang lha mo'i tshogs dang lhan cig dga' bar byed/ dga' mgur spyod par byed cing sil snyan sna</text></item>
<item><p>227b2</p><section>mdo sde</section><text>tshogs kyi sgra 'byin pa rjes su 'brang bzhin du shing sa la de gnyis kyi gnas ga la ba de nyid du 'dong bar byed do/ /shing sa la de gnyis kyang sum bcu rtsa gsum du gtogs pa'i tshal dang nye ba'i tshal thams cad pas tshad dang mdog dang me</text></item>
<item><p>227b3</p><section>mdo sde</section><text>tog dang 'od dag gis lhag pa yin no/ /shing sA la de gnyis kyang dril bu g.yer ka sgra 'byung ba'i dra ba 'phyang ba dang / lo ma las kyang ji ltar sil snyan yan lag lnga dang ldan pa'i sgra 'byung ba de ltar de gnyis la sgra 'byung ngo / /de dag lo</text></item>
<item><p>227b4</p><section>mdo sde</section><text>ma'i sgra de thos nas yang dga' bar gnas par bya ba'i phyir shing sA la de gnyis ga la ba de nyid du 'dong bar byed do/ /de nas nye bar dong nas lha de dag shing sa la de gnyis la 'dzeg par byed do/ /shing sa la de gnyis kyi steng na yang pad ma'i</text></item>
<item><p>227b5</p><section>mdo sde</section><text>rdzing chu rab tu dga' ba zhes bya ba yod de/ bya ngang pa dang ka ran da dang ngur pa sgra snyan pa 'byin cing rtag tu chu yan lag brgyad dang ldan pas shin du gang ba yin no/ /de la 'dzegs nas lha rnams kyis 'di ltar shing sA la 'di gnyis ma</text></item>
<item><p>227b6</p><section>mdo sde</section><text>gtogs par shing ljon pa gang gi steng na yang / pad ma'i rdzing med pa shin du ngo mtshar che ba 'di mthong ste/ kye ma shing sA la 'di gnyis ni shing yongs 'du sa brtol ma gtogs par shing ljon pa thams cad kyi nang na kun gyi gtso bo</text></item>
<item><p>227b7</p><section>mdo sde</section><text>yin zhing thams cad du dga' ba yin no snyam mo/ /de nas de dag rig nas de gnyis kyi steng na lha de dag lha mo'i tshogs dang lhan cig bde ba nye bar sbyar ba dang yul gyi bde ba sna tshogs kyis dga' bar byed rtse bar byed dga' mgur</text></item>
<item><p>227b8</p><section>mdo sde</section><text>spyod par byed do/ /de dag der yun ring du bde ba dag myong nas rtag tu rtse ba zhes bya ba ga la der mgo la pad ma'i phreng ba thogs pa thags su ma gtags pa'i gos kha dog rnam pa sna tshogs bgos pa/ kha dog sna tshogs las lus kyi</text></item>
<item><p>228a1</p><section>mdo sde</section><text>'od 'byung ba rnams 'dong bar byed do/ /lha de rnams kyi lus las 'od 'byung ba gang yin pa de cung zad cig dper bya na/ ji ltar mi'i 'jig rten na dbyar gyi dus su 'ja' kha dog can kha dog sdug gu gsum dang ldan pa 'byung ba de</text></item>
<item><p>228a2</p><section>mdo sde</section><text>ltar lha de rnams kyi pad ma de dag las 'od sngon po dang ser po dang dmar po 'byung ngo / /de nas lha de dag dga' bar gnas par bya ba'i phyir bskyed mos tshal du dga' spyod byed tu 'dong ste/ 'dod pa'i yon tan lnga dang ldan zhing yul gyi</text></item>
<item><p>228a3</p><section>mdo sde</section><text>bde ba la nye bar spyod pa ni/ ri bo'i chu bo'i shugs ltar thams cad tu yul gyi bde ba rjes su myong ngo / /de nas lha'i rgyal po brgya byin shing sA la zung gi lha rnams kyi sa ga la ba der chos bzang na gnas pa'i lha'i tshogs kun dang</text></item>
<item><p>228a4</p><section>mdo sde</section><text>lhan cig bskyed mos tshal du dga' spyod bya ba'i phyir 'dong bar byed de/ sil snyan dang rol mo'i sgra sna tshogs 'byin cing / lha mo'i tshogs rnam pa sna tshogs dag mdun na glu dbyangs len bzhin du 'dong bar byed do/ /de nas</text></item>
<item><p>228a5</p><section>mdo sde</section><text>brgya byin gang nas 'ong ba der shing sA la zung gi lha rnams 'ong bar byed do/ /'ongs nas de dag kyang sil snyan dang rol mo'i sgra sna tshogs 'byin cing / lha mo'i tshogs kyis bskor ba rnams thal mo spyi bor sbyar te/</text></item>
<item><p>228a6</p><section>mdo sde</section><text>brgya byin la mchod nas lha mo dang lha de dag kun kyang phan tshun 'dres shing chos bzang na gnas pa dang shing sA la zung gi sa na gnas pa de dag phan tshun grogs su gyur pa/ shin du snying du sdug par gyur pa phan tshun yid la</text></item>
<item><p>228a7</p><section>mdo sde</section><text>gnod pa med pa phan tshun 'thun par gyur pa rnams sil snyan yan lag lnga dang ldan pa chags su rung ba snyan pa 'thun pa 'thun pa nyid dang rjes su ldan pa skye bo thams cad kyi snying 'dzin par gyur pas bro rdung la rgod bzhin du shing sA la</text></item>
<item><p>228a8</p><section>mdo sde</section><text>zung de gnyis ga la ba der 'dong bar byed do/ /dong nas kyang lha de rnams kun gyi sngon du 'gro ba brgya byin yongs su bskor nas bro rdung bar byed rgod par byed chang zhim po dag kyang 'thung bar byed do/ /de nas lha'i rgyal po brgya byin</text></item>
<item><p>228b1</p><section>mdo sde</section><text>gyis lha de dag la 'di skad smras so/ /lha dag shing yongs 'du sa brtol ma gtogs par sum bcu rtsa gsum pa'i tshal dang nye ba'i tshal shing ljon pa thams cad kyi nang na kun du gtso bor gyur pa shing sA la zung 'di gnyis la ltos/ lha'i rgyal po</text></item>
<item><p>228b2</p><section>mdo sde</section><text>mthong lags so/ /de nas brgya byin gyis de dag la 'di skad smras so/ /kye lha khyed cag gis shing sA la zung 'di'i mthu ma shes kyi lha khyed rnams kyis gzugs 'ba' shig shes par zad de/ shing sA la 'di gnyis kyi</text></item>
<item><p>228b3</p><section>mdo sde</section><text>mthu ltos shig /de nas lha'i rgyal po brgya byin shing rta las babs nas/ rdo rje'i phyogs gcig gis shing sA la zung ya cig la bsnun pa dang / de nas sdong po las sgo bye ste shing sA la de'i nang na stegs dang 'bab chu</text></item>
<item><p>228b4</p><section>mdo sde</section><text>dang lteng ka dang tshal dang nye ba'i tshal nyams dga' ba sna tshogs dang 'bab chu yang shin du bsil zhing pad ma'i tshal gyis khebs pa/ stegs dang ri rtse dag gis brgyan pa/ kha cig ni nor bu las byas/ kha cig ni dngul las</text></item>
<item><p>228b5</p><section>mdo sde</section><text>byas/ kha cig ni shel las byas/ kha cig ni bai dUr+ya las byas pa yin te/ 'bab chu dang chu bo dang ri bo nyams dga' ba sna tshogs pa dag mthong ngo / /de nas gzhan yang lha de rnams shing sA la zung de ya gcig gi</text></item>
<item><p>228b6</p><section>mdo sde</section><text>nang du zhugs pa dang pad ma'i rdzing rin po che sna bdun gyi pad ma rnams kyis brgyan pa/ bung ba 'bum snyed kyis yongs su bskor ba dag mthong ngo / /gser dang dngul dang bai dUr+ya dang an da rnyil gyi shing ljon pa 'od</text></item>
<item><p>228b7</p><section>mdo sde</section><text>gsal ba'i tshal bya'i tshogs kyis yongs su bskor ba dag kyang mthong ngo / /bya de dag kyang 'dab gshog gi mtha' rin po che sna bdun las byas shing rgyas pa yin te/ ji ltar sgra 'byin pa thos nas lha dag</text></item>
<item><p>228b8</p><section>mdo sde</section><text>kyang sngon ma byung ba ngo mtshar che ba mthong nas shin du dga' ba myong zhing / gzhan la yang ngo mtshar bskyed pa de lta bu'i sgra snyan pa rnam pa du ma 'byin to/ /de nas lha'i rgyal po brgya byin yang lha'i tshogs dang lhan cig</text></item>
<item><p>229a1</p><section>mdo sde</section><text>yongs su bskor te/ tshal dang nye ba'i tshal legs par mthong bar 'dod pa shing sA la zung ya cig gi nang na gzhal med khang dkrigs pa ga la ba der dong ngo / /der yang lha rnams kyis khang bzangs</text></item>
<item><p>229a2</p><section>mdo sde</section><text>rnam pa sna tshogs dkrigs pa dag na ka ba nyams dga' ba rnam pa sna tshogs kyis brgyan pa/ ka ba dang ra ba rin po che sna bdun gyis rnam par brgyan pa la 'di lta ste/ an da rnyil dang bai dUr+ya dang gser dang</text></item>
<item><p>229a3</p><section>mdo sde</section><text>dngul dang spug dang shel dang mu tig rnams kyis ka ba rnam pa du mar phye zhing sna tshogs su brgyan pa/ stan khra bo rnam pa sna tshogs legs par bting ba/ rin po che'i gos sna tshogs kyis mdzes par</text></item>
<item><p>229a4</p><section>mdo sde</section><text>byas pa/ 'dug khri de dag kyang sdug par byas shing rkang pa rnam pa sna tshogs kyis mdzes par byas pa'i 'dug khri'i rkang pa de la nye bar brgyan pa 'di lta ste/ rdo rje dang an da rnyil dang shel dang gser dang dngul</text></item>
<item><p>229a5</p><section>mdo sde</section><text>gyis rnam par brgyan pa dag mthong ngo / /de nas gzhan yang brgya byin sngon du 'gro ba'i lha shing sA la zung gi nang du zhugs pa rnams ri'i rtse mo kun nas mthong na yid du 'ong ba/ bya sna tshogs 'bum snyed kyis yongs su bskor cing</text></item>
<item><p>229a6</p><section>mdo sde</section><text>skad 'byin pa dag mthong ngo / /de nas lha rnams la brgya byin gyis 'di skad smras so/ /shing sa la zung gi nang na nyams dga' ba 'di la khyed cag ltos/ lha'i rgyal pos de skad smras pa dang / lha rnams kyis 'di skad smras so/ /</text></item>
<item><p>229a7</p><section>mdo sde</section><text>brgya byin ji lta ba bzhin mthong lags so/ /de nas lha'i 'khor de na 'di ltar lha bag med pas yid shin du lhag par dbang du byas pa gang yin pa de dag mthong ba dang de dag bkar nas las kyi 'bras bu shin du bstan pa'i phyir</text></item>
<item><p>229a8</p><section>mdo sde</section><text>las kyi me long gi khang pa zhes bya ba der 'jug par byed do/ /de nas las kyi me long gi khang pa der zhugs nas brgya byin des bai dUr+ya'i rtsig ngos shin du dri ma med pa/ me long g.ya' med pa ltar kun nas gsal ba de dag ston</text></item>
<item><p>229b1</p><section>mdo sde</section><text>par byed do/ /de nas gzhan yang brgya byin des lha rnams la ston par byed de/ lha dag las kyi 'bras bu la nye bar spyod pa brtsig ngos me long lta bu la bris pa sna tshogs snang ba 'di yin te/ gang dang gang gis las gang byas pa dang rnam</text></item>
<item><p>229b2</p><section>mdo sde</section><text>pa gang dang gus pa gang gis gang gi tshe/ zhing gang la dngos po gang byin pa ji ltar byin pa dang dad pa gang gis sbyin pa dang dus gang gi tshe byin pa de ltar yongs su bsngos pa dang gang gi tshe yongs su bsngos pa dang 'bras bu gang du skye bar</text></item>
<item><p>229b3</p><section>mdo sde</section><text>yongs su bsngos pa dang rnam pa gang gis yongs su bsngo ba'i sbyin pa'i 'bras bu snang ba de dag la khyed cag ltos de nas gzhan yang brgya byin des lha de dag la rab tu ston par byed de/ 'di ltar tshul khrims shin du bsgoms pa/ 'gro ba</text></item>
<item><p>229b4</p><section>mdo sde</section><text>thams cad du pha ma lta bur gyur pa/ slu ba med pa/ rnam par smin pa mchog tu nyams dga' ba/ mtsho ltar rnyog pa med pa/ mtho ris su 'gro ba'i sa bon gang gis gang gi tshe ji ltar gang zhig gang rnams la rnam pa gang gis tshul khrims</text></item>
<item><p>229b5</p><section>mdo sde</section><text>rnam pa bdun srung ba de/ de'i tshe rnam pa des gnas skabs der skyes pa de'i tshul khrims kyi 'bras bu de/ lha dang mi rnams kyi nang du smin pa la khyed cag ltos/ de nas gzhan yang brgya byin des lha de dag nyid la der las kyi me long nyid</text></item>
<item><p>229b6</p><section>mdo sde</section><text>rab tu ston par byed de/ 'di ltar 'di dag kun ni las kyi 'bras bu'i tshogs yin te/ ye shes kyi sgron ma'i skyes bu gang gis gang gi tshe 'di ltar ye shes la goms shing / yang dag pa'i lta bar gyur pa ye shes de'i tha ma dang</text></item>
<item><p>229b7</p><section>mdo sde</section><text>'bring dang mchog zag pa dang bcas pa dang zag pa med pa'i 'bras bu la khyed cag ltos/ de nas gzhan yang brgya byin des lha de dag nyid la sbyin pa dang tshul khrims dang ye shes rnam pa dgu'i gnas skabs rab tu ston par byed de/</text></item>
<item><p>229b8</p><section>mdo sde</section><text>sbyin pa tha ma dang 'bring dang mchog gis mtho ris rnams su 'bras bu rnam par smin pa 'byung bar 'gyur ro/ /de la sems bsgoms shing / zhing yon tan dang ldan la slu ba med pa'i mtshan nyid dang ldan yang dngos po phun sum</text></item>
<item><p>230a1</p><section>mdo sde</section><text>tshogs pa ma yin na 'bras bu de nyid chung la/ 'bras bu yi dgas mthu bo cher 'gyur te/ dud 'gro zhig na yang 'bras bu bde ba 'thob par 'gyur ro/ /lha dag las kyi me long 'di nyid kyi nang na 'bras bu gzugs brnyan</text></item>
<item><p>230a2</p><section>mdo sde</section><text>snang ba sbyin pa 'bring 'di la ltos/ las kyi 'bras bu sna tshogs bris pa'i rtsig ngos la sbyin pa'i 'bras bu 'bring ni/ sems ma bsgoms shing dngos po yon tan dang yang mi ldan la/ zhing yon tan dang ldan pa kho na la sbyin</text></item>
<item><p>230a3</p><section>mdo sde</section><text>pa'i 'bras bu ni/ nub kyi ba lang spyod dam shar gyi lus 'phags gling gi mi rnams kyi nang 'am dud 'gro 'am gnod sbyin nam lha ma yin rnams kyi nang du 'bras bu 'thob par 'gyur te/ 'bras bu 'bring po thob pa de yang</text></item>
<item><p>230a4</p><section>mdo sde</section><text>de ltar me long lta bur lha de dag nyid kyi mngon sum du snang ngo / /de nas gzhan yang brgya byin gyis las kyi me long de nyid kyi nang na gzugs brnyan gyi ngo bor gyur pa/ 'di ltar sbyin pa'i 'bras bu rnam pa gsum po 'di yang rab</text></item>
<item><p>230a5</p><section>mdo sde</section><text>tu ston par byed do/ /gzhan yang lha khyed cag tha ma dang 'bring dang mchog la ltos shig /de la tha ma ni rnam pa gzhan gyis mi 'gyur te/ 'di ltar sems ma bsgoms la zhing phun sum tshogs pa yin no/ /de la sems</text></item>
<item><p>230a6</p><section>mdo sde</section><text>ma bsgoms pa ji lta bu yin zhe na/ sbyin bdag gang srog chags la shin du phan pa byas shing / zhing dang dngos po rnyed kyang sems dang ba ma yin te/ lus kyis mngon par ldang ba dang / phyag 'tshal ba la sogs pa gus</text></item>
<item><p>230a7</p><section>mdo sde</section><text>par mi byed pa 'di ni zhing yon tan ldan zhing / dngos po yon tan dang ldan pa yin yang sems yon tan dang ldan pa ma yin te/ sbyin pa slu ba med pa byas pas/ ri brags sam kla klo rnams kyi rgyal po 'am blon po</text></item>
<item><p>230a8</p><section>mdo sde</section><text>chen por 'gyur ba las kyi me long gi sa gzhi nyid la khyed cag ltos shig ces de ltar brgya byin de lha rnams la rab tu ston par byed do/ /gzhan yang sbyin pa'i mchog 'di ni sems dang ldan pa dang zhing yon tan phun</text></item>
<item><p>230b1</p><section>mdo sde</section><text>sum tshogs pa dang sems bsgoms pa yon tan phun sum tshogs pa yin no/ /de la zhing dam pa ni sangs rgyas la sogs pa'o/ /dngos po ni bza' ba la sogs pa'o/ /sems bsgoms pa ni sems dang ba dang gus</text></item>
<item><p>230b2</p><section>mdo sde</section><text>pa yin te sbyin pa 'bras bu chen po 'di ni lha dang mi rnams kyi nang du skye bar 'gyur ro/ /de la lha rnams kyi nang du ni lha chen por 'gyur la/ mi rnams kyi nang du ni gling bzhi pa 'khor los sgyur ba'i rgyal po rdzu 'phrul che ba/</text></item>
<item><p>230b3</p><section>mdo sde</section><text>rin po che sna bdun dang ldan pa/ nye ba'i rin po che sna bdun dang ldan pa/ chos dang ldan zhing chos kyi rjes su lta ba/ phun sum tshogs pa thams cad spyad nas de la brten te tshul khrims spyod cing ye shes kyang shes par</text></item>
<item><p>230b4</p><section>mdo sde</section><text>byed do/ /de mya ngan las 'das pa'i grong khyer du 'jug par byed de/ sbyin pa 'di ni bla na med cing sbyin pa 'di nyid bla na med pa yin no/ /gzhan yang sbyin pa'i 'bras bu bai dUr+ya shin du dri ma med pa'i las kyi brtsig ngos</text></item>
<item><p>230b5</p><section>mdo sde</section><text>la snang ba 'di brgya byin des lha de dag nyid la rab tu ston par byed de/ 'di ltar rnam pa gsum gyis sbyin pa'i 'bras bu gzugs brnyan snang ba 'di la ltos/ de nas yang brgya byin des lha dag la rab tu ston par</text></item>
<item><p>230b6</p><section>mdo sde</section><text>byed de/ 'di ltar zang zing sbyin pa dang mi 'jigs pa sbyin pa dang chos sbyin pa'o/ /de la zang zing sbyin pas ni snga ma bzhin longs spyod chen por 'gyur/ mi 'jigs pa byin pas ni yul bzang po'i rgyal por 'gyur te/</text></item>
<item><p>230b7</p><section>mdo sde</section><text>mtshon cha dang lo nyes dang bgo pa dang bral ba/ dus ma yin par 'chi ba'i 'jigs pa dang bral ba/ 'gran zla'i 'jigs pa dang bral ba/ nad kyi 'jigs pa dang bral ba/ me'i 'jigs pa dang bral ba/ chu'i 'jigs</text></item>
<item><p>230b8</p><section>mdo sde</section><text>pa dang bral ba/ 'chi ba'i 'jigs pa dang bral bar rgyal po 'am blon po chen po yun ring du gnas par byed do/ /'di ni mi 'jigs pa byin pa'i 'bras bu las kyi me long gi nang du sbyin pa 'bring po 'di ji lta ba</text></item>
<item><p>231a1</p><section>mdo sde</section><text>bzhin snang ngo / /gzhan yang sbyin pa rnams kyi nang na sbyin pa mchog las kyi me long gi brtsig ngos la snang ba/ sbyin pa 'di dag gi nang na dam pa ni 'di lta ste/ 'khor ba thams cad las nges</text></item>
<item><p>231a2</p><section>mdo sde</section><text>par 'byung ba'i sa bon/ chos sbyin pa yin te/ sbyin pa mchog 'di sbyin pa'i 'bras bu ni byang chub gsum smin par 'gyur ro/ /gzhan yang chos sbyin pa de nyid kyi 'bras bu snang ste/ nye bar 'tsho</text></item>
<item><p>231a3</p><section>mdo sde</section><text>ba'i rgyu dang grags pa'i rgyu dang 'gran zla gzhan zil gyis gnon pa'i rgyu dang gzhan la phan gdags pa'i rgyu kho na yin no/ /de la nye bar 'tsho ba'i rgyu ni gang gzhan la phan gdags par zhugs pas ma yin gyi/</text></item>
<item><p>231a4</p><section>mdo sde</section><text>nye bar 'tsho bar bya ba'i don du chos ston par byed pa 'di ni tha ma yin te/ 'di ltar gzhan la phan gdags par sems bsgoms pa'i snying gis 'chad par mi byed pa yin la nor rdzas kho na'i phyir 'chad pa</text></item>
<item><p>231a5</p><section>mdo sde</section><text>yin no/ /ji ltar gzhan dag la 'chad pa de ltar sgrub pa mi byed pa 'di ni sbyin pa tha ma yin no/ /de lta bas na nor rdzas thob pa gang yin pa de dag chang gis zad par byed dam bud med dang lhan cig zad par</text></item>
<item><p>231a6</p><section>mdo sde</section><text>byed pa tshul khrims rnam par spangs pa 'di ni gar mkhan lta bu'i chos nyid kho nar zhugs pa yin te chos kyi sbyin pa 'di ni 'bras bu chung ba yin no/ /de'i rnam par smin pa gar skye zhe na/ des las kyi me long la</text></item>
<item><p>231a7</p><section>mdo sde</section><text>mthong ste lha rnams kyi nang du bya mkhas pa'i rang bzhin can du 'gyur la/ de bzhin du tshigs su bcad pa ston par 'gyur te 'di ni chos kyi sbyin pa tha ma yin no/ /chos kyi sbyin pa 'bring ji lta bu yin zhe na/</text></item>
<item><p>231a8</p><section>mdo sde</section><text>grags pa 'dod pa'i phyir chos 'chad pa 'am chos smra ba gzhan zil gyis gnon pa'i phyir zhe sdang gi tshul gyis 'chad pa de'i chos kyi sbyin pa ni 'bras bu chung ba yin la/ de'i 'bras bu rnam par smin</text></item>
<item><p>231b1</p><section>mdo sde</section><text>pas ni lha 'am mi 'bring po rnams kyi nang du smin par 'gyur te/ de ltar brgya byin des las kyi me long gi gnas dag tu lha rnams la ston par byed mthong bar byed do/ /gzhan yang chos sbyin pa mchog ni sems</text></item>
<item><p>231b2</p><section>mdo sde</section><text>bsgoms pa/ skyon med pa blo gdul bar bya ba'i phyir ston pa yin la 'tsho bar mi byed log par lta ba gzhan dag kyang chos 'dul ba la rab tu 'jog par byed la 'tsho bar mi byed pa yin te/ de ltar bdag</text></item>
<item><p>231b3</p><section>mdo sde</section><text>dang gzhan la phan par zhugs pa mthar mya ngan las 'das pa'i chos sbyin pa mchog yin no/ /yang brgya byin des chos kyi sbyin pa de nyid kyi 'bras bu rnam pa gzhan gyis lha rnams la ston par byed yang</text></item>
<item><p>231b4</p><section>mdo sde</section><text>dag par 'chad par byed de/ shes rab kyis ma grol ba ni tha ma yin no/ /tshul khrims la zhugs pa ni 'bring yin no/ /shes rab kyis rnam par grol ba ni mchog yin no/ /de la shes rab tha ma</text></item>
<item><p>231b5</p><section>mdo sde</section><text>ni de sbyin pa'i gtam dang yang dag par ldan pa shin du khong du chud par chos ston pa ma yin la sbyin pa'i 'bras bu 'ba' shig ston pa yin te de rgyu de dang gzhi de la brten nas sbyin pa la gnas shing tshul khrims dang</text></item>
<item><p>231b6</p><section>mdo sde</section><text>shes rab la yang gnas so/ /de dad pa 'ba' shig gi rjes su 'brang ba yin la/ dgra bcom pa zag pa zad pa gnyi ga'i cha las rnam par grol ba 'di chos sbyin pa tha ma yin te/ 'di ltar sbyin pa'i gtam</text></item>
<item><p>231b7</p><section>mdo sde</section><text>dang ldan pa 'di ni chos sbyin pa yin no/ /chos sbyin pa 'bring ni tshul khrims kyi gtam dang rab tu ldan zhing sems yongs su bsgoms pas ston pa shes rab 'bring yin la/ de'i las kyi 'bras bu rnam par</text></item>
<item><p>231b8</p><section>mdo sde</section><text>smin pa ni las kyi me long gi brtsig ngos kyi nang na snang ste/ 'di ltar shes rab kyi rjes su 'brang ba dgra bcom pa 'am shin du myur bar zag pa zad par byed na rang sangs rgyas su 'gyur te/</text></item>
<item><p>232a1</p><section>mdo sde</section><text>chos sbyin pa 'bring de'i rgyus las kyi rnam par smin pa las kyi me long gi nang na snang ngo / /gzhan yang chos sbyin pa mchog ni 'di lta ste/ sems shin du yongs su bsgoms pa/ 'dod pa med par shes pa sbyin zhing</text></item>
<item><p>232a2</p><section>mdo sde</section><text>yon tan 'ba' shig mngon par rjod par byed/ gzhan la phan gdags par zhugs pa chos ston pa yin te 'di lta ste/ 'dod pa'i nyes dmigs kyi ro myang ba las nges par 'byung ba 'am/ gzhan log pa'i lta ba</text></item>
<item><p>232a3</p><section>mdo sde</section><text>la zhugs pa yang chos 'dul ba la rab tu 'jog par byed cing / chos 'dul ba skyon med pa yang ston par byed pa yin te 'di ni chos sbyin pa mchog yin no/ /de'i 'bras bu ni byang chub tu 'gyur te yang dag</text></item>
<item><p>232a4</p><section>mdo sde</section><text>par rdzogs pa'i sangs rgyas rig pa dang zhabs su ldan pa/ bla na med pa skyes bu 'dul ba'i kha lo sgyur ba/ lha dang mi rnams kyi ston pa/ chos 'dul ba bla na med pa/ thog ma dang bar dang tha mar dge ba/ de ni</text></item>
<item><p>232a5</p><section>mdo sde</section><text>chos sbyin pa mchog yin no/ /de ltar brgya byin des las kyi me long gi brtsig ngos la rnam pa du ma yod pa lha rnams la ston par byed de/ de ltar thams cad ston par byed do/ /'di ltar lha gzhan gang yin pa dag la</text></item>
<item><p>232a6</p><section>mdo sde</section><text>mngon par brtags na/ lha de dag kun nas shin du ngo tsha bar gyur pa dang de dag la de ltar ma byed cig /'di ltar srid pa dang srid par rgyu dang 'thun par 'bras bu mngon par 'grub bo zhes bstan te/ de ltar zla ba bas lhag pa'i</text></item>
<item><p>232a7</p><section>mdo sde</section><text>lus gang yin pa de dag mthong nas/ bdag gi drung du lhags pa de dag nyid la bstan pa'i phyir/ las byas pa 'dis las tha ma dang 'bring dang gsum po 'di dag lha rnams la bstan pa yin te lha dag ngo tsha bar byas</text></item>
<item><p>232a8</p><section>mdo sde</section><text>pas des chog chog /de nas lha de rnams kyis ma mthong ba ngo mtshar che ba de la mngon par brtags nas 'khor ba la shin du yid skyo ba rnams kyis 'di ltar tshigs su bcad de smras pa/ 'dod pa don med rgyags pas myos/ /lha</text></item>
<item><p>232b1</p><section>mdo sde</section><text>rnams rang bzhin stobs chung ba/ /'dod pa rnams kyis 'khyam zhing rtse/ /'jigs pa chen po mi mthong ngo / /'dod pa mi phan byed rnams la/ /lha gang yid ni rton byed pa/ /legs byas zad nas blun po dag /phyi nas so</text></item>
<item><p>232b2</p><section>mdo sde</section><text>sor rig par 'gyur/ /lha rnams la ni bye brag tu/ /phun sum ldan pa mod la 'jig /ji lta ji ltar bde dang dga'/ /de 'jig de ltar nyon mongs so/ /gang tshe lha yi 'jig rten nas/ /sems can dmyal bar lha ltung ba/ /lus dang</text></item>
<item><p>232b3</p><section>mdo sde</section><text>yid kyi sdug bsngal gyis/ /thams cad du ni gnod par 'gyur/ /de yi sdug bsngal shin du tsha/ /de yi tshad gzung mi nus so/ /sdug bsngal rnams kyi nang na mchog /'bral ba sdug bsngal yongs su rjod/ /de yang lha yi tshogs</text></item>
<item><p>232b4</p><section>mdo sde</section><text>nang na/ /gtso bor rtag tu yang dag 'jug /sems kyis yongs su bslus pa yi/ /lha rnams kyis kyang mi mthong ngo / /'dod pas shin du bslus pa rnams/ /da ltar bzang ba skad cig ste/ /brgya dang 'bum dang de bzhin du/ /</text></item>
<item><p>232b5</p><section>mdo sde</section><text>bye ba ther 'bum phrag brgya yi/ /'dod pa thob kyang 'jig 'gyur ba/ /de la mi dag yid ma rton/ /legs par byas pa'i las kyi rgyus/ /de yi 'bras bu rtag tu bde/ /shing nyams 'bras bu med pa ltar/ /rgyu zad nas ni</text></item>
<item><p>232b6</p><section>mdo sde</section><text>'bras bu med/ /bag med de nyid mthong rnams kyis/ /srog zad byed pa dug ltar mthong / /rtag tu me ltar sreg byed cing / /mtshon cha ltar ni gcod par byed/ /sngon ni mdza' bshes lta bur mthong / /phyi nas dgra lta</text></item>
<item><p>232b7</p><section>mdo sde</section><text>bur mthong ngo / /lus can kun la bag med pa/ /mchil pa lta bur rab tu 'jug /lha dang lha min mi dag dang / /klu rnams la yang khyad par du/ /don rnams thams cad med byed pa/ /de yis bag med rgyu mthong ngo / /</text></item>
<item><p>232b8</p><section>mdo sde</section><text>brgya byin bdag cag bsod nams bgyis/ /legs par bgyis pa dag kyang bsrungs/ /khyod kyis srid pa'i btson ra gang / /'di dag thams cad bstan pa las/ /de ltar brgya byin lha de la/ /smras nas de nas</text></item>
<item><p>233a1</p><section>mdo sde</section><text>'di skad smras/ /brgya byin khyod la ngo mtshar rmad/ /chen po 'di ni su yis bstan/ /de la brgya byin des smras pa/ /gang gis bstan 'di nga las nyon/ /bdag skyes pa na sngon gyi lha phreng bzang zhes bya ba zhig</text></item>
<item><p>233a2</p><section>mdo sde</section><text>yod de/ de dang bdag shin du bshes par gyur to/ /des brgyud pa las thos la 'ga' zhig gi phyir yang 'di ltar bcom ldan 'das 'od srung zhes bya ba zhig gdul ba'i dbang gis mtho ris 'dir gshegs shes</text></item>
<item><p>233a3</p><section>mdo sde</section><text>thos so/ /des kyang lha shin du bag med par gnas pa rnams rtag tu gzigs nas/ de dag la phan par mdzad pa'i phyir shing sa la zung 'di bkrun to/ /las kyi me long sprul pa'i nang de yang bdag cag rab tu bag</text></item>
<item><p>233a4</p><section>mdo sde</section><text>med par gyur pa dang khyod bag med par ma gnas shig ces lha des shin du bstan te 'di ltar 'dus byas thams cad ni log par ltung ba yin la/ gang gi tshe khyod dam lha bag med par gnas pa gzhan dag phan</text></item>
<item><p>233a5</p><section>mdo sde</section><text>tshun gzugs tha ma dang 'bring dang mchog la ngo tsha dang bcas par gyur pa de'i tshe/ khyod kyis lha dad pa can bag yod pa la gnas pa ma yin pa gang yin pa de dag nang du bcug ste/ 'di dag bstan cing de rnams la rmad</text></item>
<item><p>233a6</p><section>mdo sde</section><text>du byung ba 'di yang dag par bstan par bya'o/ /'di ltar bcom ldan 'das des kyang lha rnams la phan par mdzad pa'i phyir 'di bstan cing / lha dag kyang btul la las kyi me long gis rgyags pa dang phral nas dge</text></item>
<item><p>233a7</p><section>mdo sde</section><text>ba'i lam la rab tu bkod de/ de nas yang slar 'dzam bu'i gling du gshegs so zhes bstan to/ /lha de las bdag gis de skad thos te thos nas kyang gcig tu 'ga' la lha de dag ngo tsha ba dang bcas te lhags so/ /</text></item>
<item><p>233a8</p><section>mdo sde</section><text>de dag gi ngo tsha ba bsal ba'i phyir dang bag med pa dang dregs pa bsal ba'i phyir las kyi me long gi brtsig ngos la bris pa tha ma dang 'bring dang mchog 'di khyed cag la rab tu bstan pa yin no/ /gzhan yang shing sA la zung</text></item>
<item><p>233b1</p><section>mdo sde</section><text>gnyis pa 'di nyid tu 'jug par bya'o/ /de yang de bzhin du bcom ldan 'das 'od srung de nyid kyis lha rnams la phan par mdzad pa'i phyir/ las kyi dra ba skye ba dang 'chi ba lta bur sprul pa mdzad pa de yang bdag gis khyed cag</text></item>
<item><p>233b2</p><section>mdo sde</section><text>la rab tu bstan par bya'o/ /de nas de skad smras nas/ yang brgya byin gyis lha de dag la 'di skad du/ bcom ldan 'das 'od srung de la spyi bos phyag 'tshal lo zhes smras nas/ de nas yang de ltar sgo de nyid nas phyir byung</text></item>
<item><p>233b3</p><section>mdo sde</section><text>ba dang sgo yang de bzhin du bcad do/ /de nas lha yid rab tu dga' ba/ phyi rol gyi bskyed mos tshal na dga' spyod byed par zhugs pa/ sil snyan gyi sgra rnam pa sna tshogs 'byin pa rab tu myos pa bro rdung zhing rgod pa gang</text></item>
<item><p>233b4</p><section>mdo sde</section><text>yin pa de dag gis brgya byin nye ba na 'dug par rig nas mgo bos so sor phyag 'tshal nas/ yang yid shin du chags pa dag bro rdung bar byed rgod par byed phan tshun pad ma dag blangs nas rdeg par byed do/ /</text></item>
<item><p>233b5</p><section>mdo sde</section><text>de nas brgya byin dang lhan cig shing sA la zung der zhugs pa'i lha gang yin pa de dag gis lha de rnams la rmad du byung ba de dag ston par byed kyang / bag med pa'i dbang du gyur pa de dag nyan par yang mi byed la</text></item>
<item><p>233b6</p><section>mdo sde</section><text>rmad du byung ba de la gang yang dad pa mi skyed do/ /de nas brgya byin yang lha de rnams kyi sems bsrung ba'i phyir spyod pa de dag nyid dang lhan cig pad ma'i tshal de rnams na dga' bar byed cing sil snyan dang rol mo'i</text></item>
<item><p>233b7</p><section>mdo sde</section><text>sgra sna tshogs 'byin pa/ phan tshun grogs su gyur pa/ rgyags pa 'ba' shig don du byed pa/ lha'i phreng ba dang rgyan dang ldan pa/ shin du bde ba dang ldan pa/ 'dod pa'i yid rab tu myos pa/ rang gi legs par byas</text></item>
<item><p>233b8</p><section>mdo sde</section><text>pa la chags pa rnams tshal dang nye ba'i tshal dag na yongs su spyod par byed dga' bar byed do/ /de rnams kyi nang na las byas pa'i me long gi gnas rmad du byung ba mthong ba'i lha gang yin pa de dag bya ba byas pa bzhin</text></item>
<item><p>234a1</p><section>mdo sde</section><text>du rgyags pa'i spyod lam la gnas pa dang bral zhing sems snying rje can du gyur nas lha de dag la mngon par rtog pa na/ kye ma lha rab tu myos par gnas pa 'di dag gis ni 'di ltar nges par</text></item>
<item><p>234a2</p><section>mdo sde</section><text>ltung bar 'gyur zhing lhung nas kyang / sems can dmyal ba dang yi dgas dang dud 'gro rnams kyi nang du skye bar 'gyur la/ 'khor ba'i mthar gtugs pa'i bar du las la rton pa las kyi rang bzhin can dag</text></item>
<item><p>234a3</p><section>mdo sde</section><text>ji ltar las dge ba'i ma sdig pa byed pa de de bzhin du las kyi skal bar 'gyur ba dag mi shes so snyam nas/ de ltar lha de rnams lha de dag la snying rje bar byed do/ /de nas chos bzang na gnas pa'i lha phyi ma de</text></item>
<item><p>234a4</p><section>mdo sde</section><text>dag kyang brgya byin la 'di ltar lha'i rgyal po khyod kyi bka' drin la bdag cag 'dod pa'i yon tan lnga 'byor cing ldan par gyur pa rnams kyis lha'i tshal dang nye ba'i tshal dag na dga' bar bgyid dga'</text></item>
<item><p>234a5</p><section>mdo sde</section><text>mgur spyod par bgyid na/ lha'i rgyal po bdag cag la dgongs par mi mdzad dam zhes smras so/ /de nas brgya byin gyis 'di ltar tshigs su bcad de 'di skad smra snga ba/ lha dag bdag ni byed pa mang / /bag med pa</text></item>
<item><p>234a6</p><section>mdo sde</section><text>la gnas pa med/ /gang zag bag med dbang gyur pa/ /de nyid rab tu mi mthong ngo / /rtag tu bag med dbang gyur gang / /de ni dge ba'i 'os min te/ /dge ba spangs pa'i gang zag ni/ /sems can dmyal</text></item>
<item><p>234a7</p><section>mdo sde</section><text>bar nye bar 'dren/ /dga' zhing yid du 'ong ba kun/ /rab tu 'bral bar 'gyur srid kyang / /'tsho ba'i mtha' ni 'chi ba dag /lha yis shin tu mi mthong ngo / /'chi ba'i tshe na 'byung ba gang / /dbang po</text></item>
<item><p>234a8</p><section>mdo sde</section><text>sems ni blong ba dag /nges par 'byung bar 'gyur ba gang / /sdug bsngal mi bzad de shes kyis/ /srid gsum 'dus byas thams cad ni/ /'gal me 'khor lo lta bu dang / /dri za'i grong khyer</text></item>
<item><p>234b1</p><section>mdo sde</section><text>lta bu dang / /dbu ba chu bur lta bu ste/ /rmongs pa dbu ba'i phung po la/ /mal stan 'ding bar byed pa gang / /rmongs pa 'dus byas byed pa de/ /mi brtan bdag nyid mngon par chags/ /las kyis yongs su sbrel ba ni/ /'chi</text></item>
<item><p>234b2</p><section>mdo sde</section><text>ba'i tshe na lha dang mi/ /de bzhin gnod sbyin lha ma yin/ /klu dang mkha' lding skyob mi byed/ /'chi ba'i rgyal po mi bzad pa/ /ji srid ma 'ongs bar du ni/ /de srid legs par byas spyod pa/ /phyi nas gdung bar ma byed cig /</text></item>
<item><p>234b3</p><section>mdo sde</section><text>srid pas de dag yang drangs pa/ /yul rnams la ni rgyug par byed/ /khyed la du mar bsgo ba yin/ /bag med rnams la ma chags shig /yul gyis dam du bcings pa ni/ /sems can dmyal ba kun gyi rgyu/ /de bas</text></item>
<item><p>234b4</p><section>mdo sde</section><text>gtan du spangs nas su/ /nges par legs par yid la byos/ /de ltar brgya byin des lha de rnams la rjes su bstan pa dang 'di ltar bde ba de'i dbang du gyur pa rnams cung zad kyang sems la mi 'jog go/ /las kyi</text></item>
<item><p>234b5</p><section>mdo sde</section><text>me long mngon sum du mthong ba'i lha gang yin pa de dag ni ma gtogs te/ de rnams ni shin du yid chad nas brgya byin la 'di skad smras so/ /lha'i dbang po 'di ltar shing sA la zung gnyis par gshegs dang / de nas yang</text></item>
<item><p>234b6</p><section>mdo sde</section><text>bcom ldan 'das 'od srung des lha bag med pas rmongs pa rnams la phan par bgyi ba'i slad du/ las kyi dra ba skye ba dang 'chi bar 'thun pa'i sprul pa gang lags pa de dag lha'i rgyal pos bdag cag la rab tu bstan</text></item>
<item><p>234b7</p><section>mdo sde</section><text>du gsol/ de nas brgya byin gyis lha shin du bag med pas gnas pa dag rig nas tshal dang nye ba'i tshal rnams su rtser dong ngo / /de nas yang lha rnam par g.yengs pa de rnams dang shin du yi chad pa dag dang yang</text></item>
<item><p>234b8</p><section>mdo sde</section><text>lhan cig shing sA la zung gnyis pa ga la ba der dong ste phyin nas/ de bzhin du des sdong po de nyid kyi sgo 'byed par byed do/ /'byed pa dang de bzhin du sgo bye ste/ brgya byin de lha de rnams dang lhan cig de nyid du zhugs pa</text></item>
<item><p>235a1</p><section>mdo sde</section><text>dang lha rnams kyis tshal dang nye ba'i tshal nyams dga' ba/ sngon chad gar yang ma mthong ba'i dga' ba gang yin pa de dag dang 'dod pa thams cad 'byor pa/ bya rnam pa sna tshogs kun nas long long por</text></item>
<item><p>235a2</p><section>mdo sde</section><text>'khod pa/ pad ma'i tshal gyis brgyan pa/ gser btso ma'i shing ljon pas kun nas 'khrigs pa thams cad du mthong na dga' zhing yid du 'ong ba/ 'jig rten gyi bde ba'i mchog blta na sdug pa/ rlung bsten</text></item>
<item><p>235a3</p><section>mdo sde</section><text>na bde ba/ ri'i zom yang rin po che'i rdo sna bdun gyis rnam par brgyan pa/ bya rnam pa sna tshogs skad 'byin pa mthong ngo / /dpag bsam gyi shing nyi ma ltar gzi che bas kun nas gsal ba yin te/</text></item>
<item><p>235a4</p><section>mdo sde</section><text>nyi ma lta bu de rnams kyis shing sA la'i nang de dag thams cad rnam par gsal ba/ bza' ba dang btung ba'i chu bo yang dri dang ro dang mdog sna tshogs su 'bab pa rnams mthu rab tu che bar 'bab pa/ de'i nang na dri shin</text></item>
<item><p>235a5</p><section>mdo sde</section><text>du mi bzad par zhim po yod de/ yon tan sna tshogs phun sum tshogs pa de rnams snas rim gyis shin du myong bar byed do/ /de ltar dbang po lnga rnams kyi yul lnga sems dang ldan pa ltar sdug par ston pa/ nyi ma</text></item>
<item><p>235a6</p><section>mdo sde</section><text>nub pa ltar mi rtag ste 'phral 'phral la byung ba'i stobs kyis/ dbang du gyur pa'i lha gang yin pa de rnams kyi dbang po yang shin du bde ba nyid yin na/ gang las bar mas nye bar 'gro ba rnams lta smos kyang ci</text></item>
<item><p>235a7</p><section>mdo sde</section><text>dgos/ de nas lha'i rgyal po brgya byin tshal dang nye ba'i tshal dang nye ba'i tshal shin du nyams dga' ba gang yin pa de dag thams cad de rnams la yang dag par bstan te de dag gi khyad par ni phyi rol na gnas pa</text></item>
<item><p>235a8</p><section>mdo sde</section><text>rnams kyi tshal dang nye ba'i tshal nyams dga' ba gang yin pa de dag de'i bcu drug gi char yang mi phod do/ /de nas lha'i dbang pos thams cad ma lus par bstan nas rdo shin du gsal ba las sa gzhi byas</text></item>
<item><p>235b1</p><section>mdo sde</section><text>pa/ lhag par nyams dga' ba bstan par bya ba'i phyir ga la ba der 'dong bar byed do/ /bai dUr+ya'i khang bzangs ka ba stong yod la pad ma rA ga'i lan kan bres pa/ sa gzhi gser las byas pa/ tshur dpag tshad lnga yod pa/</text></item>
<item><p>235b2</p><section>mdo sde</section><text>zheng du dpag tshad gsum yod pa/ bcom ldan 'das 'od srung de'i rdzu 'phrul gyis mdzad pa yin no/ /de nas brgya byin khang bzangs rin po che sna bdun gyi them skas kyis brgyan pa de la lha de rnams dang lhan cig der 'dzegs</text></item>
<item><p>235b3</p><section>mdo sde</section><text>pa dang khang bzangs de la/ bcom ldan 'das de nyid kyi gzugs brnyan sprul pa gang yin pa de la/ 'di ni bcom ldan 'das nyid chos ston pa yin no snyam du sems so/ /de nas brgya byin gyis bcom ldan 'das kyi</text></item>
<item><p>235b4</p><section>mdo sde</section><text>gzugs brnyan de la mgo bos phyag 'tshal te/ lha'i tshogs rnams dang lhan cig shin du gyur pa'i yid kyis phyag 'tshal nas/ 'di ltar tshigs su bcad de smras pa/ rab tu grol ba skyob mdzad cing / /zhi ba dang ni thar</text></item>
<item><p>235b5</p><section>mdo sde</section><text>pa'i sgo/ /'byed par mdzad pa 'jig rten mgon/ /de yi gzugs brnyan 'di bzhugs so/ /mi gang zhi ba'i yid kyis su/ /'di la rtag tu phyag 'tshal na/ /de ni srid pa'i 'jigs las thar/ /mya ngan 'das pa</text></item>
<item><p>235b6</p><section>mdo sde</section><text>'ang rtogs par 'gyur/ /mya ngan 'das grong ston mdzad pa/ /chos 'di gsung ba gang yin pa/ /de ni zhi ba mchog tu dga'/ /de ni mtha' las byung zhes bya/ /skyes bu brtan po rtsal po ches/ /de yi bka' la brten na</text></item>
<item><p>235b7</p><section>mdo sde</section><text>ni/ /gtan du bde ba 'byung ba gang / /rtag pa'i gnas ni 'thob par 'gyur/ /skyes bu de nyid sems pa po/ /sgrol byed 'di la brten nas su/ /srid gsum rgya mtsho chu bo'i klong / /mi bzad 'jigs las sgrol bar byed/ /</text></item>
<item><p>235b8</p><section>mdo sde</section><text>'di ni 'jig rten bcas pa'i mig /kun nas 'bral ba'i mig rnams yin/ /shing las byung ba me min gyi/ /'di ni me yi nang na mchog /'dod chags la sogs dri ma yis/ /mi rnams sems la sdig bcas</text></item>
<item><p>236a1</p><section>mdo sde</section><text>pa/ /khyu mchog de'i bka' ye shes chus/ /dag pa nyid du 'khru bar mdzad/ /mu stegs shes pa'i nga rgyal can/ /kun gyis gnas gang ma mthong ba/ /gnas de khyod kyi dri ma med/ /gsung rnams kyis ni mi la bstan/ /</text></item>
<item><p>236a2</p><section>mdo sde</section><text>skye bo shin du bag med pa/ /'di dag mgon po khyod kyis bsgral/ /mgon po rgal nas pha rol gshegs/ /skye bo gzhan yang sgrol bar mdzad/ /skye bo kun la sman slad du/ /khyod nyid gcig pur bzhugs par byas/ /phan med</text></item>
<item><p>236a3</p><section>mdo sde</section><text>rnams la phan mdzad phyir/ /khyod nyid kho na mi mchog lags/ /de ltar brgya byin des gzugs brnyan de la bstod cing / gus par phyag 'tshal/ lha thams cad dang bcas pas kyang bcom ldan 'das kyi gzugs brnyan</text></item>
<item><p>236a4</p><section>mdo sde</section><text>sprul pa de la mngon par phyag 'tshal/ na bza' chos gos byin gyis brlabs pa thags su ma btags pa gang yin pa de la yang lha rnams mgo bos phyag 'tshal te/ gzugs brnyan de mthong nas yang rgyags pa</text></item>
<item><p>236a5</p><section>mdo sde</section><text>nyid yongs su nyams par gyur to/ /de'i rdzu 'phrul gyis mdzad pa'i gzugs brnyan gyi rnam pa ji lta bur bzhugs pa de lta bur brgya byin gyis 'bum gyi char yang mi phod na/ lha gzhan gyis lta smos kyang ci dgos/</text></item>
<item><p>236a6</p><section>mdo sde</section><text>de nas brgya byin gyis rdzu 'phrul mdzad pa'i gzugs brnyan de mthong nas/ de nas yang lha de rnams la phan par bya ba dang lha bag med pas myos pa rnams/ bag med pa dang dbral bar bya ba'i phyir/ las kyi dra ba skye ba</text></item>
<item><p>236a7</p><section>mdo sde</section><text>dang 'chi ba'i ngo bo rdzu 'phrul byas pa de bstan to/ /de nas lha de rnams kyis brgya byin la smras pa/ lha'i dbang po 'di ltar bcom ldan 'das des shing sA la zung 'di'i nang du las kyi dra ba skye ba dang 'chi ba'i ngo bo 'di sprul</text></item>
<item><p>236a8</p><section>mdo sde</section><text>pa mdzad la/ slad rol du ci'i slad du ma mdzad/ 'di ltar nga yang de la ngo mtshar cher skyes te/ de nas lha des nga rgyags pa dang dbral bar bya ba'i phyir 'di bstan to/ /de nyid la ngas dris pa dang des smras pa/ 'di ltar 'di rtag tu</text></item>
<item><p>236b1</p><section>mdo sde</section><text>mthong ba dang skye bo thams cad ngo mtshar cher skyes te/ de ngo mtshar che bar rig nas 'jigs par bya ba dang dad par bya ba dang dang bar bya ba'i phyir/ rgyu 'dis na bcom ldan 'das des phyi rol du sprul pa ma mdzad do/ /phyi rol du sprul</text></item>
<item><p>236b2</p><section>mdo sde</section><text>pa mdzad na ni skye bo kun gyis yang dang yang du mthong zhing / phan mi thogs la gzugs brnyan de zhig par yang 'gyur te/ rgyu 'dis na shing sA la zung gi nang du sprul pa 'di mdzad cing / shing sA la zung gi nang du ngo mtshar che</text></item>
<item><p>236b3</p><section>mdo sde</section><text>ba'i sprul pa gnyis mdzad do/ /gang skye bo kun gyis blta bar mi bya ba'i rgyu 'dis na bcom ldan 'das des shing ljon pa'i nang du skye ba dang 'chi ba'i ngo bo las kyi dra ba'i sprul pa 'di mdzad do/ /de nas brgya byin las lha</text></item>
<item><p>236b4</p><section>mdo sde</section><text>rnams kyis de skad thos nas ngo mtshar che'o snyam pa dang bral nas/ de nas yang skye ba dang 'chi ba'i ngo bo las kyi dra ba de khang bzangs dpag tshad lnga pa'i rtsig ngos dag la bris pa de dag rab tu bstan par brtsams so/ /</text></item>
<item><p>236b5</p><section>mdo sde</section><text>de la re shig dang por srog gcod pa rnams kyi gnas kyang sngar bstan pa bzhin gnod pa yang sngar bstan pa bzhin du sbyar te/ sems can dmyal ba yang sos 'khor bcu drug pa sprul to/ /de nas thar nas gal te yi dgas</text></item>
<item><p>236b6</p><section>mdo sde</section><text>rnams kyi nang du skyes na/ shin du phrag dog can dang shin du khro bar 'gyur la/ de gzhan gyis mtshon cha rnam pa du ma dag gis gsod par byed do/ /de nas las kyi dra bas 'brel pa dud 'gro rnams kyi nang du skyes na de sha za</text></item>
<item><p>236b7</p><section>mdo sde</section><text>ba'i skye gnas su skye bar 'gyur la/ de sha'i don du mtshon cha dag gis bsad nas za bar byed do/ /de bzhin du sha rjen za ba seng ge dang stag dag gi skye gnas su skye bar 'gyur la shin du mi sdug pa de mtshon chas gsod par</text></item>
<item><p>236b8</p><section>mdo sde</section><text>'gyur ro/ /de nas shi nas gal te mi rnams kyi nang du skyes na/ de shin du thab mo byed pa 'khrug pa la dga' la sems bde bar mi gnas pa kho na yin te/ de mtshon gyis bsad nas tshe thung bar 'gyur ro/ /gal te lan</text></item>
<item><p>237a1</p><section>mdo sde</section><text>grangs gzhan la myong bar 'gyur ba'i las 'ga' zhig gis lha rnams kyi nang du skyes na/ de bong skyed dang mdog dang dbyibs rnams nyams par 'gyur la tshe thung bar 'gyur te/ lha dang lha ma yin gyi g.yul du gsod</text></item>
<item><p>237a2</p><section>mdo sde</section><text>par 'gyur ba de dag gi rnam pa brtsig ngos la snang ngo / /de nas srog gcod pa dang ma byin par len pa'i rgyu las byung ba'i sems can dmyal ba chen po gzhan thig nag 'khor bcu drug pa sngar bstan pa bzhin mthong ngo / de nas shi</text></item>
<item><p>237a3</p><section>mdo sde</section><text>nas gal te yi dgas rnams kyi nang du skyes na/ de snga ma bzhin du mtshon gyis gcod par 'gyur ro/ /gal te res 'ga' yang mi gtsang ba'am gzhan zhig gam de dang 'thun pa zhig srog 'tsho ba'i don du rnyed na/ de yi dgas</text></item>
<item><p>237a4</p><section>mdo sde</section><text>gzhan gyis yan lag dang nying lag thams cad phye mar brlags nas 'phrog par byed do/ /de rgyu des shi nas gal te dud 'gro rnams kyi nang du skyes na de bya khug rta 'am 'grog dgon pa chu dang bral ba rnams su skye bar 'gyur ro/ /</text></item>
<item><p>237a5</p><section>mdo sde</section><text>bkres pa dang skom pas gdungs pa'i lus de nas kyang shi nas gal te mi rnams kyi nang du skyes na/ dbul po de yul mtshon gyis 'khrug pa 'am lo nyes byung bar skye bar 'gyur te/ mtshon gyis 'chi ba 'am ltogs te 'chi bar</text></item>
<item><p>237a6</p><section>mdo sde</section><text>'gyur ro/ /gang gi tshe res 'ga' yang bza' ba zhig rnyed na de gzhan gyis 'phrog par byed la zos na yang 'ju bar mi 'gyur ro/ /de nas shi nas kyang gal te lha rnams kyi nang du skyes na/ de'i lus dang bong skyed dang mdog dang</text></item>
<item><p>237a7</p><section>mdo sde</section><text>dbyibs de dag dman par 'gyur ro/ /bdud rtsi yang skyon dang bcas par 'byung ste/ de lha gzhan rnams kyi drung du shin du ngo tsha bas skyengs par 'gyur ro/ /sil snyan yan lag lnga dang ldan pa yang mi snyan par 'gyur la tshe thung bar</text></item>
<item><p>237a8</p><section>mdo sde</section><text>yang 'gyur te/ de ltar lha rnams kyis las kyis byas pa'i sprul pa de mthong ngo / /de nas yang brgya byin dang lha rnams kyis/ sems can dmyal ba bsdus gzhom der las kyi rnam pa srog gcod pa dang ma byin par len</text></item>
<item><p>237b1</p><section>mdo sde</section><text>pa dang 'dod pas log par g.yem pa spyad pas skye bar 'gyur ba 'khor bcu drug pa sngar bstan pa bzhin mthong ngo / /de nas thar nas gal te yi dgas rnams kyi nang du skyes na/ de tshe ring bar 'gyur zhing res 'ga' srog gzungs</text></item>
<item><p>237b2</p><section>mdo sde</section><text>kyi zas rnyed pa gang yin pa de dag kyang gzhan gyis phrogs la/ yi dgas skyugs pa za ba rnams kyi nang du skye bar 'gyur ro/ /de'i chung ma gang yin pa de de'i mngon sum du yi dgas gzhan dag gis 'phrog par byed la/ de mtshon</text></item>
<item><p>237b3</p><section>mdo sde</section><text>cha blangs nas mtshon gyis btab ste gsod par byed do/ /de nas thar nas kyang gal te dud 'gro rnams kyi nang du skyes na de ma he dang rta dang ba lang dang skyugs pa za ba la sogs pa'i nang du skye zhing tshe ring bar 'gyur/ bdog pa gzhan gang</text></item>
<item><p>237b4</p><section>mdo sde</section><text>yin pa de dag kyang mthu chung ngur gyur pas gzhan dag gis 'phrog par byed do/ /de nas thar nas kyang gal te mi rnams dang skal ba mnyam par mi'i nang du skyes na/ de tshe thung zhing dbul ba dang de'i chung ma yang gzhan gyis 'phrog</text></item>
<item><p>237b5</p><section>mdo sde</section><text>par 'gyur ro/ /de'i las kyi brtsig ngos dag la gzugs brnyan bris pa 'di lta bu yang snang ste 'di lta ste sems can dmyal ba chen po ngu 'bod 'khor dang bcas pa'i las kyi 'bras bu sngar bstan pa bzhin snang ngo / /de nas thar nas</text></item>
<item><p>237b6</p><section>mdo sde</section><text>kyang gal te yi dgas rnams kyi nang du skyes na/ de rtag tu tshe ring ba nyid tu 'gyur zhing las de smin par 'gyur ba ji lta ba bzhin dam pa chad pa'i sa 'am khab mgrin rnams kyi nang du skye bar 'gyur ro/ /de rang bzhin gyis</text></item>
<item><p>237b7</p><section>mdo sde</section><text>bkres pas nyam thag cing rang gi chung ma gang yin pa de gzhan dag gis 'phrog par byed do/ /de gal te yang rgyags pa'i tshul dang rgyags pa'i rgyus dug za bar byed la/ de dug gi me mi bzad pas sreg par byed do/ /</text></item>
<item><p>237b8</p><section>mdo sde</section><text>de las thar nas kyang gal te dud 'gro rnams kyi nang du skyes na/ de phan tshun za ba'i sdug bsngal gyis mngon par nyams par 'gyur/ de nas thar nas kyang gal te lha rnams kyi nang du skyes na/ de las de dang rgyu 'thun par</text></item>
<item><p>238a1</p><section>mdo sde</section><text>bong skyed dang mdog dang dbyibs dman zhing tshe thung ba dang lha dang lha ma yin gyi g.yul 'gyed par 'chi ba dang de'i lus la rin po che btags pa yang 'od mi gsal ba dang de'i lha mo yang gus par mi nyan cing gzhan du 'gro</text></item>
<item><p>238a2</p><section>mdo sde</section><text>ba dang de'i bdud rtsi yang ro chung ba dang blo zhan pa dang sems g.yengs pa dang de la lha gzhan rnams kyis gnod par byed do/ /de nas yang brgya byin de dang lha de rnams dang lhan cig las kyi brtsig ngos de dag nyid la rtog par</text></item>
<item><p>238a3</p><section>mdo sde</section><text>byed de/ 'di ltar sems can dmyal ba ngu 'bod 'khor dang bcas pa'i las kyi 'bras bu sngar bstan pa bzhin mthong ngo / /de nas thar nas kyang gal te yi dgas rnams kyi nang du skyes na snga ma bzhin du 'gyur la khyad</text></item>
<item><p>238a4</p><section>mdo sde</section><text>par du 'byung ba ni/ de gang dang gang du 'gro ba de dang der lce bcad cing skye bar 'gyur ro/ /de nas thar nas kyang gal te dud 'gro rnams kyi nang du skyes na/ de bya gong ma sreg dang sreg pa dang ka ra ka b+ha rnams kyi nang du skye bar 'gyur la/</text></item>
<item><p>238a5</p><section>mdo sde</section><text>brdzun du smra ba de dang rgyu 'thun par rang gis skad phyung ba nyid kyis gsod par byed do/ /de nas thar nas kyang gal te mi rnams kyi nang du skyes na/ de'i las kyi 'bras bu snga ma dang 'thun par tshig gzung bar 'os par</text></item>
<item><p>238a6</p><section>mdo sde</section><text>mi 'gyur ro/ /de nas thar nas kyang gal te legs par byas pa'i las kyis lha rnams kyi nang du skyes na/ de brdzun du smras pa'i las de dang rgyu 'thun par sgra mi snyan pa 'am glu blang bar mi nus pa 'am skad gag gag po</text></item>
<item><p>238a7</p><section>mdo sde</section><text>'am lha kun gyi nang na tshig bzung bar mi 'os pa dang ji ltar lha gzhan dag smra ba de ltar mngon par rjod pa legs par sbyar ba shin du yid du 'ong bar smra mi nus par 'gyur ro/ /de nas yang brgya byin de sems can dmyal</text></item>
<item><p>238a8</p><section>mdo sde</section><text>ba tsha ba'i las kyi 'bras bu la sngar bstan pa bzhin rtog par byed do/ /de las thar nas gal te yi dgas rnams kyi nang du skyes na ljan ljin spyod pa rnams kyi nang du skye bar 'gyur te/ de snga ma bzhin du lnga 'gyur gyis sdug</text></item>
<item><p>238b1</p><section>mdo sde</section><text>bsngal bar 'gyur ro/ /gal te dud 'gro rnams kyi nang du skyes na de rgya mtsho'i chu srin du 'gyur ro/ /gal te mi rnams kyi nang du skyes na bzhin mi sdug par 'gyur ro/ /de nas kyang thar nas gal te lha rnams kyi nang du</text></item>
<item><p>238b2</p><section>mdo sde</section><text>skyes na de snga ma bzhin du smad par 'gyur ro/ /rab tu tsha ba dang mnar med pa'i las kyi rnam par smin pa dag ni lha rnams mthong ba tsam nyid kyis shi bar gyur na mi rung ngo snyam nas/ sems can dmyal ba chen po de</text></item>
<item><p>238b3</p><section>mdo sde</section><text>gnyis kyi 'jigs pa dag sprul pa ma mdzad de/ lha yul rnams su sems can dmyal ba de gnyis kyi skye ba sprul pa ma mdzad do// //'phags pa dam pa'i chos dran pa nye bar gzhag pa/ bam po sum bcu dgu pa/</text></item>
<item><p>238b4</p><section>mdo sde</section><text>de nas brgya byin gyis lha de rnams mngon par mthong nas 'di ltar tshigs su bcad de smras pa/ ji ltar phyag dar rnams la rlung / /bab na yang dag 'thor byed cing / /dbang med mkha' la 'khyam pa ltar/ /</text></item>
<item><p>238b5</p><section>mdo sde</section><text>las 'gro skye dgu de bzhin no/ /dbye ba dang ni 'bral ba dang / /bde dang de bzhin sdug bsngal dag /las la rag las de med par/ /de bas cung zad 'jug mi 'gyur/ /thub pa de nyid gzigs pa yis/ /</text></item>
<item><p>238b6</p><section>mdo sde</section><text>las kyi phyogs 'di sprul pa mdzad/ /sems kyi sa bon las rnams ni/ /'di ltar kun nas mtha' med do/ /las rnams kyang ni sna tshogs la/ /de yis 'gro 'di sna tshogs byas/ /de bzhin gshegs</text></item>
<item><p>238b7</p><section>mdo sde</section><text>pa ma gtogs par/ /sems dang ldan pas shes par dka'/ /gcig dang brgya dang stong dang ni/ /khri phrag dang ni 'bum rnams kyis/ /sna tshogs su ni skyed byed pa/ /las kyi dra ba 'di che'o/ /ji ltar</text></item>
<item><p>238b8</p><section>mdo sde</section><text>skud byas btags pa yi/ /bya dag thag ring gnas pa yang / /kun tu drangs nas 'ching byed ltar/ /las skud 'di yang de dang 'dra/ /de ltar brgya byin des/ lha de rnams la sems can rnams kyi tshe 'di la myong</text></item>
<item><p>239a1</p><section>mdo sde</section><text>bar 'gyur ba dang / myong bar 'gyur bar ma nges pa dang / skyes nas myong bar 'gyur ba dang / lan grangs gzhan la myong bar 'gyur ba'i ngo mtshar che ba rnam pa du ma de dag bstan cing / de nas yang dge ba dang mi dge ba</text></item>
<item><p>239a2</p><section>mdo sde</section><text>dang lung du ma bstan pa rnam pa mtha' yas pa dang las kyi dra ba mtha' yas pa bstan nas/ bcom ldan 'das kyi gzugs brnyan sangs rgyas kyi mdzad pa de dag la/ lha de rnams dang lhan cig mgo bos phyag 'tshal</text></item>
<item><p>239a3</p><section>mdo sde</section><text>nas/ de nas yang 'khor ba la yid skyo ba'i lha de rnams dang lhan cig shing sA la zung de nas byung ngo / /de nas sgo de brgya byin des ji ltar sngar bcad pa de ltar bcad do/ /de nas brgya byin phyir byung nas lha de rnams</text></item>
<item><p>239a4</p><section>mdo sde</section><text>la rtog par byed de/ bag med par gnas pa rnams phan tshun rtse zhing dga' mgur spyod pa mthong ba dang / lha'i rgyal po de snying rje skyes nas 'di ltar tshigs su bcad de smras pa/ bag med pa yis yongs</text></item>
<item><p>239a5</p><section>mdo sde</section><text>bslus pa/ /de yi blo la 'khrig pa dang / /zas la rtag tu dga' ba rnams/ /lha yi lus mdog dud 'gror zad/ /gang tshe legs par spyad pa'i las/ /lha yi gnas nas zad gyur na/ /de tshe phyir yang khyod</text></item>
<item><p>239a6</p><section>mdo sde</section><text>nyid go/ /bag med pa la spyod par 'gyur/ /bag med dgra yis zin pa dang / /las kyi rlung gis bdas pa rnams/ /'gro ba de dang de dag tu/ /lha rnams shing bzhin ltung bar 'gyur/ /lha yi gnas nas lan</text></item>
<item><p>239a7</p><section>mdo sde</section><text>brgya 'am/ /khri phrag nyid du skye 'chi yang / /skyo ba skyed par mi byed pa/ /snying la mya ngan rab tu skye/ /de ltar brgya byin de lha dag gi drung du 'gro bar byed la/ de dag kyang lha'i rgyal po de nyid mthong nas yid rab</text></item>
<item><p>239a8</p><section>mdo sde</section><text>tu dga' zhing gus pa dang bcas pas rings par dong ngo / /de nas brgya byin lha de dag nyid dang lhan cig sems gzung bar bya ba'i don du/ sil snyan yan lag lnga dang ldan pa tshal dang nye ba'i tshal nyams dga' ba</text></item>
<item><p>239b1</p><section>mdo sde</section><text>rnams su bro gar byed dga' mgur spyod par byed do/ /shing sA la zung gi phyi rol dag na gnas pa'i lha gang yin pa de dag kyang 'bab chu dang tshal dang nye ba'i tshal dang ldan pa de rnams na dga' bar byed do/ /</text></item>
<item><p>239b2</p><section>mdo sde</section><text>brgya byin yang chos bzang na 'khod pa'i lha thams cad dang lhan cig chos bzang de nyid tu dong ngo / /shing sA la zung gi nang na 'khod pa'i lha de dag kyang ji srid du 'dod pa sdug pa yid du 'ong ba'i las byas shing</text></item>
<item><p>239b3</p><section>mdo sde</section><text>bsags pa de zad cing mthar thug par ma gyur pa de srid du dga' bar byed do/ /de nas phyis lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal</text></item>
<item><p>239b4</p><section>mdo sde</section><text>ba dang yi dgas dang dud 'gro'i nang du skye bar 'gyur ro/ /gal te mi dang so so yang dag par myong bar 'gyur ba'i las kyis mi'i nang du skyes nas/ de las de dang rgyu 'thun par rtag tu bde ba dang ldan zhing tshal</text></item>
<item><p>239b5</p><section>mdo sde</section><text>gyi bdag po tshal gyis 'tsho ba dang tshal gyi nang na 'tsho ba 'am ri ma la ya na gnas shing rtag tu bde ba dang ldan par 'gyur ba mthong ngo / /de nas yang dge slong las kyi 'bras bu rnam par smin pa shes pa de/</text></item>
<item><p>239b6</p><section>mdo sde</section><text>sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas sum bcu rtsa gsum pa'i lha rnams kyi gnas mig phye zhing 'gro ba dang btsums nas 'gro</text></item>
<item><p>239b7</p><section>mdo sde</section><text>ba zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ legs par byas pa'i las kyi mtha'</text></item>
<item><p>239b8</p><section>mdo sde</section><text>spyad pa/ drang po'i rang bzhin can g.yo sgyu med pa gzhan la mi gnod dang las dang 'bras bu la dad pa yang dag pa'i lta ba dang yang dag pa'i las kyi mtha' dang ldan pa gang zhig nor rdzas mang po dang ldan par</text></item>
<item><p>240a1</p><section>mdo sde</section><text>gyur nas sbyin pa sbyin zhing / rgya mtshor 'jug pa'i tshong pa'i ched du chos kyi stegs gru byin la tshong pa de yang der zhugs te/ shin du 'byor pa dang ldan pas sbyin pa sbyin/ bsod nams dag byed la de yang de las</text></item>
<item><p>240a2</p><section>mdo sde</section><text>'tsho bar mi byed na/ de ltar sbyin pa byin zhing bsod nams byed pa yin no/ /ma byin par len pa spangs pa ji lta bu yin zhe na/ res 'ga' sde gzhan gyis 'jigs sam/ rgyal pos 'jigs nas grong med par gyur par</text></item>
<item><p>240a3</p><section>mdo sde</section><text>lam du zhugs pa gang yin pa de 'jug par byed la/ zhugs nas kyang las kyi 'bras bus 'jigs pa dang pa dang ldan pa rgyal po'i chad pas 'jigs pa ma yin pas/ de nas chung zad phub ma tsam yang len par</text></item>
<item><p>240a4</p><section>mdo sde</section><text>mi byed na de ma byin par len pa spangs pa yin no/ /srog gcod pa spangs pa ji lta bu yin zhe na/ 'di la srog chags rkang brgya pa kha gnyis yod pa rgyas bzung ba dag gsod par mi byed la/ yid la yang sdig pa sems</text></item>
<item><p>240a5</p><section>mdo sde</section><text>par mi byed pa dang seng ge dang stag rgyu ba'i sa dag tu de dag gsad par bya ba'i phyir/ rngon pa de rnams kyis rnyi btsugs sam rngon pa de rnams la nor rdzas byin nas/ rnyi de dag las thar bar byas</text></item>
<item><p>240a6</p><section>mdo sde</section><text>la de la rung bar mi rjod kyi/ yid la gcugs par byed cing gzhan dag kyang dge ba de nyid la sbyor bar byed/ rab tu 'jog par byed/ yang dang yang du legs par byas pa gzhan dang gzhan dag shin tu legs</text></item>
<item><p>240a7</p><section>mdo sde</section><text>par byed na/ de ltar srog gcod pa dang ma byin par len pa spangs pa'i skyes bu de ni dge ba'i las rnams la dmigs shing / de'i las kyi mtha' yang 'grub pa dang de'i bsams pa thams cad kyang lha rnams</text></item>
<item><p>240a8</p><section>mdo sde</section><text>sgrub pa dang de'i bzhin gyi mdog kyang gsal ba dang de la lha rnams kyis kyang mchod par 'gyur te/ de dag ni de'i las kyi 'bras bu tshe 'di la 'byung ba yin no/ /phyis lus dang bral nas shi ba'i 'og tu</text></item>
<item><p>240b1</p><section>mdo sde</section><text>bde 'gro mtho ris kyi 'jig rten sum bcu rtsa gsum gyi lha rnams kyi nang du skye bar 'gyur te/ legs par byas pa'i las kyi mtha' spyad pa sum bcu rtsa gsum pa'i lha mig phye ba dang btsums te 'gro ba'i gnas su skye bar 'gyur ro/ /der</text></item>
<item><p>240b2</p><section>mdo sde</section><text>skyes nas kyang legs par byas pa'i las kyis mtha' shin du brgyan pa de'i nyams dga' ba'i gnas gang yin pa de ni/ mi thams cad kyi bsam pas bsam par yang mi nus te der skye bar 'gyur ro/ /lha de rang gi 'od dang bde ba mchog dang</text></item>
<item><p>240b3</p><section>mdo sde</section><text>ldan la sha dang rus pa dang chu ser dang bral ba/ 'gran zla'i 'jigs pa gzhan dang bral ba/ kun du tshol ba'i 'jigs pa dang bral ba/ ser sna dang bral ba/ mi mdza' ba dang phrad pa dang bral ba/ 'chi ba'i dus de ma gtogs par dus de la nad</text></item>
<item><p>240b4</p><section>mdo sde</section><text>kyi 'jigs pa dang bral ba/ gnod pa'i 'jigs pa dang bral ba/ nad dang 'chi ba'i 'jigs pa dang bral ba/ rga ba'i 'jigs pa dang bral ba/ rab tu bag med pa dus de srid du shin du nyams dga' ba thams cad mthong ste/ mtho ris</text></item>
<item><p>240b5</p><section>mdo sde</section><text>kyi bde ba la 'chums pa'i 'dod pa'i yon tan lnga gcig tu yid du 'ong ba/ yul gyi bde ba rnam pa du ma rnams kyis gzhal med khang gser dang bai dUr+ya dang nor bu'i lan kan bres pa'i gzhal med khang dkrigs pa/ gzhan dag na shing</text></item>
<item><p>240b6</p><section>mdo sde</section><text>ljon pa dang nye ba'i tshal rnam pa sna tshogs yod pa/ rin po che sna bdun gyi pad ma'i rdzing rnams kyi nang na bya ngang pa dang ngur pa dang ka raN Da bas brgyan cing rma bya myos pa sgra 'byin pa ri'i sman ljongs rnams na bya sna tshogs kyis bsten pa/</text></item>
<item><p>240b7</p><section>mdo sde</section><text>ri rab kyi ri'i rtse mo rnams na yang rin po che sna bdun gyi 'byung khung gis brgyan pa/ lteng ka rnams kyi nang na gser dang dngul dang mu tig gi bye ma bdal ba/ ri rab kyi sman ljongs rnams kyi nang na</text></item>
<item><p>240b8</p><section>mdo sde</section><text>yang rin po che sna tshogs kyi shing ljon pa rnams kyis brgyan pa/ shing ljon pa rnams kyang nyi ma ltar gsal ba/ ri khrod tshang tshing dag na yang gser dang</text></item>
<item><p>241a1</p><section>mdo sde</section><text>bai dUr+ya'i lcug ma'i tshogs 'phyang zhing / me tog gi lcug ma 'phyang bas brgyan pa/ bung ba 'bum gyis brgyan pa/ ri rab kyi phug pa rnams kyang rin po che bzang pos brgyan pa/ rdo leb dang sa'i phyogs cha mtho dman</text></item>
<item><p>241a2</p><section>mdo sde</section><text>ran pa/ ri'i zom rnams kyang rin po che sna tshogs kyis brgyan cing rdo leb kyis brgyan pa/ me tog dri zhim po rgya cher sbyangs pa dang ldan pa/ rang gi bsam pas brgyan pa bas kyang ches lhag cing / nyams dga' ba'i sa phyogs</text></item>
<item><p>241a3</p><section>mdo sde</section><text>snying dga' ba rnams dang / gzhan yang gad ka dang dgon pa dag na shing ljon pa rab tu 'bar ba lta bus brgyan pa/ dpag bsam gyi shing ljon pa 'bum gyis mdzes par byas pa/ rang gis byas pa'i las kyi mtha' la spyod pa/</text></item>
<item><p>241a4</p><section>mdo sde</section><text>lha dang lha mo 'bum snyed kyis yongs su bskor ba/ rol mo dang sil snyan gyi sgras rna ba tshim par byed cing / pi bang gi sgra yongs su 'byin par byed pa de rnams na rtse bar byed do/ /des gang dang gang mthong ba de dang de nyid 'thob cing</text></item>
<item><p>241a5</p><section>mdo sde</section><text>'gyur ba med la yon tan thams cad dang ldan pa/ thun mong ma yin pa gzhan gyis 'phrog par mi nus pa yin no/ /de nas lha 'bum snyed kyis yongs su bskor ba de/ lha'i tshogs gzhan rnams kyi nang na yongs su</text></item>
<item><p>241a6</p><section>mdo sde</section><text>spyod pa na/ res 'ga' de dus ston gyi tshigs shes bya ba 'dod pa kun las byung ba'i shing ljon pa rnams kyis brgyan pa/ 'bab chu'i tshogs brgya snyed kyis gang ba/ pad ma'i rdzing du mas rnam par brgyan pa/ lha 'bum</text></item>
<item><p>241a7</p><section>mdo sde</section><text>snyed du mas bsten bsten pa/ bai dUr+ya'i lcug ma 'phyang bas bskor ba/ gzhal med khang gi rtse mo la bya skad 'byin pa 'bum snyed kyis bskor cing nyams dga' bar byed pa'i ri de la 'dzeg par byed do/ /de nas</text></item>
<item><p>241a8</p><section>mdo sde</section><text>legs par byas pa'i las kyi mtha' spyad pa de nyams dga' ba'i ri'i zom de na bde ba myong bar byed de/ /legs par byas pa'i las kyi rin gyis nyos pa rnams ni/ 'dod rgyal las ma byung / gzhan gyis</text></item>
<item><p>241b1</p><section>mdo sde</section><text>ma byas/ gzhan nas ma 'ongs nyams pa ma yin/ dbang phyug la sogs pa mgu nas byin pa ma yin pa de dag la de 'dzegs nas ri'i zom de na/ bdag nyid dang mtshungs pa'i 'od dang ldan pa'i lha dang lha mo'i tshogs</text></item>
<item><p>241b2</p><section>mdo sde</section><text>rnam pa du ma 'bum snyed kyis kun du gang zhing / sil snyan yan lag lnga dang ldan pas/ dga' bar byed pa gang yin pa de dag dga' bar byed cing / dga' mgur spyod par byed la lha de dag kyang de bzhin du rang gi 'od dang de</text></item>
<item><p>241b3</p><section>mdo sde</section><text>bzhin gzugs dang dbang phyug gi mthu dang ldan zhing / de dag kyang de bzhin du mig mi 'dzums par lta ba/ de dag kyang de bzhin du pad ma'i phreng ba thogs pa/ de dag kyang de bzhin du thags su ma btags</text></item>
<item><p>241b4</p><section>mdo sde</section><text>pa'i gos gyon pa yin te/ de ltar lha mthu bo che de thams cad mthong ngo / /de nas lha'i bu de ri'i zom de la 'dzegs nas sa phyogs dag la rtog par byed de/ legs par byas pa'i las kyi mtha' spyad pa'i lha de'i gnas su gyur</text></item>
<item><p>241b5</p><section>mdo sde</section><text>pa gnas gnyis na gnas pa/ chu bo dang ri rab 'od kyi phreng ba 'bar ba/ rnam pa sna tshogs kyis yang dag par gang ba'i sa phyogs rnams mngon par mthong nas snga ma bzhin snying shin du dga' ste/ lha'i bde ba mchog myong ngo / /</text></item>
<item><p>241b6</p><section>mdo sde</section><text>lha de rnams kyi mthu ni 'di lta bu yin te/ gang gi tshe lha dang lha ma yin g.yul 'gyed par 'gyur ba na/ de mig phye ba tsam gyis brgyab par 'gyur la/ gang gi tshe lha ma yin mig tshums kyis byas pa de'i tshe/ sum bcu rtsa</text></item>
<item><p>241b7</p><section>mdo sde</section><text>gsum gyi bar du 'gro ste/ de ltar mgyogs pa yin no/ /rgyu dang mtshungs par 'bras bu 'byung ste/ ji ltar rgya mtsho las sgrol bar byed pa'i gru myur du sbyin par bya ba de dag byin pa des/ sems can dag sgrol bar byed</text></item>
<item><p>241b8</p><section>mdo sde</section><text>pa de ltar de dag gi mgyogs par 'gyur ba de ni mig phye ba tsam gyis 'gro la/ btsums pa tsam gyis slar ldog ste/ sngon byas pa'i rgyu des na myur bar 'gro ba yin no/ /de nas yun ring mo zhig tu lha'i bde ba de myong bar</text></item>
<item><p>242a1</p><section>mdo sde</section><text>byed do/ /de nas gal te legs par byas pa'i las zad nas lha'i bu 'chi bar 'gyur la/ de'i 'chi ba'i ltas lnga po 'bru mar zad na mar me'i snang ba zad pa 'di lta bu dag 'byung bar 'gyur te/ de dang po rdul 'byung bar</text></item>
<item><p>242a2</p><section>mdo sde</section><text>'gyur ba dang dbang po thams cad nyams pa dang 'dod pa'i yon tan lnga thams cad tu ro mi bro ba myong ste/ lha gzhan dag gis mthong nas ngo tsha ba dang rang gi lha mo lha gzhan gyi drung du 'gro ba dang de yang mthong nas/ phrag dog dang ser snas</text></item>
<item><p>242a3</p><section>mdo sde</section><text>bskyed pa 'bral ba'i sdug bsngal sna tshogs gang rab tu tsha ba'i me lta bu 'byung ngo / /gal te gzhan du ma byin par len pa zhig blangs na/ de lan grangs gzhan la myong bar 'gyur ba'i las kyis dus de'i tshe snon du 'gyur te/</text></item>
<item><p>242a4</p><section>mdo sde</section><text>de'i rgyan de dag thams cad lha mo de dag gis 'phrog par byed la/ phrogs nas kyang lha'i bu gzhan la 'dogs par byed do/ /gal te brdzun smras pa zhig yin na/ de dag gzhan du smra bar byed cing gzhan du 'gro bar byed la/</text></item>
<item><p>242a5</p><section>mdo sde</section><text>lha mo de dag gzhan du nyan par byed de/ tshig brlang pos de la mngon par spyo bar byed do/ /gal te skye ba gzhan dag tu sdom pa blangs pa rnams la/ btung ba chang blud dam bdag nyid kyi bslab pa bshig gam chang 'thungs na/</text></item>
<item><p>242a6</p><section>mdo sde</section><text>de lan grangs gzhan la myong bar 'gyur ba'i las kyis dus de'i tshe snon du 'gyur te/ de 'chi ba'i dus de na sems 'khrug pa 'am dran pa nyams pa 'am de bzhin du nyis 'gyur du kun du gdung bar byed la/ de sems can dmyal</text></item>
<item><p>242a7</p><section>mdo sde</section><text>bar 'gro bar 'gyur ro/ /gal te srog gcod pa zhig yin na/ de tshe thung ngur gyur nas myur du 'chi bar 'gyur ro/ /'dod pas log par g.yem pas ni chung ma gzhan gyi drung du 'gro bar 'gyur te/ de ltar sdom pa lnga bral la/</text></item>
<item><p>242a8</p><section>mdo sde</section><text>lan grangs gzhan la myong bar 'gyur ba'i las kyi zhags pas bcings pa/ 'chi ltas lngas rnam par dkrugs pa/ bag med par gnas pa/ de 'chi bdag gi rgyal pos 'dren par byed do/ /de ltar gnas skabs thams</text></item>
<item><p>242b1</p><section>mdo sde</section><text>cad du tshul khrims kyi mtha' legs par ma spyad de/ mtho ris kyi rgyur spyod pa gang yin pa de ni sred pa yin no/ /de nas las kyi zhags pas bcings pa de sems can dmyal ba dang yi dgas dang dud 'gro'i nang du skye bar</text></item>
<item><p>242b2</p><section>mdo sde</section><text>'gyur ro/ /legs pa'i mtha' ma yin pa/ mtho ris kyi bde ba de dag nyid dge slong des mthong ste/ 'dus byas kyi chos thams cad kyi nang na phyogs gcig tu gyur pa nyams dga' ba rnams kyi nang na/ nyams par</text></item>
<item><p>242b3</p><section>mdo sde</section><text>byed cing nyes pa kho nar gyur pa/ nges par gzhan du gyur cing gnas pa ma yin la/ glog ltar 'bras bu mi brtan pa 'dod pa thams cad kyi nang na/ nyes pa dang bcas pa'i g.yo ba nyid rtogs nas/ 'di ltar tshigs</text></item>
<item><p>242b4</p><section>mdo sde</section><text>su bcad de smras pa/ rmongs pa bag med lha yul du/ /mi bzad me yis yongs su bskor/ /btung ba rnyog can 'thungs nas su/ /sems can dmyal bar ltung bar byed/ /dang por 'dod chags nyid kyis bsgyur/ /</text></item>
<item><p>242b5</p><section>mdo sde</section><text>zhe sdang gis kyang zil gyis non/ /gti mug nyid kyis rmongs byas pa/ /de yis bya ba stongs par byas/ /sil snyan yan lag lnga dag gis/ /kun nas rab tu bslus pa rnams/ /gang dag nges par 'byung</text></item>
<item><p>242b6</p><section>mdo sde</section><text>'gyur ba/ /'chi ba'i sdug bsngal mi rig go/ /khyod kyis gang la 'dod chags spyad/ /lha mo 'di dag mi brtan te/ /de dag gis ni khyod spangs nas/ /de nas gzhan du 'gro bar byed/ /skyes pa dar na bsten byed la/ /</text></item>
<item><p>242b7</p><section>mdo sde</section><text>rgud par gyur na spong byed pa/ /bud med lhan cig spyad pa yi/ /'di dag gi ni rang bzhin mthong / /'dod chags rmongs pa'i skyes pa 'di/ /ri dgas bzhin du rmongs par byed/ /phyi nas rgud par gyur pa dang / /yang ba'i sems</text></item>
<item><p>242b8</p><section>mdo sde</section><text>kyis gtong bar byed/ /de ni nyon mongs mi bzad la/ /nye bar gnas tshe bud med ni/ /phan dang bkur sti dga' ba dang / /rgyun rings bshes pa 'ang dran mi byed/ /ji ltar me tog rnyings gyur na/ /bung bas btang ste gzhan</text></item>
<item><p>243a1</p><section>mdo sde</section><text>du 'gro/ /de ltar nyon mongs gyur pa'i tshe/ /bud med rnams kyis btang nas 'gro/ /dug dang sbrang rtsir 'dres pa ltar/ /bud med thams cad ma brtags na/ /dga' ba rnams kyi rgyur 'gyur zhing / /snying du sdug kyang brtan</text></item>
<item><p>243a2</p><section>mdo sde</section><text>pa med/ /mi dag 'dod pa rnams kyis rmongs/ /tshig rnams kyis kyang khyad par du/ /skyes bu brtan po khong brtan pa/ /yid la de dang gcugs ma byed/ /'di rnams kyis ni mi dag rmongs/ /khyad par du ni 'dod pas bsgyur/ /</text></item>
<item><p>243a3</p><section>mdo sde</section><text>pha rol tu ni 'gro ba gang / /bdag la phan par mi byed do/ /lha dang mi dang lha ma yin/ /gnod sbyin sha za lto 'phye srin/ /mig 'phrul lta bu'i bud med kyis/ /khyad par du ni slu bar byed/ /'dod pa skyes pa'i bde ba gang / /phal pa yul las byung gyur pa/ /</text></item>
<item><p>243a4</p><section>mdo sde</section><text>'chi ba'i dus la bab pa na/ /tha chad lha rnams nyams par byed/ /'chi ba'i zhags pas dam bcings pa/ /khyod ni dus su khyer 'gyur gyi/ /sa gzhi 'di dag thams cad dang / /tshal dang nye tshal brgyan mi khyer/ /kun nas lha yi 'jig rten nas/ /</text></item>
<item><p>243a5</p><section>mdo sde</section><text>'chi bdag gis ni drangs pa na/ /bud med ci byed gnyen rnams ci/ /bde ba dag gis zhi cig 'gyur/ /de ltar dge slong de lha de'i 'chi ba mngon par mthong nas snying rje bar byed cing yul rnams la yang smod par byed do/ /rang gis byas pa spyad pa'i lha'i bu de yang</text></item>
<item><p>243a6</p><section>mdo sde</section><text>las kyi zhags pas gang du 'dren pa der khrid par byed de/ lha bag med pa la gnos pa 'dod pa lnga la rnam par chags pa de dag kyang / de nas yang dga' bar byed dga' mgur spyod par byed de/ yul gnyis kyis kun du drangs pa na/ ji srid tu 'dod pa sdug pa yid du</text></item>
<item><p>243a7</p><section>mdo sde</section><text>'ong ba nges par myong bar 'gyur ba'i bde ba de zad par ma gyur pa de srid du/ tshal dang nags tshal thams cad na dga' bar byed/ dga' mgur spyod par byed do/ /de phyis nges par bsgoms pa'i dus byed pa chos dang yang dag par ldan pas las nye bar 'gro</text></item>
<item><p>243a8</p><section>mdo sde</section><text>ba ji lta ba bzhin/ sems can dmyal ba dang yi dgas dang dud 'gro'i nang du skye bar 'gyur ro/ /gal te mi rnams dang skal ba mnyam par mi'i nang du skyes na/ de las de dang rgyu 'thun par rtag tu bde ba dang ldan zhing nor bzang po dang ldan pa dang lam</text></item>
<item><p>243b1</p><section>mdo sde</section><text>du 'gro ba na rkang gis mi 'gro ste/ rta dang glang po che dang dre'u yi bzhon pa la zhon pa dang rgyal po 'am blon po chen por 'gyur ba mthong ngo / /de nas yang dge slong las kyi 'bras bu rnam par smin pa shes pa de/ sum bcu rtsa gsum</text></item>
<item><p>243b2</p><section>mdo sde</section><text>pa'i lha rnams kyi gnas la rtog par byed de/ des thos pa las byung ba'i shes pas brtags na/ sum bcu rtsa gsum pa'i lha rnams kyi gnas/ lus kyi mdog bzang zhing che ba zhes bya ba ji ltar 'dug pa mthong ngo / /</text></item>
<item><p>243b3</p><section>mdo sde</section><text>der sems can dag las gang gis skye bar 'gyur snyam nas/ des thos pa las byung ba'i shes pas brtags na/ skyes bu dam pa sems tshul khrims dang ldan pa gang gis tshul khrims rnam pa bdun dang 'thun pa 'am gzhan nam</text></item>
<item><p>243b4</p><section>mdo sde</section><text>phyogs 'ga' legs par bsrungs na/ de rgyu dang mthun par 'bras bu myong bar 'gyur la/ sems kyis bsgoms pa kho na 'am lta ba dang ldan pa de srog gcod pa dang / ma byin par len pa dag ni shin du bsrungs/ sdom pa skyon</text></item>
<item><p>243b5</p><section>mdo sde</section><text>med pa ni blangs/ gcig tu skyes bu dam pa 'dod cing bde ba nges pa'i rgyur gyur pa/ 'jig rten 'di'i sdom pa legs pa zhes bya ba rnam pa de lta bu'i las legs par byas pa/ 'phags pa ma yin pa'i skyes bu dam pa/ ma byin</text></item>
<item><p>243b6</p><section>mdo sde</section><text>par len pa nyid spong ba ni/ 'di la ma byin par len pa chung ngu yang len par mi byed de 'di lta ste/ rgya mtsho dang nye ba na 'am 'bab chu dang nye bar gnas pa na/ gzhan gyis phyogs gang yin pa dag la gzhan gyi rgya mtsho'i rlabs kyis</text></item>
<item><p>243b7</p><section>mdo sde</section><text>bdas te 'ongs pa/ dung 'am b+hal lA ta ka 'am sha b+ha ri ka 'am de dang 'thun pa de dag kyang len par mi byed/ gzhan gyi nor rdzas kyi rnam pa gzhan dag kyang len par mi byed la/ nor rdzas kyi rnam pa rtswa yang las kyi 'bras bu la</text></item>
<item><p>243b8</p><section>mdo sde</section><text>'jigs la/ rgyal po'i chad pas 'jigs pa ma yin pa/ rku ba'i sems kyis ma byin par len par mi byed pa yin te/ rnam pa de lta bu ni ma byin par len pa spangs pa yin no/ /srog gcod pa spangs pa'i rnam pa ji lta bu</text></item>
<item><p>244a1</p><section>mdo sde</section><text>yin zhe na/ 'di ni legs par byas pa'i las kyi mtha' spyad pa/ 'jig rten pha rol la 'jigs par sems pa/ las kyi 'bras bu la sems dad pa drang po drang po'i rang bzhin can/ gzhan la mi gnod pa</text></item>
<item><p>244a2</p><section>mdo sde</section><text>sdig pa'i grogs po spangs pa bde ba tshol ba de lcug ma'i nang du 'gro ba 'am chu rgal ba na grib gnon gyi gdon gyis zin tam srog chags tan tus zin te shi la thug kyang grib gnon gyi gdon de gsad 'dod pa'i phyir dug</text></item>
<item><p>244a3</p><section>mdo sde</section><text>gis 'thor bar mi byed de/ 'di la gang gi tshe grib ma la dug gtor na/ de'i tshe rang gi grib gnon de'i grib ma de la bab pas 'chi bar 'gyur te/ de'i phyir gnod pa bya ba shes kyang grib gnon gyi gdon de gsod par mi byed do/ /</text></item>
<item><p>244a4</p><section>mdo sde</section><text>srog chags tan tu la slar gnod par bya ba shes kyang gsod par mi byed de/ de la chu med par byas na 'chi bar 'gyur ba 'am me long bstan pa 'am me long rtag tu bstan pas 'chi bar 'gyur te/ de phyir gnod par bya ba'i</text></item>
<item><p>244a5</p><section>mdo sde</section><text>rgyu shes kyang gsod par mi byed la/ rang gi srog chad la thug kyang nyes par bya ba mi byed de/ de ltar legs par bya ba'i las kyi mtha' byed pa de/ lus dang bral te shi nas bde 'gro mtho ris kyi 'jig rten sum bcu</text></item>
<item><p>244a6</p><section>mdo sde</section><text>rtsa gsum pa'i lha rnams kyi gnas lus dang mdog bzang zhing che ba'i nang du skye bar 'gyur ro/ /der skyes nas kyang legs par byas pa'i las kyi mtha' dpyad pa de/ rang gi 'od dang ni ldan sil snyan yan lag lnga dang ldan</text></item>
<item><p>244a7</p><section>mdo sde</section><text>pa'i sgra ni 'byin/ yid shin du bde ba dang ni ldan/ 'dod pa thams cad ni 'byor/ de lha mo stong gis bskor te/ ri rab kyi sa gzhi la ni rgyu/ sa phyogs 'dzam bu nA da'i gser gyis brgyan pa'i 'jig rten gyi khams nyams dga' ba dang ri'i</text></item>
<item><p>244a8</p><section>mdo sde</section><text>zom gyi bar bar dag na dga' zhing bde ba ni myong bar byed do/ /'dod pa'i longs spyod thams cad dang ldan pa/ dpag bsam gyi shing la bsams pas 'dod pa thams cad 'grub pa de yun ring du bde ba myong bar byed do/ /'khor dang bcas</text></item>
<item><p>244b1</p><section>mdo sde</section><text>pa yongs su spyod pa de/ phyi rol gyi grib ma zhes bya ba'i tshal der 'dong bar byed de/ 'dzam bu nA da'i gser gyi shing ljon pas brgyan pa/ de bzhin du dngul gyi shing ljon pa la gser gyi 'dab ma dang / bai dUr+ya'i 'bras bus mdzes pa</text></item>
<item><p>244b2</p><section>mdo sde</section><text>yin no/ /phyi rol gyi grib ma'i tshal de'i phyogs gzhan du yang / de res 'ga' yongs su rgyu ba na lus rin po che sna bdun gyis brgyan zhing / thig le sna tshogs kyis spras pa/ rtog pa sna tshogs can te/ rma bya'i tshogs de dag mthong nas</text></item>
<item><p>244b3</p><section>mdo sde</section><text>legs par blta zhing rtse ba'i phyir der 'gro bar byed do/ /de de dag gi nang du phyin nas rma bya mthong na yid 'phrog par byed pa de rnams kyi nang na dga' bar byed do/ /rma bya de dag gis de mthong nas sil snyan thams cad pas ches lhag pa'i sgra nyams</text></item>
<item><p>244b4</p><section>mdo sde</section><text>dga' ba chags su rung ba rnam pa sna tshogs du ma 'byin to/ /rma bya de'i sgra rnam pa de lta bu 'byin pa de'i khyad par ni lha'i rol mo'i sgra dag bcu drug gi char yang mi phod de/ rma bya de'i sgra'i drung na lha mo de'i glu dbyangs dag bong skad 'byin</text></item>
<item><p>244b5</p><section>mdo sde</section><text>pa dang mtshungs so/ /de nas lha de 'di snyam du sems te/ bdag kyang mthu 'di lta bur gyur pas da ni rma bya de dag la zhon te/ gnas nas gnas dang tshang tshing nas tshang tshing dang ri rab kyi ri'i rtse mo nas/ ri rab kyi ri'i rtse mor lha mo'i tshogs</text></item>
<item><p>244b6</p><section>mdo sde</section><text>kyis bskor ba dang lhan cig yongs su rgyu zhing de ltar rma bya'i steng du zhon nas/ re shig 'jig rten gyi dga' ba 'di dag thams cad la blta bar bya'o snyam mo/ /las bya ba legs par bas pa de bsams ma thag tu bong skyed dang</text></item>
<item><p>244b7</p><section>mdo sde</section><text>mdog dang stobs dang brtson 'grus phun sum tshogs pa/ lus rin po che thams cad kyis brgyan pa'i rma bya bzhon du rung bar rked pa stod pa de dag nye bar lhags so/ /des de dag mthong nas de la zhon pa dang / rma bya de yang des</text></item>
<item><p>244b8</p><section>mdo sde</section><text>zhon par rig nas nam mkha'i dkyil na rgyu bar byed do/ /de ltar lha de dag kun gyis kyang so sor zhon nas/ de'i ri rab kyi ri'i rtse mo nas ri'i rtse mo dang pad ma'i tshal nas pad ma'i tshal dang tshal nas tshal te/ ri rab kyi sa phyogs</text></item>
<item><p>245a1</p><section>mdo sde</section><text>de dag thams cad tu de skye bo dang lhan cig mthong na dga' ba rnams la lta bar byed do/ /de nas de ltar de yongs su rgyu ba na res 'ga' 'jig rten skyong ba dag 'dzam bu'i gling gi bya ba/ chos dang chos ma yin pa dag sbran pa'i</text></item>
<item><p>245a2</p><section>mdo sde</section><text>phyir/ rgyal chen bzhi pa 'am sum bcu rtsa gsum du gcig nas gcig tu sbron par byed do/ /de nas lha de dang 'jig rten skyong ba de dag nam mkha' la glo bur du 'ongs te phrad pa dang lha des de dag la smras pa/ /khyod gang nas 'ongs/ /de dag</text></item>
<item><p>245a3</p><section>mdo sde</section><text>gis lha de la 'di skad smras so/ /bdag cag ni chos dang chos ma yin pa sbran pa'i phyir/ 'dzam bu'i gling legs par byas pa'i las kyi gzhi shin du nyams dga' ba/ chu bo dang 'bab chu dang lteng ka dang nye ba'i tshal dang kun</text></item>
<item><p>245a4</p><section>mdo sde</section><text>dga' ra ba mang po phun sum tshogs pa nas mchis so/ /de nas lha'i bu des 'jig rten skyong ba de dag las thos nas ngo mtshar skyes te/ mthu chen po dang ldan pa/ rma bya mthu chen po la yang zhon pa/ 'gro ba thams cad tu stobs</text></item>
<item><p>245a5</p><section>mdo sde</section><text>thogs pa med pa'i lha/ ngo mtshar skyes pa de 'dzam bu'i gling ga la ba der 'bab par byed de/ nyi ma gnyis pa ltar gsal zhing lha'i phreng ba dang gos gyon pa de 'dzam bu'i gling gi tshal dang nye ba'i tshal dang chu bo dang lteng ka dang pad</text></item>
<item><p>245a6</p><section>mdo sde</section><text>ma'i tshal dang shing ljon pa dang grong dang grong khyer dang tshong 'dus dang ldan pa 'di thams cad la de ltad mo lta bar byed do/ /de nas bram ze dag gis de rnams mthong nas rtog par byed de/ 'di ltar bya khyung la zhon pa 'di ni gtogs</text></item>
<item><p>245a7</p><section>mdo sde</section><text>'dod yin no/ /gzhan dag kyang rtog par byed de/ 'di ltar rma bya la zhon pa 'di ni gzhon nu yin te/ 'jig rten dang bram ze dag srung bar byed do/ /gzhan mu stegs pa dag kyang rtog par byed de/ 'di ltar khyu mchog la</text></item>
<item><p>245a8</p><section>mdo sde</section><text>zhon pa 'di ni dbang phyug chen po lha dang bcas pa yin te/ 'jig rten skyed par byed srung bar byed/ 'dzin par byed skyed par byed cing / 'jig par yang byed do/ /de nas yang 'jig rten rnams skyed pa dang gnas pa dang</text></item>
<item><p>245b1</p><section>mdo sde</section><text>'byin par byed pa yin no zhes rtog ste/ de ltar lha de rnams la bram ze dag rnam pa du mar yongs su rtog par byed la/ bstod byed dga' byed bstan bcos dag byed de kho na nyid ma yin pa la de kho na nyid ltar lta tshig 'khyal pa smra ba/</text></item>
<item><p>245b2</p><section>mdo sde</section><text>yid shin du rnam par rmongs pa de dag gzhan dag la yang log pa nyid kyis sbyor bar byed do/ /lha'i bu de rnams kyis ltad mo bltas nas/ de nas yang rang gi gnas de nyid du slar 'dong ngo / /de ltar lta bar gyur pa'i byis</text></item>
<item><p>245b3</p><section>mdo sde</section><text>pa rnams de kho na nyid ma yin pa de kho na ltar lta'o/ /lha de rnams la lta ba de yang 'jig pa'i dus su 'byung ba 'am res 'ga' cha gnyis ldan pa 'am gsum ldan gyi dus na 'byung ste/ lha de rnams la lta ba ni lta ba ngan pa dang</text></item>
<item><p>245b4</p><section>mdo sde</section><text>mtshungs so/ /de ltar bdag nyid rab tu rtog par byed la/ bdag nyid kyis rab tu brtags na gzhan dag la yang sgrogs par byed de/ 'di dag ni bram ze rnams kyi lta bar gyur pa yin no/ /de nas lha de rnams slar 'ongs nas lha</text></item>
<item><p>245b5</p><section>mdo sde</section><text>gzhan de dag la/ kye ma grogs po dag 'di ltar bdag cag sa'i steng du babs te/ sa phyogs shin du rnam par phye ba nyams dga' ba de dag bdag cag gis mthong ngo zhes smras so/ /de skad thos nas lha gzhan dag kyang bzhon</text></item>
<item><p>245b6</p><section>mdo sde</section><text>pa sna tshogs la zhon te/ rgyan dang cha byad sna tshogs btags nas 'dzam bu'i gling ga la ba der 'bab par byed de/ kha cig ni glang po che la zhon/ kha cig ni ma he la zhon/ kha cig ni rma bya la zhon/ kha cig ni bzhon pa med par</text></item>
<item><p>245b7</p><section>mdo sde</section><text>nam mkha' la 'dug ste/ de rnams kyis sa phyogs nyams dga' ba thams cad la lta bar byed do/ /de dag bltas nas sa phyogs nyams dga' ba lteng ka dang nye ba'i tshal dang ne'u gsing ga la yod pa der 'bab par byed</text></item>
<item><p>245b8</p><section>mdo sde</section><text>do/ /tshal gyi phyogs de dag gi nang na bram ze kha cig dka' thub drag po spyod pa yod de/ de ltar thos pa ngan pa dang mtshungs shing thos pa ngan pa dang 'brel ba dag /gang gi tshe phan tshun grogs dang bcas pa de dag sa</text></item>
<item><p>246a1</p><section>mdo sde</section><text>phyogs de la lta ba de'i tshe/ tshal gyi nang na spyod pa'i bram ze de dag gis lha de rnams mngon sum du mthong nas gzhan dag la sgrogs par byed do/ /gang sa phyogs 'dir skyes pa de ni rang dgar kun tu brtags pa zhes bya ba</text></item>
<item><p>246a2</p><section>mdo sde</section><text>yin la/ sngon thos pa dang 'brel pas rjod par byed de/ 'di ltar 'di ni bram ze'o/ /'di ni gtogs 'dod do/ /'di ni dbang phyug chen po'o/ /'di ni gzhon nu'o zhes de ltar so sor rtog par byed do/ /sa phyogs 'di ni lha chen po'i gnas</text></item>
<item><p>246a3</p><section>mdo sde</section><text>yin no/ /'di ni gtogs 'dod kyi'o/ /'di ni gzhon nu'i 'o/ /'di ni tshangs pa'i yin no zhes de ltar rab tu brtags nas/ gtan tshigs dang nye bar sbyor ba dang mjug bsdu ba lta ba ngan pa dang 'brel ba'i bstan bcos dag kyang byed do/ /</text></item>
<item><p>246a4</p><section>mdo sde</section><text>de nyid la de dag gis gzhan dang gzhan dag kyang 'jog par byed do/ /de ltar de bdag nyid kyis lta ba ngan pa mngon par brtags nas gzhan dag la yang sgrogs par byed la/ de dag kyang gzhan la sgrogs/ de dag kyang yang gzhan la</text></item>
<item><p>246a5</p><section>mdo sde</section><text>sgrogs par byed de/ de ltar rim pa de dag gis lta bar gyur pa yin no/ /gang gi tshe lha de rnams mtho ris kyi dga' ba dang 'thun par mtsho dang nye bar 'khod dam/ de bzhin du mtsho'i nang du zhugs pa de la tshal gyi nang na spyod pa rang dgar</text></item>
<item><p>246a6</p><section>mdo sde</section><text>goms pa de dag gzhan la sgrogs par byed de/ 'di ltar mtsho 'di ni tshangs pa'i yin no/ /'di ni skal ldan sred med kyi bu'i yin no/ /'di ni dbang phyug chen po'i yin no/ /'di ni gzhon nu'i yin no zhes de ltar lta ba ngan pa'i</text></item>
<item><p>246a7</p><section>mdo sde</section><text>dbang du gyur pa'i sems kyis gtan tshigs dang dpe dang nye bar sbyor ba dang mjug bsdu ba dang ldan pa'i bstan bcos dag byed la de ltar gzhan dag la bstan bcos rab tu grags par 'gyur te/ de ltar gzhan dang gzhan du lta bar gyur</text></item>
<item><p>246a8</p><section>mdo sde</section><text>pa yin no/ /de nas yang rnam pa gzhan gyis rab tu rtog par byed de/ de kho na nyid khong du chud par ni mi 'gyur ro/ /tshal gyi nang na spyod pa de dag gis lha de rnams gsal bar mi mthong ste/ byad gzugs ma nor bar shes par</text></item>
<item><p>246b1</p><section>mdo sde</section><text>mi 'gyur ro/ /de nas kyang lha de rnams me ltar gzi brjid 'bar zhing yul nas yul du 'dong bar byed/ tshal nas tshal du 'dong bar byed pa dang tshal gyi nang na spyod pa'i bram ze gang yin pa de dag gzhan du rtog par byed de/ 'di ltar bdag</text></item>
<item><p>246b2</p><section>mdo sde</section><text>nyid me'i nang du mngon par bcug pa de dag ni rgyu de dang rkyen des lus dang bral nas bde 'gro mtho ris kyi 'jig rten lha rnams kyi nang du skye bar 'gyur ro zhes de ltar gzhan du brtags nas lta ba'i rnam pa skyed par byed la</text></item>
<item><p>246b3</p><section>mdo sde</section><text>gtan tshigs dang dpe dang nye bar sbyor ba dang mjug bsdu ba ngan pa dang 'brel ba'i bstan bcos dag kyang byed do/ /de nas gzhan dag gis bstan bcos de dag thos nas bdag nyid me'i nang du 'jug par byed de/ de ltar</text></item>
<item><p>246b4</p><section>mdo sde</section><text>yang dag pas ma yin pa'i lta bar gyur to/ /de rnams ni las kyi 'bras bu spong bar byed pa yin te/ de spangs pas ngan 'gro log par ltung ba sems can dmyal bar skye bar 'gyur ro/ /de nas gzhan yang yang dag pa ma yin</text></item>
<item><p>246b5</p><section>mdo sde</section><text>pa'i lta ba'i rnam pa sgrub pa ni tshal gyi nang na spyod pa'i bram ze dag gis/ lha de rnams rgyang ring po zhig na lta ba mi gsal bar mthong ste/ 'di ltar ri'i rtse mo me tog dang lteng ka phun sum tshogs pa gang yin pa de dag la lha</text></item>
<item><p>246b6</p><section>mdo sde</section><text>'dzegs nas gzi brjid 'bar zhing nam mkha' la 'gro ba dang de nas tshal gyi nang na spyod pa'i bram ze dag gis mthong nas rang dgar rtog par byed de/ 'di ltar mir gyur pa 'di rnams kyis ri las g.yang du ltung bar byas na rgyu</text></item>
<item><p>246b7</p><section>mdo sde</section><text>de dang rkyen des bde 'gro mtho ris kyi 'jig rten lha rnams kyi nang du skye bar 'gyur bas/ bdag cag kyang ri rtse nas thar bar bya'o zhes de ltar gzhan dag la yang ston par byed la/ bstan bcos ngan pa dag kyang byed cing</text></item>
<item><p>246b8</p><section>mdo sde</section><text>las kyi 'bras bu la yang skur pa 'debs so/ /las kyi 'bras bu la skur pa 'debs pa bdag dang gzhan log par lta ba rnams ni lus dang bral nas ngan 'gro log par ltung ba/ sems can dmyal ba'i nang du skye bar</text></item>
<item><p>247a1</p><section>mdo sde</section><text>'gyur te/ de ltar yang lta ba'i rnam pa gzhan yin no/ /de nas yang tshal gyi nang na spyod pa'i bram ze de dag gis/ lha de rnams gzhan du mthong nas rang dgar gzhan du rtog par byed de/ 'di lta ste/ lha rnams ha cang yang mi nye ha cang yang mi ring ba</text></item>
<item><p>247a2</p><section>mdo sde</section><text>zhig na 'khod pa de rnams kyi cha byad gzugs cung zad cig shes pa dang / de bzhin du mthong nas gzugs de rnams gzhan nyid du rtog par byed de/ 'di ltar lha rnams kyi zhal ni me yin pas/ de ltar rnam pa gzhan gyis me'i</text></item>
<item><p>247a3</p><section>mdo sde</section><text>nang du sbyin sreg byed pa gang yin pa de ni lus dang bral nas de bde 'gro mtho ris kyi 'jig rten lha rnams kyi nang du skye bar 'gyur ro zhes de ltar de kho na nyid ma mthong ba rnams ni/ gtan tshigs dang dpe ngan pa dang sbyar ba'i</text></item>
<item><p>247a4</p><section>mdo sde</section><text>bstan bcos dag kyang byed do/ /de ltar gtan tshigs dang dpe ngan pa dang sbyar ba'i lta ba'i rnam pa gzhan yang byed la/ pha rol dag kyang de nyid la 'dzin du 'jug par byed de/ bdag la phan pa dang gzhan la phan par zhugs</text></item>
<item><p>247a5</p><section>mdo sde</section><text>pa ma yin pa de lus dang bral nas ngan 'gro log par ltung ba/ sems can dmyal ba'i nang du skye bar 'gyur ro/ /de nas yang tshal gyi nang na spyod pa'i bram ze gzhan dag gis lha de rnams mthong nas gzugs sam spyod pa ni shes la/</text></item>
<item><p>247a6</p><section>mdo sde</section><text>de dag gis de rnams zas za ba ma mthong / sbyin pa byed pa mthong ba dang 'di snyam du sems te/ 'di ltar lha 'di rnams zas mi za/ skom mi 'thung ba las na/ gor ma chag par bdag cag gis kyang zas ma zos kyang de lus</text></item>
<item><p>247a7</p><section>mdo sde</section><text>dang bral nas bde 'gro mtho ris kyi 'jig rten lha rnams kyi nang du skye bar 'gyur ro snyam nas de dag las kyi 'bras bu la skur pa 'debs shing / 'di ltar zas ma zos pa 'am zas zhim po ma zos pas mtho ris 'thob par</text></item>
<item><p>247a8</p><section>mdo sde</section><text>'gyur ro zhes bstan bcos ngan pa dag kyang byed la/ de gzhan dag kyang gtan tshigs dang dpe ngan pa ston pa'i tshig rnams kyis de nyid 'dzin du 'jug par byed de/ de ltar bdag dang gzhan log par lta ba/ las kyi</text></item>
<item><p>247b1</p><section>mdo sde</section><text>'bras bu la skur pa 'debs pa ni/ lus dang bral nas ngan 'gro log par ltung ba/ sems can dmyal ba'i nang du skye bar 'gyur ro/ /de ltar de kho na nyid ma mthong ba ni ngan 'gro thams cad kyi sgor gyur pa yin no/ /lha de rnams</text></item>
<item><p>247b2</p><section>mdo sde</section><text>kyi skad cig tsam 'am thang cig tsam 'am de tsam gang yin pa de la mi rnams kyi lor bgrangs na yun ring ste/ de la bram ze de dag 'di ltar lha 'di dag ni rtag pa brtan pa ther zug pa mi 'gyur ba'i chos can yin la/ de dag</text></item>
<item><p>247b3</p><section>mdo sde</section><text>'jig rten skyed par yang byed la 'jig par byed pa yin no zhes de ltar bstan bcos byed cing gzhan dag kyang de nyid la 'dzin du 'jug par byed pa/ rgyu dang 'bras bu la skur pa 'debs pa de ni lus dang bral nas ngan 'gro log</text></item>
<item><p>247b4</p><section>mdo sde</section><text>par ltung ba sems can dmyal ba'i nang du skye bar 'gyur ro/ /de ltar sems kyi dgras yongs su bslus pa'i sems rnam pa du mar de kho na nyid la mi lta ba/ de kho na nyid ma mthong ba ni lta bar gyur pa'i bstan bcos</text></item>
<item><p>247b5</p><section>mdo sde</section><text>dag byed do/ /de nas de ltar de kho na nyid ma yin pas sems yongs su bslus pa'i sems can rnams/ dge slong des mngon par mthong nas tshigs su bcad de smras pa/ sems kyi sbrul ni mi bzad dang / /sred</text></item>
<item><p>247b6</p><section>mdo sde</section><text>pa'i dug dang rnam 'dres pa/ /mgo lnga pa yis zin pa dag /don med ci zhig yongs su gdung / /sred pa'i chu bo chen po 'di/ /mu lnga las ni kun du byung / /de yi tshu rol 'gram dag na/ /dogs dang bcas</text></item>
<item><p>247b7</p><section>mdo sde</section><text>la pha rol zhing / /ma mthong bar ni shi yang sla/ /lta ba ngan pa ga la rung / /lta ba ngan pas rmongs pa yi/ /mi rnams sems can dmyal bar 'gro/ /log par smra bas bslus pa yi/ /mi rnams log par lta dang ldan/ /</text></item>
<item><p>247b8</p><section>mdo sde</section><text>rgyu ma yin la rgyu ltar lta/ /mi bzad sems can dmyal bar 'gro/ /rgyu 'bras dag la rmongs gyur cing / /de nyid lta la rnam rmongs pa/ /sems can sdug bsngal skal ba can/ /srid pa'i btson rar shin du chags/ /</text></item>
<item><p>248a1</p><section>mdo sde</section><text>las dang 'bras bu rnam smin dang / /de bzhin skye dang 'chi ba dang / /'gro ba de nyid mthong ba ni/ /mi de pha rol 'gro ba yin/ /byis pa 'dod pa tshol byed pa/ /phyi phyir 'dod pa rnams kyis rmongs/ /phye ma leb ltar rmongs pa de/ /</text></item>
<item><p>248a2</p><section>mdo sde</section><text>sems can dmyal ba'i me yis sreg /dka' thub ngan pa mi spyod cing / /tshul khrims spyod la brten nas su/ /yang dag lta ba lhur len rnams/ /mi yul nas ni lha yul 'gro/ /khyed cag dka' thub ngan pas gdungs/ /log par</text></item>
<item><p>248a3</p><section>mdo sde</section><text>lta ba lhur len rnams/ /shes pas lhag pa'i nga rgyal rmongs/ /skye bo gzhan yang rmongs par byed/ /gti mug mun rum thibs po yi/ /chu bo chen por 'jug byed pa/ /skye bo 'di dag rgyur gyur te/ /'jig rten rang bzhin sdug</text></item>
<item><p>248a4</p><section>mdo sde</section><text>bsngal lo/ /lus kyi dka' thub mi bzad zhes/ /mkhas pa rnams ni de skad gsung / /sems kyi dka' thub nyid kyis ni/ /nyon mongs ri kun sreg par byed/ /yang dag ye shes sngon 'dren pa/ /nyon mongs zad las rnam thar</text></item>
<item><p>248a5</p><section>mdo sde</section><text>'di/ /skyes bu de nyid mthong ba'o/ /dgon dang bral bas thob par 'gyur/ /blo gros gzhan dang gzhan rnams kyis/ /'jig rten 'di kun rnam par bslus/ /gang la log par smra ba dag /mchog tu zhi bar 'gro mi 'gyur/ /</text></item>
<item><p>248a6</p><section>mdo sde</section><text>'jig rten pa la log pa'i tshig /shin du mang por rab tu grags/ /'jig rten 'das pa'i bskal pa brgyar/ /nam yang grags par mi 'gyur ro/ /de bas 'jig rten 'das tshig gzung / /'jig rten pa lta ga la zhig /</text></item>
<item><p>248a7</p><section>mdo sde</section><text>'jig rten pa yi tshig dag ni/ /dug 'dra 'khor bar 'chi bar mthong / /sred la mi dga' rtag bde ba/ /nges par bsod nams byed pa po/ /'jig rten 'das tshig dge ba zhes/ /mkhas pa rnams ni yang dag gsung / /</text></item>
<item><p>248a8</p><section>mdo sde</section><text>lta ba dang ni gtan tshigs ngan pas bsgyur/ /gsob dang gsog dang sdig dang 'dres pa yi/ /tshig gis kun nas bslus pa'i mi rnams ni/ /mun nag chen po ngan song rnams su lhung / /de ltar dge slong des de kho na nyid</text></item>
<item><p>248b1</p><section>mdo sde</section><text>mthong bar 'gyur ba'i sems can rnams la/ de kho na nyid bstan par bya ba'i phyir tshigs su bcad de smras pa/ sems can 'di kun de nyid khong ma chud/ /don med dpe dang gtan tshigs ngan pa yis/ /gzhan yang rmongs</text></item>
<item><p>248b2</p><section>mdo sde</section><text>par byed la bdag nyid kyang / /dmyal bar ltung byed gzhan yang byed du 'jug /lha de rnams kyis mi'i 'jig rten 'di thams cad rig nas/ bzhon pa de rnams dang lhan cig tu sum bcu rtsa gsum pa rnams kyi rang gi</text></item>
<item><p>248b3</p><section>mdo sde</section><text>gnas ga la ba der dong ste/ lha gzhan rnams la yang snga ma bzhin du bsnyad do/ /sil snyan rnam pa sna tshogs sgra 'byin pa'i tshal dang nye ba'i tshal lha'i yon tan phun sum tshogs pa rin po che thams cad 'bar ba'i 'od kyis</text></item>
<item><p>248b4</p><section>mdo sde</section><text>brgyan pa rnams na/ ji srid du 'dod pa sdug pa yid du 'ong ba byas shing bsags pa/ bde ba nges par 'grub pa'i las de zad par ma gyur pa de srid du dga' bar byed/ /dga' mgur spyod par byed do/ /de zad nas lha'i ris de nas 'chi</text></item>
<item><p>248b5</p><section>mdo sde</section><text>bar 'gyur te/ shi nas kyang las nye bar 'gro ba ji lta ba bzhin sems can dmyal ba dang yi dgas dang dud 'gro'i nang du skye bar 'gyur ro/ /gal te mi rnams dang skal ba mnyam par mi'i nang du skyes na/ de las de dang rgyu 'thun par</text></item>
<item><p>248b6</p><section>mdo sde</section><text>rtag tu bde ba dang ldan zhing shin du nad med pa dang ldan pa dang gnod pa thams cad dang bral ba dang yul dang ljongs shin du lo legs pa rnams su skye la/ der skyes nas kyang byad gzugs bzang por 'gyur te/ shin du byad</text></item>
<item><p>248b7</p><section>mdo sde</section><text>gzugs bzang po dang ldan pa dang skye bo thams cad yang dag par dga' ba dang dbang po tshang ba dang nor rdzas dam pa dang ldan te/ rgyal po 'am blon po chen por 'gyur ba mthong ngo / /de nas yang dge slong las kyi 'bras bu</text></item>
<item><p>248b8</p><section>mdo sde</section><text>rnam par smin pa shes pa de/ sum bcu rtsa gsum pa'i lha rnams kyi gnas la rtog par byed do/ des thos pa las byung ba'i shes pas/ sum bcu rtsa gsum pa'i lha rnams kyi gnas nor bu 'phyang ba zhes bya</text></item>
<item><p>249a1</p><section>mdo sde</section><text>ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ blo rgya che zhing tshul khrims dang ldan par gyur la/ legs par byas pa'i</text></item>
<item><p>249a2</p><section>mdo sde</section><text>las kyi mtha' spyad pa/ rtag tu las dang 'bras bu'i de kho na nyid la lta ba sems dam pa dang ldan pa/ yang dang yang du las dang 'bras bu la dad par gyur pa gang gis/ dge ba'i las byas la mi dge ba spangs pa/</text></item>
<item><p>249a3</p><section>mdo sde</section><text>drang po drang po'i rang bzhin can/ sdig pa'i grogs po dag mi bsten cing / de dag dang lhan cig dga' bar yang mi byed la/ lam du 'grogs pa na tshig kyang smra bar mi byed la/ mig zur gyis kyang lta bar mi byed de/</text></item>
<item><p>249a4</p><section>mdo sde</section><text>de ltar kun nas dge ba'i las kyi mtha' spyod pa/ gser sbyangs pa dang mtshungs pa de legs par bya ba byas pa des/ tshe 'di la gzhan yang dga' bar 'gyur ro/ /legs par bya ba byas pa ji lta bu zhig /rnam pa ni du zhe na/</text></item>
<item><p>249a5</p><section>mdo sde</section><text>'di ni mdo sde dang 'dul ba dang chos mngon pa kha ton slob pa la zhugs pa'i dge slong nyin mtshan du brtson pa gang dag mar me med pa'i gzhis/ sangs rgyas kyi gsung rab slob ma nus pa de mar me med nas kha ton slob pa btang ste/</text></item>
<item><p>249a6</p><section>mdo sde</section><text>'dug pa la sangs rgyas kyi gsung rab la gus shing / dge slong de rnams la yang sems dad pas bsgoms pa'i snying dang ldan pa/ chos dang dge 'dun la gus pa dkon mchog gsum la dad pa skyes pa de dge 'dun zhing chen</text></item>
<item><p>249a7</p><section>mdo sde</section><text>po de la mar me dag 'bul bar byed la/ gzhan yang dge ba nyis 'gyur tu byed du 'jug pa dang / de ltar dge slong de rnams brtson 'grus bya ba'i don du yul sa tsha bar zhugs pa rnams la bsil yang sbyin par byed do/ /</text></item>
<item><p>249a8</p><section>mdo sde</section><text>des dge slong rnams dge ba'i phyogs byed de/ tsha ba bsal ba dang mar me byin pas/ de dag mun pa'i mi bde ba dang bral zhing tsha ba'i gnod pa dang bral te/ kun nas shin du bde ba dang ldan la/ ngal sor yod pa tshangs par</text></item>
<item><p>249b1</p><section>mdo sde</section><text>spyod pa de/ thams cad mkhyen pa'i bka' bde bar slob par byed/ sems par byed la thams cad mkhyen pa'i bka' dri ba dang / lan glan pa la phan tshun kha ton slob par byed de/ mar me'i yon tan de dang bsil yab</text></item>
<item><p>249b2</p><section>mdo sde</section><text>kyi rlung bsil ba des dge slong rnams mun pa'i mi bde ba dang bral zhing tsha ba'i gnod pa dang bral te/ sbyin bdag de'i mthus bde blag tu kha ton slob par byed/ yang dag par sems par byed/ yid shin du brtson par</text></item>
<item><p>249b3</p><section>mdo sde</section><text>gyur na/ de ltar bdag dang gzhan la phan par zhugs pa'i skyes bu dge ba dang tshul khrims dang ldan par gyur pa de/ lus dang bral nas shi ba'i 'og tu bde 'gro mtho ris kyi 'jig rten nor bu 'phyang ba'i lha rnams kyi nang du skye</text></item>
<item><p>249b4</p><section>mdo sde</section><text>bar 'gyur ro/ /der skyes nas kyang legs par byas pa'i las kyi mtha' mngon sum du gyur pa de/ shin du bde ba'i rgyu legs par byas pa'i las kyi 'bras bu'i skal ba la ni spyod/ ji ltar nyi ma rang las 'od 'byung ba de</text></item>
<item><p>249b5</p><section>mdo sde</section><text>bas bcu 'gyur gyis lhag pa'i 'od kyi phreng ba ni 'byung / lha'i tshogs thams cad kyis shin du bkur ba na lha mo du ma 'bum snyed rim gro bya ba'i phyir ni 'ong / lha mo gus pa skyes pa de rnams ji ltar snga nas bshes pa ltar yid</text></item>
<item><p>249b6</p><section>mdo sde</section><text>gcugs par gyur cing / bzhin 'dzum la rgyan thams cad kyis glubs pas gang ba rnams ni/ byad gzugs dang cha byad dang rgyan lhag par bzang ba dang gzugs bzang ba dang dbyibs legs pa dang lus legs pa yin</text></item>
<item><p>249b7</p><section>mdo sde</section><text>la/ phan tshun thab mo dang phrag dog dang 'jigs pa'i ngo bo ni med/ gcig la gcig yid gcugs pa ni skyes/ gnod pa med pa'i snying dang ldan pa rnams phan tshun 'brang bar mi dga' ba skad cig tsam yang med de/</text></item>
<item><p>249b8</p><section>mdo sde</section><text>de skad cig kyang nyams pa med do/ /yon tan de lta bu dang ldan pa kun yid rab tu dga' bar gyur nas thams cad kyis kyang pad ma dag blangs te lha de'i drung du 'dong bar byed do/ /kha cig gis ni gser gyi pad ma blangs/ kha cig</text></item>
<item><p>250a1</p><section>mdo sde</section><text>gis ni dngul gyi pad ma/ kha cig gis ni bai dUr+ya'i pad ma/ kha cig gis ni shel gyi pad ma/ kha cig gis ni rin po che dang 'dres pa dag blangs te/ 'di ltar gang gi lag na dngul gyi pad ma yod pa de'i pad ma'i sdong bu ni gser/</text></item>
<item><p>250a2</p><section>mdo sde</section><text>ze ba ni pad ma rA ga'i mdog yin no/ /gang gi pad ma bai dUr+ya'i pad ma yin na de'i sdong bu ni gser yin no/ /gang gi pad ma gser yin na de'i me tog an da rnyil yin no/ /gang gi pad ma spug yin na de'i sdong bu an da rnyil yin no/ gang gi</text></item>
<item><p>250a3</p><section>mdo sde</section><text>lag na pad ma dmar po thogs na de'i ze ba ni rdo rje'i mdog lta bu yin te/ de ltar lha mo de rnams lha de'i drung du 'dong bar byed do/ /dong nas kyang yid gcugs pa de la kun nas pad ma char ltar 'bebs te/ ji ltar dbyar gyi dus rnams su sprin</text></item>
<item><p>250a4</p><section>mdo sde</section><text>gyi rgyal po dag las char kyi rgyun mngon par 'bab pa de ltar lha de la lha mo de rnams kyis pad ma'i char 'bebs par byed do/ /lha de skyes ma thag nyid du dang por lha mo de rnams mthong nas/ lha rnams kyi ngo bo nyid kyi snying g.yo bar byed na yid</text></item>
<item><p>250a5</p><section>mdo sde</section><text>shin du dga' bar gyur pa lta smos kyang ci dgos/ de skyes ma thag tu dang por de rnams mthong nas 'dod chags kyis 'phangs pa'i yid dang / ngo mtshar du gyur pa'i snying rab tu dga' ba dang yan lag dang nying lag thams cad kyang dga' bar</text></item>
<item><p>250a6</p><section>mdo sde</section><text>gyur nas/ mod nyid la stan de nas lha mo de rnams ga la ba der rgyug par byed do/ /'dod chags skyes pa de dag phan tshun 'dres par gyur nas/ de nas yang lha mo de rnams dang lha de yang dang yang du dga' ba nyid lhag par bskyed par</text></item>
<item><p>250a7</p><section>mdo sde</section><text>bya ba'i phyir/ shin du bro gar byed rgod par byed glu len par byed do/ /de nas lha de lha mo de rnams kyis yongs su bskor nas/ tshal dang nye ba'i tshal rin po che sna tshogs 'bar ba/ 'dod pa'i yon tan thams cad dang ldan pa/</text></item>
<item><p>250a8</p><section>mdo sde</section><text>shing ljon pa rnams dang shing ljon pa'i drung rnams dang ldan pa/ bya sna tshogs 'dres shing sgra 'byin pa thos na snyan pa/ me tog dang 'bras bu'i phyogs ji ltar 'dod pa bzhin 'grub pa chu bo dang 'bab chu dang lteng ka rnams 'bum</text></item>
<item><p>250b1</p><section>mdo sde</section><text>snyed kyis gang ba'i tshal dang nye ba'i tshal de rnams su/ lha de lha mo de rnams dang lhan cig gnas par bya ba'i phyir 'dong bar byed de/ rang gis byas pa'i las mngon sum du gyur pa des/ bde ba dpe med pa rnams du ma dag myong ngo / /de nas de</text></item>
<item><p>250b2</p><section>mdo sde</section><text>de rnams kyis yongs su bskor nas sil snyan yan lag lnga dang ldan pas rtse zhing / 'dod pa thams cad bsams na 'grub pa lus kyi mtha' rgya chen po byed pa'i lha de/ 'phags pa'i tshul khrims de la brten pa'i 'bras bu la spyod</text></item>
<item><p>250b3</p><section>mdo sde</section><text>par byed do/ /de nas de ltar lha de de rnams kyis yongs su bskor nas/ lha de rnams dang yang nor bu 'phyang ba'i tshal ga la ba der 'dong bar byed do/ /lha gzhan rnams kyis de dag mthong nas/ yid rab tu dga' ba gus pa</text></item>
<item><p>250b4</p><section>mdo sde</section><text>dang bcas pa/ lha dang lha mo'i tshogs kyis yongs su bskor ba rnams/ lha gsar du byung ba de ga la ba der 'dong bar byed do/ /gus pa dang bcas pa'i yid kyis/ de la gnyen ltar sems shing thams cad yid rab tu dga'</text></item>
<item><p>250b5</p><section>mdo sde</section><text>bas lha de'i drung du dong ngo / /lha gsar du byung ba de yang yid dga' ba skyes nas lha de rnams 'ong ba ga la ba der 'gro bar byed do/ /de nas yang lha de rnams dang lha gsar du byung ba de dang nor bu 'phyang ba'i tshal 'dod pa lnga 'grub pa de na</text></item>
<item><p>250b6</p><section>mdo sde</section><text>dga' bar byed/ dga' mgur spyod par byed cing dga' ba dang 'thun pa'i sil snyan yan lag lnga dang ldan pa/ thos na shin du yid tu 'ong la de bzhin du rnar snyan pa dag gis lha de rnams dga' bar byed rtse bar byed dga' mgur spyod</text></item>
<item><p>250b7</p><section>mdo sde</section><text>par byed do/ /de nas yang lha rnams nor bu 'phyang ba'i tshal na/ lha mo sgeg mo rab tu dga' ba rnam pa du ma rol mo'i sgra 'byin zhing shin du nyams dga' bar byed pa'i nang na/ lha rnams lta bas bde ba myong bar byed de 'di lta ste/</text></item>
<item><p>250b8</p><section>mdo sde</section><text>tshal gyi nang gi sa gzhi rin po che sna bdun gyis brgyan pa/ kun nas kha dog dang mdog gser gyi gos bgos pa ltar mdzes pa yin te/ de ltar dga' bar byed pa'i shing ljon pa skyes pa rnams phan tshun 'gran pa ltar me tog rab tu</text></item>
<item><p>251a1</p><section>mdo sde</section><text>rgyas pa/ rin po che sna tshogs kyi shing ljon pa rnams kyis brgyan pa/ tshal dang nye ba'i tshal gyi sa gzhi mtho dma' ran pa/ bza' ba'i tshogs dang btung ba'i tshogs mang pos gang ba kun nas blta na sdug cing nyams</text></item>
<item><p>251a2</p><section>mdo sde</section><text>dga' la lhag par mdzes pa yin no/ /de nas yang lha de lha rnams dang lhan cig sil snyan sna tshogs dang bcas pa dga' bar byed/ dga' mgur spyod par byed la/ shin du bde ba dang ldan pa dag 'phyang ba'i tshal la sten par byed do/ /</text></item>
<item><p>251a3</p><section>mdo sde</section><text>lha dang lha mo'i tshogs kyis yongs su bskor ba de/ bai dUr+ya'i rdo leb ces bya ba'i sa phyogs de la yang sten par byed de/ des sa phyogs de na nor bu las byas pa'i gos kyi ngo bo nyid shing ljon pa rnams las 'phyang ba mthong ste/</text></item>
<item><p>251a4</p><section>mdo sde</section><text>nyi ma shar ba lta bur shin du gzi brjid dang ldan pa/ skye bo thams cad kyis mthong na bde ba yin la rlung gis bskyod na mtho dman du 'phar ba yin no// //'phags pa dam pa'i chos dran pa nye bar gzhag pa/ bam po bzhi bcu tham</text></item>
<item><p>251a5</p><section>mdo sde</section><text>pa/ bung ba 'bum snyed kyis kyang khyab pa yin la/ bung ba kha dog mdzes pa rnam pa sna tshogs dag gis brgyan pa/ kun nas shing ljon pa 'bum snyed 'od 'bar ba ltar gsar pa yin no/ /lha de rnams kyis shing ljon pa de</text></item>
<item><p>251a6</p><section>mdo sde</section><text>dag mthong nas ngo mtshar cher skyes pa'i mig phye ste/ shing ljon pa de dag rlung gis bskyod pa'i lo ma 'phyang ba kun nas mdzes pa ga la ba der lha mo'i tshogs thams cad dang lhan cig 'dong bar byed do/ /de dag kun nas rgya che ba de rnams</text></item>
<item><p>251a7</p><section>mdo sde</section><text>kyi nang na sil snyan yan lag lnga dang ldan pas dga' bar byed rtse bar byed dga' mgur spyod par byed do/ /de nas tshal 'phyang ba'i nang de na sems ngo mtshar du dga' ba'i lha de rnams lcang lo 'phrugs pa de dag rtse ba'i don du spyang bar</text></item>
<item><p>251a8</p><section>mdo sde</section><text>byed do/ /spyangs pa dag la rtse ba na lcang lo 'phrugs pa la lta bas chog nas de dag 'di snyam du sems te/ da ni lcang lo 'phrugs pa dag las rgun chang yon tan thams cad dang ldan pa 'byung bar gyur cig snyam du sems</text></item>
<item><p>251b1</p><section>mdo sde</section><text>bskyed ma thag nyid tu lcang lo 'phrugs pa de dag las lha de rnams kyi rgun chang byung ngo / /de dag kyang lha de rnams kyis sngon ma mthong ba yin te/ sngon ma byung ba'i btung ba mdog dang dri dang ro dang reg pa byung bar gyur pa dag la de</text></item>
<item><p>251b2</p><section>mdo sde</section><text>rnams ngo mtshar cher skyes shing mig dang bzhin 'dzum la yid brgya 'gyur du rab tu dga' ba skyes so/ /rgun chang ngo mtshar che ba mdog dang dri dang ro phun sum tshogs pa/ shing lo 'phrugs pa rnams las byung ba de dag 'thungs</text></item>
<item><p>251b3</p><section>mdo sde</section><text>nas bdag cag bcu 'gyur du rab tu dga' bar bya'o snyam mo/ /de nas lha de rnams bai dUr+ya'i snod thogs te rgun chang de dag bcus nas/ rgun chang 'di ci bder gsol cig ces phan tshun 'drim par byed do/ /de ltar de rnams</text></item>
<item><p>251b4</p><section>mdo sde</section><text>'thung ba ni gang gis ji srid du sbyin pa byin nam/ tshul khrims bsrungs pa de ni de srid tu chang de mdog dang dri dang ro dang ldan pa'i yon tan khyad par che bar 'byung ngo / /de nas chang de lhag par zhim par rig nas/ de na lha sbyin</text></item>
<item><p>251b5</p><section>mdo sde</section><text>pa dang tshul khrims chung ngu dang ldan pa gang yin pa de'i chang de dag mi zhim par shes nas shin du ngo tsha ba skyes so/ /shin du ngo tsha bar rig nas bya lo ma dang rgun chang gi nang na spyod pa zhes bya ba gang shing ljon pa de rnams kyi lo ma'i</text></item>
<item><p>251b6</p><section>mdo sde</section><text>nang du song ste/ rgun chang rtag tu 'thung ba dag gis 'di ltar tshigs su bcad de smras pa/ chang 'thung rgyags pas myos pa yi/ /sems can gti mug dbang gyur rnams/ /gti mug zhags pas mngon sum du/ /</text></item>
<item><p>251b7</p><section>mdo sde</section><text>sred pa'i ros ni 'thung bar byed/ /gti mug zhags pa chang yin te/ /'thungs nas gshin rjes skul bar byed/ /mtho ris nas ni dmyal bar ltung / /de bas chang la ma reg cig /mthong dang reg dang bsnams pa las/ /</text></item>
<item><p>251b8</p><section>mdo sde</section><text>chang gis mi ni rmongs par byed/ /de bas kun du zhags pa yin/ /de ni ring bar yongs su spongs/ /mthong ba las ni chags pa skye/ /reg pa las ni dri 'byung la/ /dri las ro la chags pa 'byung / /ro rnams kyis</text></item>
<item><p>252a1</p><section>mdo sde</section><text>ni tha mar 'gro/ /ji ltar chang la nges brten na/ /de ltar ming dang gzugs 'jig ste/ /zhags pa'i nang na tha ma ni/ /chang zhes mkhas pa rnams gsung ngo / /ngag dang mig dang 'gro ba nyid/ /tshabs po cher ni 'khrul byed la/ /blo bral</text></item>
<item><p>252a2</p><section>mdo sde</section><text>rmongs pa 'khrul pa ni/ /ci yang sgrub par mi byed do/ /sa la ltung ba'i mi de la/ /bud med rnams kyang 'phya bar byed/ /'gul ba med pa shing skam 'dra/ /g.yo ba med pa sa la ltung / /chang 'thung ba la goms pa ni/ /'chi bar 'gyur</text></item>
<item><p>252a3</p><section>mdo sde</section><text>zhes grags par byed/ /ha la ha la'i dug bas lhag /'chi zhags pas kyang de lhag go/ /chang 'thung ba la rtag tu ni/ /nyes dmigs sum bcu rtsa drug yod/ /de bas nyes dmigs shes pa gang / /de yis chang ni rnam par spongs/ /</text></item>
<item><p>252a4</p><section>mdo sde</section><text>rigs btsun mkhas pa dag la ni/ /dri ma chen por byed pa yin/ /skye bo ka sa'i me tog ltar/ /yang ba kho nar byed pa yin/ /de ltar bya de dag dud 'gror gyur gyis kyang lha de dag la rgod par byed na/ lha gzhan dag lta smos kyang ci dgos/ de nas</text></item>
<item><p>252a5</p><section>mdo sde</section><text>las legs par byas pa'i sa bon gyis ji lta ba bzhin gyur pa'i lha rnams/ sbrang rtsi'i chang mdog dang dri dang ro phun sum tshogs pa dang tha ma dang 'bring dang khyad zhugs pa de dag 'thungs nas/ tshal rgyun gyi gnas zhes bya ba ga la ba der</text></item>
<item><p>252a6</p><section>mdo sde</section><text>gnas par bya ba'i don du 'dong bar byed la/ rna gung du sil snyan gyi sgras 'dir cing yid rab tu dga' la/ me tog ud pa la sngon po'i phreng ba bsgyus pas mdzes pa dag dong ngo / /rgyun gyi gnas de nas kyang lha dang lha mo'i tshogs kyis</text></item>
<item><p>252a7</p><section>mdo sde</section><text>gang ba rab tu dga' la/ phan tshun shin du mgu bar gnas pa/ lus gser gyi 'od kyis brgyan pa rnams sprin gyi tshal der myur bar dong ngo / /de nas sprin gyi tshal du dong ba'i lha dga' ba la gnas pa/ bag med pa de rnams la</text></item>
<item><p>252a8</p><section>mdo sde</section><text>bskul bar bya ba'i phyir/ brgya byin glang po che sa srung gi bu rnam par rgyal byed ces bya ba de nyid rgyan 'bum snyed kyis brgyan pa la zhon nas/ lha dang lha mo'i tshogs rab tu dga' bas gang ba dang sprin gyi tshal zhes bya ba der</text></item>
<item><p>252b1</p><section>mdo sde</section><text>dong ngo / /de nas lha de rnams kyis lha'i rgyal po brgya byin mthong nas/ sems gus pa dang bcas shing thor tshugs dang me tog phreng ba dang rgyan phreng thogs pa thams cad kyis brgya byin la bstod cing / sil snyan sna tshogs kyi sgra dang dbyangs nye bar</text></item>
<item><p>252b2</p><section>mdo sde</section><text>'byin la brgya byin gyi mdun du bro gar dang tshul sdug gus 'gro bar byed do/ /lha'i rgyal po brgya byin yang de bzhin du glang po che sa srung gi bu la zhon bzhin du/ lha de rnams la tshig snyan pa rnams kyis mngon par dga' bar byed do/ /de nas brgya</text></item>
<item><p>252b3</p><section>mdo sde</section><text>byin lha de rnams kyi nang na cung zad cig dga' bar gnas par rtse bar byas nas/ lha de rnams la 'di skad smras so/ /'di ltar legs par byas pa'i las kyi mtha' spyad pa'i lha khyed rnams nga lha ma yin rgyags shing khro bar gyur pa rgyags</text></item>
<item><p>252b4</p><section>mdo sde</section><text>pa dang dbral bar bya ba'i phyir/ dga' ba'i tshal du 'gro ba'i bar du dga' bar gyis shig /de nas brgya byin gyi tshig de skad thos nas lha rnams kyis smras pa/ 'di ltar lha bdag cag kyang lha ma yin de rgyags pa dang dbral bar bgyi ba'i</text></item>
<item><p>252b5</p><section>mdo sde</section><text>slad du mchi'o/ /de nas brgya byin gyis lha de rnams zlog par byed de/ don 'di nga 'ba' shig gis nus kyis khyed spro bar ma byed cig /de nas lha de rnams bzlog nas/ lha'i rgyal po brgya byin de dga' ba'i tshal ga la ba dang rang gi kun</text></item>
<item><p>252b6</p><section>mdo sde</section><text>dga' ra ba ga la ba der song ba dang / gang na nyal mal bcas pa'i nyal mal de na/ lha ma yin sprin gyi phung po lta bur 'phel ba zhugs pa dag la lha mang pos spyo bar byed do/ /ji lta ji ltar spyos pa de lta de ltar 'phel bar 'gyur ro/ /</text></item>
<item><p>252b7</p><section>mdo sde</section><text>de ltar de 'phel bar gyur pa mthong nas lha mi bzod par gyur pa de rnams yang spyo bar byed do/ /de nas yang lha ma yin rgyags shing khro bar gyur pa/ rab tu 'phel zhing mngon par 'phel la/ de ltar bzod pa med pa'i gzugs</text></item>
<item><p>252b8</p><section>mdo sde</section><text>mthong nas/ brgya byin gyis smras pa/ 'di ltar khro bas mngon par 'phel ba 'di la ni gang gis de'i rgyags pa bsal ba'i gnyen po bya dgos so snyam nas/ de nas de'i tshe brgya byin gyis 'di ltar tshigs su bcad de smras pa/</text></item>
<item><p>253a1</p><section>mdo sde</section><text>khro bas nyams pa'i khro ba ni/ /bzod pas khro ba nyid las rgyal/ /chos min chos kyis nges par rgyal/ /mun pa 'od kyis rnam par rgyal/ /bden pa rnams kyis brdzun tshig bcom/ /phra ma 'ang ting nge 'dzin gyis bcom/ /</text></item>
<item><p>253a2</p><section>mdo sde</section><text>tshig rtsub gnyen pa rnams kyis rgyal/ /sdang ba mnyen pa nyid kyis rgyal/ /srog gcod byams pa rnams kyis rgyal/ /rku sems rtag tu sbyin pas rgyal/ /tshul bzhin yid la mi byed pa/ /tshul bzhin gyis ni rtag tu rgyal/ /</text></item>
<item><p>253a3</p><section>mdo sde</section><text>ma rig pa ni rig pas rgyal/ /de bzhin mun pa snang bas so/ /mun pa'i phyogs kyi de nyid ni/ /snang ba'i phyogs kyis rgyal bar gyur/ /log pa'i 'dod pa mi gtsang ba/ /dpyod cing rig pas rnam par rgyal/ /lam ngan</text></item>
<item><p>253a4</p><section>mdo sde</section><text>zhugs pa'i 'phags pa'i lam/ /yan lag brgyad pas rtag tu rgyal/ /sdar ma 'di ni mi 'jigs pa/ /bzhi rnams kho nas rgyal ba yin/ /brjed ngas pa ni dran pas bcom/ /mi shes pa ni shes nyid kyis/ /'dod chags bdo</text></item>
<item><p>253a5</p><section>mdo sde</section><text>ba'i mi rnams ni/ /dgon gnas brtson pa rnams kyis rgyal/ /tshal rnams dkrigs pa thams cad ni/ /ri rab ri yis rnam par rgyal/ /sa las byung ba'i chu kun ni/ /rgya mtsho yis ni rgyal bar 'gyur/ /kun nas gza' dang skar</text></item>
<item><p>253a6</p><section>mdo sde</section><text>ma rnams/ /nyi ma'i 'od kyis rnam par rgyal/ /lugs min de bzhin lugs kyis rgyal/ /dbul ba sbyin pa tshogs pas rgyal/ /dor sgyu drang po rnams kyis rgyal/ /brdzun zer ba ni bden pas bcom/ /log pa yang dag nyid</text></item>
<item><p>253a7</p><section>mdo sde</section><text>kyis rgyal/ /grang ba byung ba me yis rgyal/ /skom pa chu yis rnam par rgyal/ /bkres pa de bzhin ston mos rgyal/ /ri dgas snying stobs yod pa gang / /thams cad seng ges rnam par rgyal/ /'dod chen che ba chog</text></item>
<item><p>253a8</p><section>mdo sde</section><text>shes pas/ /rtag tu rgyal bar rab tu grags/ /snying rje rtag tu bsngags pa yin/ /snying rje med pa bsngags pa min/ /shes pa che la rtag tu dul/ /skyes bu de nyid smra rnams kyis/ /las ngan rnams kyi log pa nyid/ /</text></item>
<item><p>253b1</p><section>mdo sde</section><text>lhag par smra ba'i mi rnams bcom/ /yon por smra ba'i mu stegs kun/ /sangs rgyas kyis ni rnam par rgyal/ /lha ma yin ni lha yis rgyal/ /chos nyid 'di ni rnam par gnas/ /brgya byin ltar ni bcos pa byed/ /kun las ngas kyang</text></item>
<item><p>253b2</p><section>mdo sde</section><text>rnam rgyal na/ /'og ma khyed cag gang yin pa/ /'di dag 'ongs pa smos ci dgos/ /mal gzhi 'di dag thams cad ni/ /chos lhur len pa rnams sten gyi/ /chos min pa la brtson pa yi/ /rmongs pa'i blo yis bsten bya min/ /</text></item>
<item><p>253b3</p><section>mdo sde</section><text>de nas brgya byin gyi kha nas tshig de dag thos nas gang gi tshe/ ji lta ji ltar spyos pa dang de lta de ltar 'phel ba'i lha ma yin gang yin pa de dag la bden pa'i tshig 'dis phog pa dang 'phel ba med la/ stobs dang mdog dang snying</text></item>
<item><p>253b4</p><section>mdo sde</section><text>stobs dag bri bar gyur to/ /sems can dman pa de dag mthong nas brgya byin gyi zhabs 'bring ba gang yin pa de rnams kyis/ sems can dman pa'i rkang pa dag nas bzung ste/ phyung nas dga' ba'i tshal de nas bskrad do/ /</text></item>
<item><p>253b5</p><section>mdo sde</section><text>brgya byin yid rab tu dga' ba yang glang pos srung gi bu la zhon nas/ nor bu 'phyang ba'i lha rnams kyi gnas ga la ba der 'gro bar byed de/ bya ba byas pa'i lha'i tshogs thams cad kyis yongs su bskor ba shin du dpe med pa'i</text></item>
<item><p>253b6</p><section>mdo sde</section><text>lha'i 'dod pa thams cad grub cing ldan pa de nas yang lha de dag gi drung du phyin to/ /nor bu 'phyang ba na gnas pa'i lha de rnams kyang brgya byin dang phrad nas mngon par bstod do/ /yang thams cad sprin gyi tshal ga la ba de nyid</text></item>
<item><p>253b7</p><section>mdo sde</section><text>du dong ngo / /de ltar brgya byin gyi mdun na 'don pa yid shin du mgu ba 'dod pa thams cad dang ldan pa rnams/ tshal dang nye ba'i tshal gyi sa gzhi mthon dma' ran pa/ sa phyogs shin du rnam par phye ba me tog mang po bsags pa/</text></item>
<item><p>253b8</p><section>mdo sde</section><text>tshal dkrigs pa me tog gi ldum bu 'phyang ba'i ljid kyis ldum bu 'phyang ba'i khyim nyams dga' ba/ kun nas shin du dga' ba rnams su dga' bar byed do/ /brgya byin gyi mdun na lha mo'i tshogs yid rab tu dga' ba rnams kyang pi</text></item>
<item><p>254a1</p><section>mdo sde</section><text>bang dang rdza rnga dang khar rnga dang gling bu dang pi ldir dag khyer nas glu len par byed dga' bar byed dga' mgur spyod par byed do/ /brgya byin yang glang po che sa srung gi bu la zhon te/ rol mo'i kha dpon gzhan rnams kyis bskor nas</text></item>
<item><p>254a2</p><section>mdo sde</section><text>bstod cing / sil snyan yan lag lnga dang ldan pas lhan cig rtse bar byed de 'di lta ste/ jeng dang rnga dang khar dkrol dang gling bu dang glu dbyangs kyis mdun du bskor nas rtse bar byed dga' bar byed do/ /glang po che'i rgyal po de yang gzugs ri bas</text></item>
<item><p>254a3</p><section>mdo sde</section><text>che ste/ ri chen po 'gul ba lta bur 'dug pa'i glang po che de la zhon pa ni/ ji ltar gangs ri kha bas yog pa'i ri'i rtse mo'i steng na sos ka'i dus su nyi ma'i 'od zer sprin dang mun pa dang bral ba shin du gsal bar shar ba de ltar mdzes pa yin no/ /</text></item>
<item><p>254a4</p><section>mdo sde</section><text>de ltar brgya byin lha dang lha mo'i tshogs ngan song gi sgo gcod pa yid shin du mgu ba blo gros bzang po dang 'thun pas yongs su bskor ba dang lhan cig /bai dUr+ya dang dngul dang shel dang an da rnyil dang mthon ka chen po dang pad ma rA ga dang gser</text></item>
<item><p>254a5</p><section>mdo sde</section><text>btso ma dang spug pas ches lhag pa'i tshal dang nye ba'i tshal nyams dga' ba rnams na/ rgyu bar byed rtse bar byed dga' bar byed de/ gang de kho na nyid shin du phun sum tshogs pa lhag par bde ba myong ngo / /de lta mod kyi des 'dod pa yang</text></item>
<item><p>254a6</p><section>mdo sde</section><text>dag par grub pa/ 'jig rten gyi phun sum tshogs pa 'byung ba 'jig par rig nas/ dga' ba yang med la 'khrug pa yang med do/ /phun sum tshogs pa thams cad kyi mtha' ni rgud par 'gyur ro snyam du rig nas/</text></item>
<item><p>254a7</p><section>mdo sde</section><text>'di ltar rang gi las la spyod pa/ las kyi rlung gis gtor ba rnams sems can dmyal ba dang yi dgas dang dud 'gro rnams kyi nang na 'khyam zhing / lha dang lha mo'i tshogs 'grogs pa 'di thams cad dang bral ba'i lha rnams shi nas</text></item>
<item><p>254a8</p><section>mdo sde</section><text>gar 'gro/ /kye ma byis pa so so'i skye bo bslus pa 'di dag thams cad ni las byas pa chen po myong ngo snyam du nang du yid la sems par byed do/ /de nas de'i tshe brgya byin gyis 'di ltar tshigs su bcad de smras pa/ nam mkha'</text></item>
<item><p>254b1</p><section>mdo sde</section><text>la ni sprin chags pa/ /rlung gis kun du gtor ba rnams/ /'dus pa dag kyang 'gyes pa ltar/ /'khor ba'i srog chags de bzhin no/ /ji ltar dus tshigs dus tshigs su/ /me tog byung ba mi yis mthong / /dus tshigs thams cad thal</text></item>
<item><p>254b2</p><section>mdo sde</section><text>gyur na/ /ji ltar byung ba so sor 'jig /de ltar legs par byas pa'i lha/ /dus su byung na dga' byed la/ /dge ba'i dus ni thal gyur na/ /ji ltar byung ba so sor 'jig /ji ltar dus tshigs dus tshigs su/ /shing lo du ma skye 'gyur</text></item>
<item><p>254b3</p><section>mdo sde</section><text>ba/ /dus tshigs dus ni thal 'gyur na/ /de dag kun nas 'jig par 'gyur/ /de ltar lha rnams lo ma 'dra/ /srid pa 'di ni shing lta bu/ /bde ba rtag tu 'jig 'gyur te/ /brtan pa dang ni rtag pa med/ /ji ltar char pa 'bab dus na/ /</text></item>
<item><p>254b4</p><section>mdo sde</section><text>mkha' la char 'bab ldog pa med/ /de ltar bde ba 'di dag kun/ /'gro bar 'gyur te log pa med/ /ji ltar rma bya'i sgro dag ni/ /rlung gis kun du khyer gyur pa/ /de ni zad par bya phyir 'jig /bde ba'i gzhi ni de dang 'dra/ /ji ltar mer ni</text></item>
<item><p>254b5</p><section>mdo sde</section><text>shing bcug na/ /nges par rab tu sreg par byed/ /de ltar dus ni me dang 'dra/ /mi rnams shing skam lta bu yin/ /brgya 'am yang na stong dag tu/ /'di dag 'ong dang 'gro 'gyur yang / /de ltar sred pas rmongs pa 'di/ /yang dag rig par mi 'gyur</text></item>
<item><p>254b6</p><section>mdo sde</section><text>ro/ /sred dang rmongs pa'i mig 'phrul gyis/ /thams cad du ni rnam par gang / /ji ltar dge skal ma yin pa/ /de ltar lha rnams rab tu bslus/ /de ltar brgya byin des lha de rnams la snying rje bskyed nas/ de nas yang glang po che sa srung</text></item>
<item><p>254b7</p><section>mdo sde</section><text>gi bu de la zhon te/ lha'i tshogs kyis yongs su bskor ba/ sil snyan dang rol mo'i sgra dbyangs sna tshogs len bzhin du lha'i 'dun sa chos bzangs de nyid du 'dong bar byed de/ chos bzangs na gnas pa rgyal ba thob pa dag la lha</text></item>
<item><p>254b8</p><section>mdo sde</section><text>gzhan rnams kyis mchod cing phyin te/ nor bu 'phyang ba na gnas pa'i lha 'dod pas tshim pa med pa rnams ji srid tu 'dod pa sdug pa yid du 'ong ba byas shing bsags pa/ so so yang dag par myong bar 'gyur ba'i las de zad pa dang spangs</text></item>
<item><p>255a1</p><section>mdo sde</section><text>pa dang / zhig par ma gyur pa de srid tu gzugs dang sgra dang dri dang ro rnams kyis tshal dang nye ba'i tshal rnams kyi nang na rtse bar byed dga' mgur spyod par byed do/ /de de nas shi nas kyang las nye bar 'gro ba ji lta ba bzhin/ sems</text></item>
<item><p>255a2</p><section>mdo sde</section><text>can dmyal ba dang yi dgas dang dud 'gro'i nang du skye bar 'gyur ro/ /gal te mi rnams dang skal ba mnyam par mi'i nang du skyes na/ de las de dang rgyu 'thun par rigs rgya chen po'i nang du skye la/ shin du bde ba dang ldan pa dang bong tshod che zhing</text></item>
<item><p>255a3</p><section>mdo sde</section><text>bzang ba dang yul dbus su skye ba dang chos bzang po dang ldan pa dang shin du 'byor pa dang bu dang tsha bo dang ldan pa dang yun ring du gnas pa dang gnod pa med pa'i bran khol bdog pa dang skye bo thams cad dga' ba dang yang dag par ldan pa dang rgyal po</text></item>
<item><p>255a4</p><section>mdo sde</section><text>'am blon po chen por 'gyur ba mthong ngo / /de nas yang dge slong las kyi 'bras bu rnam par smin pa shes pa de/ sum bcu rtsa gsum pa'i lha rnams kyi gnas la rtog par byed de/ des thos pa las byung ba'i shes pas lha rnams kyi gnas ris</text></item>
<item><p>255a5</p><section>mdo sde</section><text>'thun pa zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas des thos pa las byung ba'i shes pas brtags na/ legs par byas pa'i las kyi mtha' spyad pa/ lus dang ngag dang yid</text></item>
<item><p>255a6</p><section>mdo sde</section><text>kyi mtha' yang dag par bsdams pa/ g.yo sgyu med pa/ gzhan la mi gnod pa blo gros rtag tu rgya che ba/ drang po drang po'i rang bzhin can sdig pa'i grogs po spong ba/ gang thabs kun gyis sdig pa'i grogs po spong bar byed la/ de dang lhan</text></item>
<item><p>255a7</p><section>mdo sde</section><text>cig 'dre bar mi byed/ de dang tshig kyang mi smra/ de la mig zur tsam yang mi lta/ lam du yang lhan cig mi 'grogs/ de mthong nas kyang rtag tu spong bar byed la/ de'i grogs po gang yin pa de yang spong bar byed/ btsun pa dag la rten par</text></item>
<item><p>255a8</p><section>mdo sde</section><text>byed cing / rtag tu dam pa'i chos nyan pa'i ngang tshul can yin la/ de thos nas dge ba dang mi dge ba dang lung du ma bstan pa'i chos rnams kyang rnam par shes/ spang bar bya ba spong bar byed la/ spang bar mi bya ba yang spang bar mi bya ba rab tu shes nas yid</text></item>
<item><p>255b1</p><section>mdo sde</section><text>la legs par byed pa dang shin du mnyam par bzhag pa dang dran pa dang sems kyi dbang du mi 'gro bar dran pa nye bar gnas pa dang brkam chags med pa dang / tshul khrims rnam pa bdun rjes su skyong la rdul tsam yang 'khrul pa med pa</text></item>
<item><p>255b2</p><section>mdo sde</section><text>dang / kha na ma tho ba phra mo rdul tsam la yang 'jigs par lta ba dang / kun nas las dag la dri ma med pa yin te/ gser btso ma ltar skyon med pa srog gcod pa dang ma byin par len pa de dang de dag spong bar byed la/ sbyin pa yang byin/ bsod</text></item>
<item><p>255b3</p><section>mdo sde</section><text>nams kyang byed do/ /srog chags dag thar par byed pa ji lta bu yin zhe na/ 'di ni rgyal po 'am blon pos skyes pa dang bud med byi ba byed pa lhan cig bzung nas bcings te/ grong khyer gyi lho phyogs kyi sgor khrid la/ rnga brdungs nas ming dang rus</text></item>
<item><p>255b4</p><section>mdo sde</section><text>kyang bsgrags te/ grogs byed pa su yang med/ mi dga' la 'jigs bzhin mog mog par gyur pa dur khrod logs su kha bstan te/ khrid pa dang des nor rdzas kyis bslus te/ thar bar byed pa dang gzhan yang sbyin pa gtong / /</text></item>
<item><p>255b5</p><section>mdo sde</section><text>bsod nams dag byed pa yin no/ /dge ba dag ji lta bu yin zhe na/ de ltar de gal te chu nyung ba mya ngam gyi phyogs su dge 'dun gnas par gyur la/ de yang dge slong dag skom gyis srog chad la thug ste/ shin du sdug bsngal bar</text></item>
<item><p>255b6</p><section>mdo sde</section><text>gyur pa dang / des gnas pa de rnams kyi don du kun dga' ra ba'i dbus su rdzing bu 'am khron pa dag byas la/ chu phyung ba de dag gi nang 'dam rdzab kyis gang ngam srin bu rnams kyis yog pa dang de dag la de las byed de/ srin bu de</text></item>
<item><p>255b7</p><section>mdo sde</section><text>dag sa skam po dag la 'chi bar mi 'gyur bar bya ba'i phyir/ gsher sa'i phyogs gzhan du 'jog par byed de/ de ltar srog gcod pa chung ngu yang srung bar byed do/ /gzhan du yang 'bab chu dag gi nang na srin bu gnas pa de</text></item>
<item><p>255b8</p><section>mdo sde</section><text>dag kyang blangs nas de nas yang srog btsa' bar bya ba'i phyir/ chu yod pa'i phyogs rnams su 'jog par byed de/ de ltar kun nas dge ba'i las kyi mtha' spyod pa ni srog gcod par mi byed do/ /ma byin par len pa spangs</text></item>
<item><p>256a1</p><section>mdo sde</section><text>pa ji lta bu yin zhe na/ 'di ni rku sems kyis rtsa ba yang len par mi byed pa yin te/ phyogs dag na shing dang smyig ma'i ldum bu skyes pa yang len par mi byed/ gzhan du 'phos pa'i grong dang kun dga' ra ba rnying pa dag</text></item>
<item><p>256a2</p><section>mdo sde</section><text>gzhan gyis yongs su bzung ba med la/ da dung du sus kyang 'dzin par mi 'gyur gyis kyang / sngon gzhan gyis bsgrubs pa zhig yin no snyam du yid la sems par byed la/ de bsam pa des len par mi byed de/ de ma</text></item>
<item><p>256a3</p><section>mdo sde</section><text>byin par len pa spangs pa yin no/ /kun nas legs par byas pa'i las kyi mtha' spyad pa de/ lus dang bral nas shi ba'i 'og tu ris 'thun pa'i lha rnams kyi gnas kyi nang du skye bar 'gyur ro/ /der skyes nas kyang de phyir phyogs pa nyid</text></item>
<item><p>256a4</p><section>mdo sde</section><text>tu skye ste/ gal te gser gyi stan nam gal te dngul gyi 'am gal te shel gyi 'am gal te gser btso ma'i 'am gal te an da rnyil gyi 'am gal te mthon ka chen po 'am gal te mu tig gi 'am gal te spug gi stan gyi steng du skye bar 'gyur ro/ /</text></item>
<item><p>256a5</p><section>mdo sde</section><text>de skyes ma thag tu 'di snyam du sems te/ las dge ba gang zhig gis bdag 'dir skyes snyam mo/ /des sngon gyi rjes su dran te/ 'di ltar dge ba'i rnam pa pha ma ltar byams pa/ rnam par smin pa bsil ba/ bde ba nges par myong bar 'gyur</text></item>
<item><p>256a6</p><section>mdo sde</section><text>ba'i rnam pa ji snyed pa des lha rnams kyi nang du skyes so snyam ste/ des las de dag rjes su dran zhing las kyi 'bras bu yang mngon sum nyid du mthong nas/ dge ba'i las rnams la ni stod par byed la/ mi dge ba dag la ni smod par byed do/ /</text></item>
<item><p>256a7</p><section>mdo sde</section><text>tshe rabs dran zhing las kyi gzhir gyur pa/ dge ba pha ma lta bu du ma'i las kyi gzhi mi'i rjes su dran nas/ de nas de'i tshe 'di ltar tshigs su bcad de smras pa/ gang zhig bag yod thob nas su/ /mi yi tshe ni legs par</text></item>
<item><p>256a8</p><section>mdo sde</section><text>thob/ /legs par bya ba'i las byas na/ /lha yi 'jig rten nye bar 'gro/ /mi yi tshe ni rnyed dka' ste/ /de ni rnyed nas bag med gang / /mi de bag med mun pa las/ /'khyams nas sems can dmyal bar ltung / /</text></item>
<item><p>256b1</p><section>mdo sde</section><text>legs byas rnam pa gsum byas shing / /rnam pa bdun yang goms byas la/ /dgra gsum bsad pa'i mi dag ni/ /lha rnams kyi ni nang du 'gro/ /nyon mongs nges par sel byed la/ /dga' bas sel bar mi byed gang / /dga' ba bsal</text></item>
<item><p>256b2</p><section>mdo sde</section><text>ba'i dag pa de/ /lha rnams kyi ni nang du 'gro/ /sdug bsngal chen po'i sgor gyur pa/ /ser sna nges par bsal byas shing / /sbyin pa 'ang sna tshogs byin pa ni/ /lha rnams kyi ni nang du 'gro/ /srog chags dag ni srog bzhin du/ /snying brtses</text></item>
<item><p>256b3</p><section>mdo sde</section><text>rtag tu bsrung byas shing / /byams sems rtag tu dul ba dag /lha rnams kyi ni nang du 'gro/ /ma byin me ltar rig nas su/ /kun nas byin pa byas gyur zhing / /sems dang blo gros bsgoms pa ni/ /lha rnams kyi ni nang du 'gro/ /</text></item>
<item><p>256b4</p><section>mdo sde</section><text>de nyid don la sems pa po/ /gzhan gyi chung ma 'ang ma ltar lta/ /'dod skyes nyes pas ma gos pa/ /lha rnams kyi ni nang du 'gro/ /gang zhig rang sems me 'di dag /lce yi gtsub shing yang dag byung / /brdzun du smra ba rjod byed gang / /</text></item>
<item><p>256b5</p><section>mdo sde</section><text>de ni bcom na bde 'gror 'gro/ /bshes grogs rtag tu don med byed/ /phra ma rtag tu bcom nas su/ /'jam por smra bar dga' ba ni/ /lha rnams kyi ni nang du 'gro/ /mtshon cha lta bu'i tshig rtsub dag /brtan pos yong ye spong byed</text></item>
<item><p>256b6</p><section>mdo sde</section><text>la/ /rtag tu tshig 'jam rab tu smra/ /de ni bde 'gror 'gro bar 'gyur/ /gang gi lce yi rtse mo la/ /'brel med mi smra smra mi 'gyur/ /yang dag smra la dus nyid shes/ /lha rnams kyi ni nang du 'gro/ /sangs rgyas gsungs pa'i rnam pa</text></item>
<item><p>256b7</p><section>mdo sde</section><text>bdun/ /gang gis tshul khrims 'di bsrungs pa/ /brtan po tshul nyid shes pa de/ /lha rnams kyi ni nang du 'gro/ /de ltar lha gsar du skyes pa de phyir phyogs pa skyes ma thag nyid du tshe rabs dran nas yul rnams kyi dbang du blo gros</text></item>
<item><p>256b8</p><section>mdo sde</section><text>gyur kyang / sngon bsgoms shing goms pa'i blos smras so/ /de nas gsar du skyes pa de shin du gzhon la gtsang gtsang ltar 'dug par mthong zhing rtogs nas/ lha mo de rnams lha de'i drung du rgyug par byed de ji ltar me tog gi ro 'thung</text></item>
<item><p>257a1</p><section>mdo sde</section><text>bar 'dod pa'i bung ba rnams me tog nyid la rgyug par byed pa de ltar lha mo lag na sil snyan dang rol mo rnam pa sna tshogs thogs pa/ gzhan dag gi lag na gling bu dang rdza rnga thogs pa/ lus la me tog phreng ba dang phye ma</text></item>
<item><p>257a2</p><section>mdo sde</section><text>dang byug pas bskus pa me tog gi phreng ba rnams thogs pa dang / gzhan dag ni me tog gi char mngon par 'bebs/ gzhan dag ni glu len zhing gar mkhan ltar mdzes pa de rnams/ lha de'i drung du kun du rgyug par byed do/ /</text></item>
<item><p>257a3</p><section>mdo sde</section><text>de ltar rgyan dang cha byad rnam pa sna tshogs thogs pa/ gzugs rnam pa sna tshogs dang ldan pa/ cho ga rnam pa sna tshogs la mkhas pa/ cha byad rnam pa sna tshogs 'chang ba rnam pa sna tshogs bdog pa/ gzugs gcig bas</text></item>
<item><p>257a4</p><section>mdo sde</section><text>gcig bzang zhing byad gzugs mchog dang ldan pa rnams/ lha gsar du skyes pa de la lan brgya 'am lan stong du mngon par brtags nas sngon gyi lha 'chi ba dag bor te/ lha gsar du skyes pa yid du sdug pa'i drung du/ lha mo de rnams ji</text></item>
<item><p>257a5</p><section>mdo sde</section><text>ltar shin du skom pa dag mtsho skams pa bor nas/ mtsho chu bsil zhing dang bas kun du gang ba'i drung du rgyug pa de ltar gsar du skyes pa la 'dod pa ngoms mi myong ba'i lha mo de dag thams cad kyis rab tu brgyugs so/ /de nas lha gsar</text></item>
<item><p>257a6</p><section>mdo sde</section><text>du skyes pa des de rnams kyi rgyan gyi sgra nyid thos nas/ sems 'dod chags kyis g.yengs par 'gyur na/ de rnams kyi byad gzugs de dang spyod pa de dag mthong na lta smos kyang ci dgos/ de bzhin du de'i sems sil snyan yan</text></item>
<item><p>257a7</p><section>mdo sde</section><text>lag lnga dang ldan pa dang yo byad de dag gis g.yengs pa dang ji ltar tshe rabs 'bum lon pa ltar brjed de/ 'di ltar lha rnams kyi ngo bo ni 'di lta ste/ lha nyid bag med pa'i gnas yin no/ /de nas lha gsar du skyes pa de lha mo</text></item>
<item><p>257a8</p><section>mdo sde</section><text>sgeg chos mkhas pa de rnams kyis kun nas 'khor bar bskor nas/ tshul bzhin ma yin pa'i sems 'dod chags kun tu ston pa'i tshig rnams kyis de ltar g.yengs te/ 'di ltar de ltar de dag gi dbang kho nar gyur nas shin</text></item>
<item><p>257b1</p><section>mdo sde</section><text>du bag med par gnas so/ /de de rnams kyis bskor nas 'dod pa thams cad 'byor pa/ sngon ma myong ba'i bde ba 'thob ste/ yid shin du mgu bas lha mo de dag ga la ba der 'gro bar byed do/ /de yang de rnams kyis nye bar bsten te/ dgod dgod/</text></item>
<item><p>257b2</p><section>mdo sde</section><text>rtse rtse/ smra smra/ 'bur 'bur ba'i blos lam de nyid nas 'dong bar byed do/ /bya snyis bzung ba ltar kun du 'dod chags kyi snyis bzung ba de/ snyi de rnams kyis kun nas bzung nas mngon par mdzes pa de dag ga la ba der khrid pa dang /</text></item>
<item><p>257b3</p><section>mdo sde</section><text>des sngon ma mthong ba shin du nyams dga' ba rin po che sna bdun gyi sa phyogs mthong na shin du yid 'phrogs pa/ rin po che sna bdun 'bar ba'i sa phyogs dag mthong ngo / /de nas yang de dag tu lha'i phreng ba dang gos rnam pa du ma gyon pa/</text></item>
<item><p>257b4</p><section>mdo sde</section><text>bde ba dang nyams dga' ba rnam pa du ma yun ring du myong nas/ tshal dgon pa dga' ba zhes bya ba ga la ba der sil snyan yan lag lnga dang ldan pa'i glu dbyangs len zhing 'dong bar byed do/ /lha de lha mo de rnams dang lhan cig mngon par rtse</text></item>
<item><p>257b5</p><section>mdo sde</section><text>zhing tshal der phyin pa dang / bya kha dog dang dbyibs dang 'gros dang gzugs sna tshogs su 'dug pa/ sgra shin du snyan pa 'byin pa/ byad gzugs rnam pa sna tshogs su 'dug pa dag mthong ngo / /de dag kyang bya mo rnams kyi dbang du gyur</text></item>
<item><p>257b6</p><section>mdo sde</section><text>pa yin te/ de rnams gar 'gro ba der bya de dag kyang de rnams kyi dbang du gyur nas 'gro'o/ /de bzhin du ldum bu'i nang ga la ba de rnams 'dug pa dang der yang bya de dag 'dug par byed do/ /me tog gi chang gang na yod par de rnams 'thung ba dang</text></item>
<item><p>257b7</p><section>mdo sde</section><text>bya de dag kyang de na 'thung bar byed do/ /me tog gi dog pa dag gi nang ga la bar lus zhugs pa dang der yang bya de dag de bzhin du 'jug par byed do/ /yul gang dag btang nas nam mkha' la 'gro ba dang der yang bya de dag 'gro bar byed do/ /</text></item>
<item><p>257b8</p><section>mdo sde</section><text>'bras bu gang yin pa dag la de rnams kyi mchus za ba dang de dag kyang de bzhin du 'bras bu de nyid la za bar byed do/ /pad ma'i tshal ga la bar de rnams la gnas par bya ba'i phyir 'dong ba dang de dag kyang de bzhin du de rnams dang lhan cig</text></item>
<item><p>258a1</p><section>mdo sde</section><text>phyogs de'i pad ma'i rdzing nyid du 'dong bar byed do/ /lhan cig spyod pa bya mo rnams ri'i rtse mo ga la bar 'dong ba dang de dag kyang mgul du skud pas btags pa bzhin du de rnams kyi dbang du gyur nas 'dong bar byed do/ /</text></item>
<item><p>258a2</p><section>mdo sde</section><text>de bzhin du bung ba mo dag pad ma'i gsab gseb du 'dong ba dang bung ba rnams kyang 'dong la ri dgas mo rnams kyis kyang ri dgas dag dbang du byas/ lha mo rnams kyis kyang lha dag dbang du byas te/ de dag ni dbyar gyi dus su</text></item>
<item><p>258a3</p><section>mdo sde</section><text>mtsho gcig tu chus gang bar gyur pa ltar shin du lhod lhod por thar bar dka' ba'i bcing bas bsdams pa/ 'di dag thams cad ni bud med kyi dbang du gyur par rig nas/ dge slong des 'di ltar tshigs su bcad de smras pa/</text></item>
<item><p>258a4</p><section>mdo sde</section><text>zhags pa'i nang na 'di dam ste/ /'di ltar bud med zhags pa dam/ /'di yis bcings pa'i mi rnams ni/ /srid pa'i btson rar rgyug par byed/ /zhags pas mgul bcings zhags min gyi/ /snying zhags bud med 'di</text></item>
<item><p>258a5</p><section>mdo sde</section><text>mi bzad/ /snying gi zhags pas bcings pa yi/ /mi rnams sdug bsngal skal ba can/ /zhags pa bsreg cing gtub tu rung / /bud med zhags pa bsreg mi rung / /dmyal ba yi dgas dud 'gro'i nang / /'gro zhing rjes su</text></item>
<item><p>258a6</p><section>mdo sde</section><text>'gro bar byed/ /lus can tshogs su ldan pa la/ /zhags pa chen pos 'ching bar byed/ /de bzhin lus med sems 'di la/ /bud med zhags pas 'ching bar byed/ /gang gis skye bo 'ching byed pa/ /zhags pa de ni tshad gzung rung / /</text></item>
<item><p>258a7</p><section>mdo sde</section><text>bud med kyi ni 'ching ba che/ /de ni tshad gzung mi rig go/ /'dis ni re shig dga' ba dang / /kun nas thar bar dka' ba yi/ /zhags pas bcings pa'i mi rnams ni/ /srid pa'i mtsho las mi 'grol lo/ /zhags pas mgul</text></item>
<item><p>258a8</p><section>mdo sde</section><text>lam lus gcig cig /'ching byed gal te 'ching mi byed/ /bud med zhags pa chen po 'di/ /dbang po drug rnams 'ching bar byed/ /lcags sam shing ngam gres ma gang yin pa/ /'ching ba 'di ni dam par 'phags mi gsung / /</text></item>
<item><p>258b1</p><section>mdo sde</section><text>blo zhan bu smad rnams la lta ba gang / /kun du chags pa'i sems ni dam/ /zhes gsung / de ltar dge slong de 'dod pa la smod par byed do/ /de nas lha de bud med mchog de rnams kyis kun nas dga' ba nyid kyi zhags pas bcings nas/</text></item>
<item><p>258b2</p><section>mdo sde</section><text>tshal dang nye ba'i tshal mthong na yid 'phrog pa rnam pa sna tshogs gang dag dpe bya bar yang sla ba ma yin pa de dag tu khrid do/ /de nas de ltar lha de dga' dgur spyod pa na res 'ga' pad ma'i tshal/ ngang pa'i pad ma'i tshal zhes bya ba der de lha</text></item>
<item><p>258b3</p><section>mdo sde</section><text>mo'i tshogs kyis yongs su bskor nas 'gro bar byed do/ /pad ma'i tshal de yang lha dang lha mo'i tshogs mang pos yongs su bskor nas dga' bar byed pa/ 'dod pa'i yon tan lnga 'byor cing ldan par gyur pa rnams kyis dga' bar byed/ rtse</text></item>
<item><p>258b4</p><section>mdo sde</section><text>bar byed/ dga' mgur spyod par byed do/ /lha mos yongs su bskor ba ris 'thun pa'i lha rnams sil snyan yan lag lnga dang ldan pa'i sgra 'byung ba chags su rung ba snyan pa lha thams cad 'thun par yid 'phrog par byed pa/ shin du 'dod</text></item>
<item><p>258b5</p><section>mdo sde</section><text>pa ston par byed pas lhan cig dga' bar byed do/ /de rnams gser gyi ri gzhan la 'dzeg par byed de/ thams cad kyang nyams dga' ba rgya che zhing dga' bar byed pa'i yul gyi rjes su 'jug go/ /de dag de ltar dga' ba na blo 'di lta bu skye ste/</text></item>
<item><p>258b6</p><section>mdo sde</section><text>bdag cag kun phan tshun grogs su gyur pa yin te/ lha'i 'dun sa chos bzang gi bskyed mos tshal du dga' ston bya ba'i phyir 'dong ngo snyam mo/ /de nas lha dang lha mo'i tshogs kyis yongs su bskor ba de dag thams cad kha cig ni nam mkha'</text></item>
<item><p>258b7</p><section>mdo sde</section><text>la 'dzegs nas 'gro/ kha cig ni ngang pa'i shing rta la zhon kha cig ni rma bya'i shing rta la zhon kha cig ni nam mkha' la bkad sa phub pa'i nang du zhugs/ kha cig ni gzhal med khang dang ra ba rnam pa sna tshogs su phye ba'i nang du zhugs nas/</text></item>
<item><p>258b8</p><section>mdo sde</section><text>brgya byin blta ba'i phyir lha'i 'dun sa chos bzang ga la ba der dong ngo / /sil snyan dang rol mo'i sgra dang glu dbyangs rnam pa sna tshogs kyis phyogs thams cad rab tu 'gengs shing brgya byin gyi gnas su phyin to/ /de rnams kyi glu</text></item>
<item><p>259a1</p><section>mdo sde</section><text>dbyangs kyi sgra snyan pa dpe med pa de thos nas/ lha'i rgyal po brgya byin gyis chos bzangs na gnas pa'i lha rnams la smras pa/ kye grogs po dag dga' bar gnas pa'i lha 'di dag gang yin/ gnas ni gang na gnas/ de nas lha</text></item>
<item><p>259a2</p><section>mdo sde</section><text>de dag gis de skad thos nas/ lha de rnams myur du shes par bya ba'i phyir de nas yang lha de rnams la myur du brtags nas/ brgya byin la smras pa/ brgya byin 'di ltar lha 'di rnams ni gnas ris 'thun pa na gnas pa lags te/ 'di brgya</text></item>
<item><p>259a3</p><section>mdo sde</section><text>byin gyi zhal mthong bar bgyi ba'i slad du mchi'o/ /de nas brgya byin gyis de dag la 'di skad smras so/ /'di ltar yid rab tu dga' ba sil snyan dang rol mo'i sgra dang yo byad rnam pa sna tshogs dang ldan pa'i lha khyed rnams kyang ris 'thun pa'i lha</text></item>
<item><p>259a4</p><section>mdo sde</section><text>rnams gang nas 'ong ba der dga' bar gnas par bya ba'i phyir bsur deng shig /brgya byin gyis de skad bsgo ba dang / chos bzangs na gnas pa'i lha lag na sil snyan dang rol mo rnam pa sna tshogs thogs pa me tog phreng ba dang phye ma dang byug</text></item>
<item><p>259a5</p><section>mdo sde</section><text>pa dang do shal dang nor bu dang rgyan phreng 'phyang ba dpung pa rnams la dpung rgyan btags pa/ thor tshugs dang yid g.yos pa/ rin po che 'od gsal ba sna tshogs kyis lus brgyan pa/ ngo bo nyid kyis dkar sham nyid tu 'dug pa/ rin po che</text></item>
<item><p>259a6</p><section>mdo sde</section><text>sna tshogs kyis lus gsal bar byas pa rnams ris 'thun pa'i lha dag ga la ba der dong ngo / /yid lhag par rab tu dga' ba de rnams phan tshun rdzu 'phrul gyis 'gran cing sil snyan dang rol mo'i sgra dang glu dbyangs rnam pa sna tshogs la mngon</text></item>
<item><p>259a7</p><section>mdo sde</section><text>par dga' ba dag lha'i rgyal po brgya byin ga la ba der 'dong bar byed de brgya byin de'i gnas su dong ngo / /de nas lha'i rgyal po brgya byin khang bzangs ka ba 'bum rnyed yod pa'i nang na rgyal ba thob pa zhes bya ba'i seng ge'i khri la 'dug</text></item>
<item><p>259a8</p><section>mdo sde</section><text>go/ /bde bar 'dug pa gzi brjid 'bar zhing lha 'bum snyed kyis bskor/ shin du legs par byas pa rnams kyi las dag la ni nye bar spyod/ gzi brjid ni nyi ma brgya bas lhag /lha'i rgyal por gyur gyis kyang bag yod pa la ni</text></item>
<item><p>259b1</p><section>mdo sde</section><text>gnas te/ lha'i rgyal po de lta bu de mthong nas/ lha de dag thams cad yid bcu gyur tu rab tu dga' nas/ brgya byin la gsong por smra zhing bro gar byed rgod par byed la/ 'di ltar brgya byin la mngon par bstod pa'i tshigs su bcad pa/ chos spyod</text></item>
<item><p>259b2</p><section>mdo sde</section><text>rtag tu zhi ba dang / /gang dag yul gyis mi gtse ba/ /lha rnams dang ni 'jig rten bcas/ /lha rgyal brgya byin rtag tu skyongs/ /chos kyis 'jig rten rnams 'chos kyi/ /chos ma yin pa ga la zhig /chos spyod rtag tu bde dang ldan/ /</text></item>
<item><p>259b3</p><section>mdo sde</section><text>de las bzlog na bde ldan min/ /chos spyod pa yang ye shes la/ /nges par bsten pa bde ba lags/ /'tshe ba med cing bden tshig smra/ /de yang gcig tu bde ba lags/ /'jig rten yon tan gang lags dang / /'jig rten 'das pa'i yon</text></item>
<item><p>259b4</p><section>mdo sde</section><text>tan gang / /de dag thams cad ma lus par/ /sum bcu gsum dbang brgya byin mnga'/ /'jigs pa rnams kyi skyabs mdzad cing / /sdug bsngal rnams kyi rtag tu rten/ /lha dang lha min mir bcas pa'i/ /'jig rten de yang 'dzin</text></item>
<item><p>259b5</p><section>mdo sde</section><text>mdzad pa/ /de ni rgyal po brgya byin lags/ /dri ma dang ni skyon rnams bsal/ /bdag nyid sdig pa gsum bsal cing / /dkon mchog gsum la skyabs su gshegs/ /las 'bras gsum gyi de nyid mkhyen/ /byang chub gsum</text></item>
<item><p>259b6</p><section>mdo sde</section><text>ni rab tu rtogs/ /bag med gnas su skyes gyur kyang / /bag med rnams la chags mi mnga'/ /dgra las rgyal zhing mdzad pa tshol/ /brgya byin skye dgu 'dzin par mdzad/ /de ltar lha gang yin pa de rnams kyi nang na blo gros</text></item>
<item><p>259b7</p><section>mdo sde</section><text>mchog dang ldan pa brgya byin de la ris 'thun pa'i lha de rnams kyis mngon par bstod par byed do/ /de nas brgya byin gyis lha de rnams mthong nas tshig 'jam po bzang pos bstod par byed cing ston par byed de/ 'di ltar lha khyed rnams</text></item>
<item><p>259b8</p><section>mdo sde</section><text>ni bag med pa la gnas pa yin no/ /legs pa thams cad kyi nang na ni bag yod pa ni gter ba yin la/ bag med pa ni don med pa yin no/ /de nas lha de rnams kyis yun ring mo zhig tu brgya byin la mngon par bstod nas gang nas 'ongs pa</text></item>
<item><p>260a1</p><section>mdo sde</section><text>de nyid nas nam mkha' la 'gro bar byed de/ sngar ji ltar 'ongs pa bzhin brgya byin snga la lha de rnams phyi nas dong ngo / /de nas brgya byin 'di snyam sems te/ kye ma bag med pa la gnas pa'i lha rnams ni 'chi ba'i sdug</text></item>
<item><p>260a2</p><section>mdo sde</section><text>bsngal khong du ma chud de/ 'di rnams skyo ba bskyed par bya ba'i phyir/ bdag gi gor ma chag par sprul pa zhig bya'o snyam mo/ /de nas brgya byin gyi rdzu 'phrul gyis srid pa bar ma pa'i sprul pa byas pa gang yin pa de dag lha rnams la bstan</text></item>
<item><p>260a3</p><section>mdo sde</section><text>te tshal dang nye ba'i tshal dang ri'i zom dang pad ma'i tshal rnams su yo byad mkho ba nye bar bsten pa gang yin pa de dag gis lhan cig rtses glu blangs dga' bar byas shing dga' mgur spyad pa dang byad gzugs che zhing 'od lhag par</text></item>
<item><p>260a4</p><section>mdo sde</section><text>bzang ba de dag 'chi zhing dbang phyug dang lha mo'i 'khor rnams kyis ni btang / dbang thang thams cad dang skal ba bzang po thams cad ni zad/ bzhin ni mog mog por gyur/ sems can dmyal bar skye bar 'gyur ba gang dag lag ris ni lag</text></item>
<item><p>260a5</p><section>mdo sde</section><text>pa rgyab tu bcings/ rtag tu ngus pa'i mig dang bzhin mchi mas ni gsher/ du ba 'thul ba'i mun pa dang mes ni yongs su bskor/ gshin rje'i mi rnams kyis spyo brgyad cing / shin du bkres pa dang skom pas gdungs pa'i</text></item>
<item><p>260a6</p><section>mdo sde</section><text>bzhin 'jigs pa nyam nga ba chen por ni bdas/ lus tshal shing bsregs pa lta bu dag /mi shin tu 'jigs 'jigs ltar 'dug pa rnams kyis ded par byed pa na/ mi sdug par sgyur ba cha byad sna tshogs ni thogs/ lus dang</text></item>
<item><p>260a7</p><section>mdo sde</section><text>gzugs rnam pa sna tshogs su 'dug pa'i lag pa dag na ral gri dang dbyug pa dang zhags pa ni thogs/ gzhan dag ni lha'i 'jig rten der 'gro bar byed la/ gzhan dag ni 'babs par byed pa de rnams kyis ri rab de la kun nas khyab par</text></item>
<item><p>260a8</p><section>mdo sde</section><text>lhags nas/ de rnams kun nas 'ong bar byed cing 'jug par byed do/ /zhugs pa gang yin pa de dag gis lha rnams bzung nas/ zhags pa rnam pa sna tshogs kyis bcings te thur du khrid par byed la/ rgya lcag rnams kyis kyang</text></item>
<item><p>260b1</p><section>mdo sde</section><text>rdob par byed spyo bar byed/ me'i phreng ba 'bar ba 'khrigs pa'i tshogs kyis gdung bar byed pa de bzhin du sems can dmyal ba ga la ba der 'gro bar byed do/ /gshin rje'i mi lag na zhags pa thogs shing / khro ba de dag phan tshun du 'di ltar</text></item>
<item><p>260b2</p><section>mdo sde</section><text>gshin rje'i pho nya rnams rings par shog rings par shog /bag med cing bag med par gnas pa'i lha 'di dag ji ltar yang yang bag med par mi 'gyur ba 'am bag med par mi gnas pa de ltar sems can dmyal ba rnams kyi nang du bdag cag gis</text></item>
<item><p>260b3</p><section>mdo sde</section><text>gdul bar bya'o zhes smra ste/ de ltar ha ha zhes sgra 'don cing / ri'i rgyal po ri rab kyi nam mkha' las 'bab par byed do/ /de nas steng dang 'og dang ngos kyi gnas de dag thams cad brgya 'am stong 'am khri 'am bye bar 'joms shing</text></item>
<item><p>260b4</p><section>mdo sde</section><text>kun gyis nam mkha' de bar mtshams med par khyab par 'khod nas/ 'phel ba dang 'grib par byed cing 'di ltar khyed rnams kyis 'dod pa myong ba dang yan lag lnga dang ldan pa gang yin pa de dag gshin rje'i mi'i zhags pa rnams kyis bcings</text></item>
<item><p>260b5</p><section>mdo sde</section><text>nas/ gshin rje'i 'jig rten du rta'i shugs bzhin du khrid pa na/ khyed la phan pa ci byed ces kun nas spyo bar byed do/ /de ltar sems can dmyal bar skye ba gang yin pa de dag de bzhin du ris 'thun pa'i lha legs par byas pa'i</text></item>
<item><p>260b6</p><section>mdo sde</section><text>sems dang ldan pa de rnams kyis mthong ngo / /de nas srid pa bar ma pa'i lha gang yin pa de dag la 'di ltar gshin rje'i mi rnams kyis tshigs su bcad de smras pa/ 'dod pa rnams la chags pa'i blos/ /khyed kyis legs byas ma</text></item>
<item><p>260b7</p><section>mdo sde</section><text>spyad pa/ /gang yin bde dang bral ba de'i/ /'bras bu 'di ni nye bar gnas/ /bag med pa la dga' ba'i lha/ /bya ba rnams la 'jug byed gang / /de ni phyi nas 'chi ba'i tshe/ /rang gi sems kyis gdung bar byed/ /ji ltar dbang po lnga</text></item>
<item><p>260b8</p><section>mdo sde</section><text>dag las/ /byung ba'i bag med sreg par byed/ /de ltar me yis sreg mi byed/ /mtshon chas kyang ni gcod mi byed/ /ji ltar bde gzhi sdug bsngal la/ /de ltar bshes gzhi dgrar 'gyur ba/ /bag med bsten las 'byung 'gyur</text></item>
<item><p>261a1</p><section>mdo sde</section><text>te/ /de bas de ni yongs su spongs/ /bag med sred dang 'dres pa dang / /'dod chags de yi rjes 'brel pa/ /dgra gsum 'di ni mi bzad de/ /mi yi bde ba 'jig par byed/ /rgod pa dang ni sdig par 'dre/ /le lo de bzhin rkam</text></item>
<item><p>261a2</p><section>mdo sde</section><text>chags nyid/ /tshul khrims dag kyang spong byed pa/ /de dag sems can dmyal ba'i rgyu/ /tshul khrims gang zhig bde la bsil/ /yongs su gyur pa 'ang bsil ba la/ /rtag tu rmongs pa mi sten na/ /de ni phyis nas yongs su gdung / /</text></item>
<item><p>261a3</p><section>mdo sde</section><text>chang 'thung de bzhin 'tshe ba dang / /gzhan gyi bud med mngon par dga'/ /chags shing blo gros 'thab pa nyid/ /de ni sems can dmyal ba'i rgyu/ /phra ma sdig dang 'dre ba dang / /yang dag sdom med log par lta/ /sems la cal col mang</text></item>
<item><p>261a4</p><section>mdo sde</section><text>ba nyid/ /mi ni rtag tu 'jigs par byed/ /brnab sems tshig rtsub bcas pa dang / /mngon pa'i nga rgyal log par smra/ /de ni 'jig rten 'dir mi phan/ /pha rol tu yang phan mi 'gyur/ /dge ba rnams kyis rtag tu spong / /mi dge rnams</text></item>
<item><p>261a5</p><section>mdo sde</section><text>kyis sten byed pa/ /las 'di la ni ma dad na/ /don med rnams kyi gzhi 'di yin/ /sems can rnams kyi bde sdug gang / /las kyi 'bras bu ma rig la/ /rgyu 'bras la ni rmongs pa de/ /phyi nas gdung bas gdungs par 'gyur/ /gang zhig</text></item>
<item><p>261a6</p><section>mdo sde</section><text>log par smra la brtson/ /rtag tu mkhas ltar nga rgyal can/ /phyi nas nyon mongs byung ba'i tshe/ /de yis las kyi 'bras bu rtogs/ /gang zhig 'jig rten 'dir 'khyam zhing / /gang zhig sdug bsngal des bying ba/ /ma rig pa yis de</text></item>
<item><p>261a7</p><section>mdo sde</section><text>bskyed ces/ /de bzhin gshegs pa rnams gsung ngo / /de ltar brgya byin gyis sprul pa'i gshin rje'i mi de rnams srid pa bar ma de dag la gtam rjod cing spyo bar byed do/ /de nas yang brgya byin de lha de rnams la gang dud 'gro rnams kyi</text></item>
<item><p>261a8</p><section>mdo sde</section><text>nang du skye ba'i sprul pa ston par byed do/ /de rnams kyi srid pa bar ma par de dag dang tshul 'thun pa gzugs brnyan du gyur pa/ de dang 'thun pa rgya'i 'bur ltar gyur pa/ srid pa bar ma pa'i gzugs rnam pa du ma dag byung ste/ de dag gcig la gcig</text></item>
<item><p>261b1</p><section>mdo sde</section><text>za ba dang gsod pa dang ngo bo yod pa dang ngo bo med par byed pa dang 'jigs pa chen po skyed pa na/ der lha yid rmongs pa gang yin pa de dag gis mthong ngo / /de nas yang brgya byin de lha de rnams la gang yi dgas rnams kyi nang du skye ba'i sprul pa</text></item>
<item><p>261b2</p><section>mdo sde</section><text>ston par byed de 'di lta ste/ lus bkres pa dang skom pas gdungs pa/ bzhin rtag tu skras mun par khebs pa/ bzhin shin du 'jigs 'jigs ltar 'dug pa/ lus tshal shing bsregs pa ltar 'dug pa/ bya rog dang 'ug pa</text></item>
<item><p>261b3</p><section>mdo sde</section><text>rnams kyis mig dang rna ba dang sna dang lce btogs pa dag lha'i 'jig rten de nas 'og gi nam mkha' de la ltung bar mthong ngo / /de ltar lha de rnams kyis sprul pa shin du 'jigs 'jigs ltar 'dug pa/ rab tu dngangs par byed pa</text></item>
<item><p>261b4</p><section>mdo sde</section><text>de dag mthong ba dang / de rnams kyis brgya byin de la bltas nas smras pa/ brgya byin sngon ma mthong ba'i lha ma yin nam/ de dang tshul 'thun pa gzhan rnams kyis/ lha 'di dag la lag ris phyin ci log tu bcings nas khrid na ci ste btang</text></item>
<item><p>261b5</p><section>mdo sde</section><text>snyoms su bzhugs/ ri rab ma lus par khyab pa lha ma yin gyi gzugs 'di dag ni/ sngan chad lha dang lha ma yin thams cad g.yul 'gyed pa na bdag cag gis ma mthong ste/ gnas 'dir ni sngon chad lha ma yin kun lan 'ga'</text></item>
<item><p>261b6</p><section>mdo sde</section><text>yang ma mchis pa lags na/ brgya byin ci chos nyams lags sam/ 'di ltar 'jig rten skyong ba dag sum bcu rtsa gsum gyi dbang phyug khyod dang bdag cag la dus dus su sgrol ba lags na/ 'jig rten na phar 'dzin pa dang mar</text></item>
<item><p>261b7</p><section>mdo sde</section><text>'dzin pa dang dge sbyong du 'dzin pa dang bram zer 'dzin pa dang rigs kyi rgan rabs la ri mor bgyid pa dag ma mchis sam brgya byin 'jig rten na sangs rgyas mchod pa ma mchis sam chos mchod pa ma mchis sam/ dge 'dun mchod pa ma</text></item>
<item><p>261b8</p><section>mdo sde</section><text>mchis sam rgyu dang 'bras bu'i de kho na nyid 'tshal ba ma mchis sam ci na lha 'di rnams shin du 'jigs par bgyid/ sum bcu rtsa gsum gyi dbang phyug glang po che'i rgyal po sa srung gi bu la bcibs la g.yul bsham du gsol/</text></item>
<item><p>262a1</p><section>mdo sde</section><text>lha mtshon cha sna tshogs thogs pa rnams go bskon du gsol/ rnga bo che brdung du gsol/ khyod dang bdag cag g.yul du cha bar bgyi'o zhes ris 'thun pa'i lha kha cig brgya byin la de skad smra la/ gzhan kha cig ni ngo mtshar che ba</text></item>
<item><p>262a2</p><section>mdo sde</section><text>'di dag mthong nas yid shin du mi dga' la/ rab tu 'jigs pa'i mig dang bzhin mog mog por gyur nas brgya byin nyid la skyabs su song ste/ lha'i dbang po bdag cag gi gnas 'dir sngon ma mthong ba'i lha ma yin rnams mchis</text></item>
<item><p>262a3</p><section>mdo sde</section><text>kyis bdag cag bskyab du gsol/ bdag cag bskyab du gsol zhes smra'o/ /de ltar 'jigs pas dkrugs pa gzhan dag brgya byin gyi drung du dong nas smras so/ /lha gzhan dag phyis dge bar 'gyur ba gang yin pa de dag gis sprul pa</text></item>
<item><p>262a4</p><section>mdo sde</section><text>de mthong nas/ de nas yang snying 'jigs pa rnams lha'i 'dun sa chos bzangs ga la ba der brgyugs so/ /yang mtshon cha don du gnyer ba gzhan dag gis ni tshal dang nye ba'i tshal rnams su brgyugs so/ /der mtshon cha don du gnyer ba gang yin</text></item>
<item><p>262a5</p><section>mdo sde</section><text>pa de dag gis sprul pa de mthong yang brgal ba 'am gzung bar mi nus te mthong ba kho nar zad de dper na me long gi nang na gzugs brnyan mthong yang gzung ba 'am brgal bar mi nus pa bzhin no/ /brgya byin des sprul pa gzhan byas pa ni ji ltar</text></item>
<item><p>262a6</p><section>mdo sde</section><text>lha ma yin gyi gtso bo sgra gcan dang brtan pa la sogs pa de ltar 'dren par byas te/ gtso bo thams cad lag ris lag pa phyin ci log tu bcings nas rgya lcag rnams kyis 'ju bar byed/ mtshon cha rnams kyis gsheg par byed cing</text></item>
<item><p>262a7</p><section>mdo sde</section><text>spyo bar byed do/ /lag ris lag pa phyin ci log tu bcings pa de dag snying rje rje skad du/ ngu skad 'byin cing smre sngags 'don te/ lha ma yin rnams la yang lha rnams kyis sdug bsngal sprul pa de'i nang na snang ba gang yin pa de dag stong</text></item>
<item><p>262a8</p><section>mdo sde</section><text>'gyur du snang ngo / /de dag gis kyang sprul pa gang yin pa de mthong ba dang / yang dang yang shin du 'jigs skrag cing ngo mtshar dang 'dres pa rnams/ de nas yang lha'i rgyal po brgya byin de ga la ba der dong nas/ de dag gis yang brgya byin</text></item>
<item><p>262b1</p><section>mdo sde</section><text>la smras pa/ brgya byin shin du dpung che ba 'di dag su lags/ shin du spro ba che ba 'di dag su lags/ 'di ltar lha dang lha ma yin gtso bo gang lags pa de dag gi lag ris lag pa phyin ci log tu bcings nas khrid par bgyid la/ rdeg</text></item>
<item><p>262b2</p><section>mdo sde</section><text>par bgyid/ gsod par bgyid/ spyo bar bgyid pa dang shin tu spu zing zhes bgyid pa ngo mtshar che ba 'di dag ci lags/ brgya byin bdag cag dang nye ba na mchis pa 'di dag su lags mkhyen tam/ lha dang lha ma yin gzhig par bgyi</text></item>
<item><p>262b3</p><section>mdo sde</section><text>ba'i slad du lhags pa 'jig rten thams cad gzhom par bgyi ba la brtson pa/ 'di dag bdag cag yong ye glo bar ma chud na su lags/ gal te mkhyen na 'di dag bdag cag la bka' stsal du gsol/ ji ste mi mkhyen na de dag la lan</text></item>
<item><p>262b4</p><section>mdo sde</section><text>ci bgyi ba dgongs su gsol// //'phags pa dam pa'i chos dran pa nye bar gzhag pa/ bam po bzhi bcu gcig pa/ de nas brgya byin 'di snyam du sems te/ bag med pa la gnas pa'i lha 'di dag ni de kho na nyid khong du chud pa la</text></item>
<item><p>262b5</p><section>mdo sde</section><text>skyabs su 'gro ba la yang brtson pa ma yin no/ /de rnams kyi dregs pa bsal bar bya ba'i phyir ngas sprul pa 'di dag byas par zad de/ da 'di rnams yid byung dang sems las su rung bar 'gyur la/ sems shin du las su rung ba'i lha</text></item>
<item><p>262b6</p><section>mdo sde</section><text>gang yin pa de rnams la da bdag gis bshad par bya'o snyam mo/ /de nas sems las su rung bar rig nas brgya byin des smras pa/ 'di ltar nyon cig /shin du dpung che ba gzugs shin du bzod par dka' ba kun nas gzhan</text></item>
<item><p>262b7</p><section>mdo sde</section><text>'joms par byed pa gang yin pa 'di dag ni/ lha 'di dag thams cad kyi dpung rnams kyis phyir gzhil ba 'am/ sngags rnams kyis kyang phyir bzlog par mi nus so/ /khyed pas khyad par du 'phags pa gzhan gang yin pa</text></item>
<item><p>262b8</p><section>mdo sde</section><text>de dag gis kyang 'di dag la mi bzod na/ gang byad gzugs dang mdog dang dbang phyug dman pa khyed lta smos kyang ci dgos/ gshin rje'i pho nya 'di dag ni pho nya nag po zhes bya ste/ gang 'chi ba'i dus la nye bar gnas pa las dang</text></item>
<item><p>263a1</p><section>mdo sde</section><text>nyon mongs pas sbrel ba'i srog chags rnams bcings nas/ sems can dmyal ba dang yi dgas dang dud 'gro rnams kyi nang du khrid par byed do/ /'di ni 'khor ba thams cad tu gtogs pa'i sems can thams cad kyi chos nyid</text></item>
<item><p>263a2</p><section>mdo sde</section><text>tu gnas pa yin no/ /'khor bar gtogs pa'i sems can rnams kyi chos brgyad yod de brgyad gang zhe na/ skyes nas 'chi ba ni gnas dang po yin no/ /nad med pa na ba ni gnas gnyis pa yin no/ /lang tsho rga ba ni gnas gsum pa</text></item>
<item><p>263a3</p><section>mdo sde</section><text>yin no/ /ldan pa las mi ldan pa ni gnas bzhi pa yin no/ /'jig rten ni las bdag gir bya ba las kyi bgo skal la spyod pa las la rton pa yin te/ ji lta ji ltar dge ba 'am sdig pa byed pa de lta de ltar las dag la spyod par 'gyur ba ni gnas lnga pa</text></item>
<item><p>263a4</p><section>mdo sde</section><text>yin no/ /dga' ba dang yid du 'ong ba 'di dag thams cad las dngos po tha dad pa dang dngos po med pa dang dmas pa dang mi ldan pa dang bral ba 'di ni gnas drug pa yin no/ /'jig rten na mi slu ba ni gzhan gyis bsod nams sam sdig pa byas pa gzhan</text></item>
<item><p>263a5</p><section>mdo sde</section><text>la 'gro bar 'gyur ro zhes bya ba 'di ni gnas med la chos nyid 'di ni 'gro ba la mi slu ba yin te/ 'di ni gnas bdun pa yin no/ /'gro ba bag med pa dag res 'ga' dge bar 'gyur ro zhes zer ba 'di ni gnas med de/ gnas brgyad po</text></item>
<item><p>263a6</p><section>mdo sde</section><text>gang rnams kyis 'khor ba 'dir 'jug pa'i gnas ni brgyad po 'di dag yin no/ /'di ltar chos 'di rnams ni ngo bo nyid tu gnas pa yin te/ rgyu rkyen las byung ba 'di dag ni mgyogs pas bzlog pa 'am dpung gis phyir bzlog par mi</text></item>
<item><p>263a7</p><section>mdo sde</section><text>nus so/ /de bzhin du gshin rje'i mi 'di dag dpung ngam mgyogs pas bzlog par mi nus la gzung bar yang mi nus te/ 'di ni 'khor ba thams cad kyi chos yin no/ /gang dag sdig pa byed pa de dag la 'di dag gis gshin rje'i 'jig rten</text></item>
<item><p>263a8</p><section>mdo sde</section><text>du chad pas gcod par byed de/ lha dang lha ma yin dang sems can dmyal ba dang gnod sbyin dang srin po dang sha za dang klu la sogs pa sems can dmyal ba dang yi dgas dang dud 'gro'i nang du skyes pa'i sems can rnams la 'di dag</text></item>
<item><p>263b1</p><section>mdo sde</section><text>rnam pa du mar chad pas gcod par byed do/ /de nas lha rnams kyis brgya byin la 'di skad smras so/ /brgya byin 'di ltar thabs kun gyis bdag cag 'di dag gi dbang du mchi bar mi 'gyur ba'i thabs bsgrub pa de mkhyen lags sam/ de nas</text></item>
<item><p>263b2</p><section>mdo sde</section><text>brgya byin gyis de'i tshe lha de rnams la 'di skad smras so/ /thabs yod de thabs gang gis lha rnams la 'di dag gis cung zad kyang byar mi nus so/ /lha rnams kyi thabs de yang gang zhe na 'di lta ste/ chos gcig cig spang bar bya ste/</text></item>
<item><p>263b3</p><section>mdo sde</section><text>'di lta ste bag med pa'o/ /chos gnyis shig bsgom par bya ste/ zhi gnas dang lhag mthong ngo / /skyon gsum zhig spang bar bya ste 'di lta ste/ 'dod chags dang zhe sdang dang gti mug rnams so/ /'phags pa'i bden pa bzhi shes</text></item>
<item><p>263b4</p><section>mdo sde</section><text>par bya ste/ sdug bsngal dang kun 'byung dang lam dang 'gog pa ni sdug bsngal 'gog pa'o/ /lnga zhig don du legs par srung zhing de kho na nyid yongs su shes par bya ba ni 'di lta ste/ gzugs la sogs pa yul lnga'o/ /drug cig</text></item>
<item><p>263b5</p><section>mdo sde</section><text>legs par bsrung bar bya ba ni 'di lta ste dbang po drug go/ /bdun zhig legs par shes par bya ste/ byang chub kyi yan lag bdun no/ /lam brgyad kyis 'gro bar bya ste/ yang dag pa'i rtog pa la sogs pas so/ /sems can</text></item>
<item><p>263b6</p><section>mdo sde</section><text>dgu'i gnas yongs su shes par bya ste/ de rnams kyi las kyi 'bras bu thob pa'o/ /bsgom pa bcu gcig shes par bya/ skye mched bcu gnyis shes par bya/ dran pa bcu gsum dran par bya/ sems kyi rnam pa bcu bzhi bsgom</text></item>
<item><p>263b7</p><section>mdo sde</section><text>par bya/ dngos po bcu lnga yongs su shes par bya/ dbugs 'byung ba dang rngub pa dran pa rnam pa bcu drug shes par bya/ srid pa bar ma pa'i 'gro ba dang 'brel pa zag pa bcu bdun spang bar bya/ khams bcwa brgyad kyi mtshan nyid yongs su</text></item>
<item><p>263b8</p><section>mdo sde</section><text>shes par bya/ srid pa bar ma pa'i bcu dgu yongs su shes par bya/ 'dod pa'i khams su nye bar 'gro bar sems can gyi gnas nyi shu dang de dag gi 'gro ba dang ris dang nyon mongs pa 'byung ba rnams yongs su shes par bya ste</text></item>
<item><p>264a1</p><section>mdo sde</section><text>de dag shes na lha 'am mi dag ngan song gi gnas gsum du de rnams kyi dbang du mi 'gyur te de dag 'jug pa'i yul ma yin no/ /dge ba'i chos thams cad bskyed par bya ba'i phyir/ lha 'am mi'i dge ba'i rtsa ba yang dag par bzung</text></item>
<item><p>264a2</p><section>mdo sde</section><text>ba la ngan song gi 'jigs pa mi 'byung ba la 'chi ba'i tshe yang / gshin rje'i mi byad mi sdug par bsgyur ba 'jigs pa bskyed par mi byed do/ /de lta bas na dang po kho nar bag med pa yongs su spang bar bya ste/ de ni phyogs dkar po thams</text></item>
<item><p>264a3</p><section>mdo sde</section><text>cad kyi bgegs su 'gyur pa yin no/ /skyes bu'i 'jig rten pa'i don yang ma yin la/ 'jig rten las 'das pa'i bde ba'i skal bar yang mi 'gyur ro/ /sems bag med pa'i dbang du 'gyur ba'i mi phyugs dang mtshungs te/</text></item>
<item><p>264a4</p><section>mdo sde</section><text>gnyid ma log kyang gnyid log pa nyid dang mtshungs so/ /don dang don ma yin pa dang bsod nams dang bsod nams ma yin pa dang gshin gnyen dang bshes gnyen ma yin pa dang zhing dang zhing ma yin pa dang brjod par bya ba dang brjod par bya ba ma yin pa dang zas</text></item>
<item><p>264a5</p><section>mdo sde</section><text>dang zas ma yin pa dang yon tan dang skyon yin pa mi shes pa yin te/ de lta bas na thams cad don med par byed pa'i gzhir gyur pa/ dang po kho nar bag med pa yongs su spang bar bya'o/ /shin du bag med pa'i lha de dag gshin rje mi'i</text></item>
<item><p>264a6</p><section>mdo sde</section><text>dbang du ci ste mi 'gyur/ de nas de'i tshe brgya byin gyis 'di ltar tshigs su bcad de smras pa/ blun po chos la mi dga' zhing / /rtag tu bag med dga' ba gang / /de ni 'chi ba'i dus bag tshe/ /gshin rje'i pho nya'i dbang du 'gro/ /bag med</text></item>
<item><p>264a7</p><section>mdo sde</section><text>pa ni dug lta bur/ /mkhas pa yongs su srung ba gang / /de ni 'chi ba'i dus bab tshe/ /skal ba ldan pa bde bar 'gyur/ /bag med shin du 'chi bar byed/ /bag yod pa ni bde ba che/ /de lta bas na bde 'dod pas/ /yid la</text></item>
<item><p>264a8</p><section>mdo sde</section><text>rtag tu bag yod byos/ /de la lha dag chos gcig spang bar bya ste/ 'di lta ste/ bag med pa'o zhes gang smras pa/ bag med pa la zhugs pa de ni rnam pa drug yod de/ drug gang zhe na/ 'di ni mig gis gzugs mthong nas bag</text></item>
<item><p>264b1</p><section>mdo sde</section><text>med pas phrogs pa'i sems kyis gzugs bzang po 'am gzugs ngan pa 'am nag po 'am dkar po 'am dmar po 'am ring po 'am thung ngu 'am gru bzhi 'am zlum po dag gi de kho na nyid khong du mi chud do/ /de bzhin du bag med pas</text></item>
<item><p>264b2</p><section>mdo sde</section><text>phrogs pa'i blos/ 'jig rten pa'i de kho na nyid kyang khong du mi chud la/ bag med pas phrogs pa'i blos 'jig rten las 'das pa'i yang khong du mi chud do/ /de bzhin du bag med pas phrogs pa'i blos gzugs de nyid mthong nas</text></item>
<item><p>264b3</p><section>mdo sde</section><text>ji lta ba bzhin khong du mi chud la/ lus la lus kyi rjes su lta bar yang mi 'gyur ro/ /'phags pa'i bden pa bzhi la mngon par zhugs pa'i yid kyis gzugs de la dpyod par mi byed/ de kho na tshol bar mi byed do/ /de bzhin du</text></item>
<item><p>264b4</p><section>mdo sde</section><text>bag med pas 'jig rten pa'i don yang mi mthong la/ 'jig rten las 'das pa yang mi mthong ngo / /yang de bzhin du de bag med pas phrogs pa'i blos rna bas sgra thos kyang / glu blangs pa 'am smras pa 'di'i don gang yin pa 'am rang gi</text></item>
<item><p>264b5</p><section>mdo sde</section><text>don nam don med pa mi shes te/ de ltar 'jig rten pa'i don mi shes so/ /chos mdo'i sde dang tshigs su bcad pa'i sde dang dbyangs kyis bsnyad pa'i sde dang lung du bstan pa'i sde dang ched du brjod pa'i sde dang gleng gzhi'i sde dang rtogs pa</text></item>
<item><p>264b6</p><section>mdo sde</section><text>brjod pa'i sde dang de lta bu byung ba'i sde dang skyes pa rabs kyi sde dang shin du rgyas pa'i sde dang rmad du byung ba'i sde dang rnam par gtan la dbab pa bstan pa'i sde 'chad pa 'di ni mi shes la/ des bshad pa de'i don yang shes par mi 'gyur ro/ /bag med</text></item>
<item><p>264b7</p><section>mdo sde</section><text>pas phrogs pa de 'chi ba'i dus na gshin rje'i mi'i dbang du 'gyur ro/ /yang bag med pas phrogs pa'i sems kyi snas dri snom pa na dri zhim pa 'am dri nga ba 'am me tog gi dri mi shes so/ /de bzhin du 'jig rten pa'i dri yang mi shes la/ 'jig</text></item>
<item><p>264b8</p><section>mdo sde</section><text>rten las 'das pa'i yang mi shes so/ /bdug spos kyi dri yang mi shes la/ de'i tshe bag med pa des dkon mchog gsum la res 'ga' yang bdug spos dbul ba ma phul te/ de ltar bag med pa dag dri mi shes so/ /</text></item>
<item><p>265a1</p><section>mdo sde</section><text>yang bag med pas phrogs pa dag ro shes par mi 'gyur te/ ro myong bar byed pa na yang blo gzhan du zhugs pas ro 'di mngar ba 'am skyur ba 'am lan tshwa 'am tsha ba 'am kha ba 'am bska ba 'am ba tsha gang yin pa mi shes pa ni de ltar gzhan du</text></item>
<item><p>265a2</p><section>mdo sde</section><text>phrogs pa'i blos mi shes so/ /bag med pas phrogs pa'i blos 'jig rten las 'das pa'i ro yang mi shes la chos kyi ro yang mi shes so/ /yang bag med pas phrogs pa'i blos lus kyi reg pa yang mi shes la/ lus la rten pa'i</text></item>
<item><p>265a3</p><section>mdo sde</section><text>las kyang mi byed/ las kyi mtha' la yang mi rten/ legs par bya ba yang ma byas/ de'i khyim gyi yo byad kyang mi sogs pas de'i khyim dbul bar 'gyur ro/ /'jig rten las 'das pa'i las kyang mi byed/ bla ma rnams la yang mi</text></item>
<item><p>265a4</p><section>mdo sde</section><text>sten cing / gsong por smra ba dang phyag 'tshal ba'i ngo bo nyid ma yin te/ bag med pas phrogs pa'i blos ni reg pa yang mi shes so/ /de bzhin du yid kyis kyang gtsang ba dang mi gtsang ba dang / dge ba dang mi dge ba dang lung du bstan</text></item>
<item><p>265a5</p><section>mdo sde</section><text>pa dang lung du ma bstan pa'i chos rnams mi shes la/ de shi ba'i tshe 'chi ba'i chad pas nyen nas shin du sdug bsngal te/ gshin rje'i mi'i dbang du 'gyur ro/ /de lta bas na chos gcig cig spang bar bya ba ni 'di lta ste/ bag med pa yin</text></item>
<item><p>265a6</p><section>mdo sde</section><text>no/ /chos gnyis bsgom par bya ste/ zhi gnas dang lhag mthong ngo zhes gang smras pa/ de gnyis ni mya ngan las 'das pa'i lam ston pa shin du gya nom pa'o/ /de la zhi gnas zhes bya ba ni chos skyes pa dang ma skyes pa rnams</text></item>
<item><p>265a7</p><section>mdo sde</section><text>zhi bar byed pa yin no/ /lus dang chos dang sems dang sems kyi chos dang sems med pa'i chos dang phyogs dkar po dang phyogs nag po mthong bas lhag mthong ngo / /skyon gsum spang bar bya'o zhes gang smras pa/ de la</text></item>
<item><p>265a8</p><section>mdo sde</section><text>mi gtsang bas ni 'dod chags spang bar bya'o/ /byams pas ni zhe sdang spang bar bya'o/ /ye shes kyis ni gti mug spang bar bya ste de ltar phyogs gsum mo/ /phyogs gsum gyi gnyen po yang gsum ste de dag kyang bag</text></item>
<item><p>265b1</p><section>mdo sde</section><text>med pas spong bar mi byed do/ /de phyis 'chi ba'i dus yang dag par byung ba na gshin rje'i mi'i dbang du 'gyur ro/ /'phags pa'i bden pa bzhi gang zhe na/ 'di lta ste/ sdug bsngal ba dang kun 'byung ba dang 'gog pa dang lam mo zhes gang smras</text></item>
<item><p>265b2</p><section>mdo sde</section><text>pa/ de la sdug bsngal ba ni lus dang sems kyi'o/ /kun 'byung ba ni phung po dang khams dang skye mched rnams kyi kun 'byung ba'o/ /'gog pa ni zhi ba'o/ /lam ni yan lag brgyad de/ 'phags pa'i bden pa bzhi po 'di dag bsgom</text></item>
<item><p>265b3</p><section>mdo sde</section><text>par bya'o/ /lnga zhig legs par bsrung bar bya'o zhes gang smras pa yul lnga ste/ gzugs dang sgra dang dri dang ro dang reg bya 'di lnga bsrung bar bya ba yin no/ /de kho na nyid yongs su shes par bya ba gang yin zhe na/ bsrung bar bya ba drug</text></item>
<item><p>265b4</p><section>mdo sde</section><text>po 'di lta ste/ mig la sogs pa dbang po drug yul rnams la bsrung bar bya ba yin no/ /bdun zhig legs par shes par bya ba gang smras pa/ gang zhe na 'di lta ste/ byang chub kyi yan lag bdun yin te bdun po de byang chub kyi yan</text></item>
<item><p>265b5</p><section>mdo sde</section><text>lag tu 'gyur ro/ /dper na lus kyi yan lag dang grong khyer gyi yan lag dang gnas kyi yan lag tu 'gyur ba de bzhin du 'di dag byang chub kyi yan lag tu 'gyur ro/ /de dag kyang gang zhe na 'di lta ste/ dran pa yang dag byang chub kyi</text></item>
<item><p>265b6</p><section>mdo sde</section><text>yan lag dang / chos rnam par 'byed pa yang dag byang chub kyi yan lag dang / brtson 'grus yang dag byang chub kyi yan lag dang / dga' ba yang dag byang chub kyi yan lag dang / shin du sbyangs pa yang dag byang chub kyi yan lag</text></item>
<item><p>265b7</p><section>mdo sde</section><text>dang / ting nge 'dzin yang dag byang chub kyi yan lag dang / btang snyoms yang dag byang chub kyi yan lag go/ /de la dran pa yang dag byang chub kyi yan lag gi mtshan nyid ci yin zhe na 'di lta ste/ 'dus byas kyi chos kyi nyes dmigs</text></item>
<item><p>265b8</p><section>mdo sde</section><text>kyi chos de kho na nyid bden pa bden par dran pa dang mya ngan las 'das pa zhi ba bsags par dran pa yin te/ de ni dran pa yang dag byang chub kyi yan lag de'i dang po yin no/ /chos rnam par 'byed pa yang dag byang chub kyi yan lag</text></item>
<item><p>266a1</p><section>mdo sde</section><text>gnyis pa de'i mtshan nyid ci yin zhe na 'di lta ste/ shes rab kyis don dam par 'byed par byed do/ /'byed pa zhes bya ba ni chos rnams kyi de kho na'i mtshan nyid yin te/ 'di ni chos rnam par 'byed pa yang dag byang chub kyi yan</text></item>
<item><p>266a2</p><section>mdo sde</section><text>lag yin no/ /don de dag nyid yang dang yang yid la byed cing 'bad pa dang 'grus pa dang brtson par 'gyur te/ de ni brtson 'grus yang dag byang chub kyi yan lag yin no/ /yang yid la byed par mngon par 'dod cing dga' ba nyid du 'gyur</text></item>
<item><p>266a3</p><section>mdo sde</section><text>ba ni/ dga' ba yang dag byang chub kyi yan lag yin no/ /yang don de dag nyid yid la byed cing lus kyi chos dang sems kyi chos nyid ji ltar de las su rung ba nyid dang 'jam pa dang yang de ltar rnal 'byor la bde ba 'du ba nyid tu 'gyur ba</text></item>
<item><p>266a4</p><section>mdo sde</section><text>ni/ shin du sbyangs pa yang dag byang chub kyi yan lag yin no/ /yang don de dag nyid yid la byed cing dmigs pa las gzhan du mi gnas pa des sems 'dzin par 'gyur ba ni/ ting nge 'dzin yang dag byang chub kyi yan lag yin no/ /</text></item>
<item><p>266a5</p><section>mdo sde</section><text>yang ting nge 'dzin de dag nyid btang snyoms su blo gzhan du mi 'gyur ba ni btang snyoms yang dag byang chub kyi yan lag yin no/ /byang chub kyi yan lag gi 'bras bu sna tshogs su 'byung ste/ ye shes sna tshogs dang tshul khrims sna tshogs</text></item>
<item><p>266a6</p><section>mdo sde</section><text>dang nyon mongs pa spong ba sna tshogs 'byung ngo / /byang chub kyi yan lag 'di rnams dmigs pa gcig la gong nas gong du rim par 'phel la 'bras bu ni tha dad par 'byung ngo / /lha dag de ltar byang chub kyi yan lag bdun la bag yod</text></item>
<item><p>266a7</p><section>mdo sde</section><text>pas blta bar bya'o yid la bya'o/ /'di la myos pa med pa'i bde ba tshol ba 'jig rten pha rol la 'jigs skrag pa/ mya ngan las 'das pa'i grong gi lam tshol ba'i 'phags pa'i lam yan lag brgyad pa ni/ 'phags pa'i bden pa</text></item>
<item><p>266a8</p><section>mdo sde</section><text>yang dag pa'i lta ba dang 'phags pa'i bden pa yang dag pa'i rtog pa dang 'phags pa'i bden pa yang dag pa'i ngag dang 'phags pa'i bden pa yang dag pa'i las kyi mtha' dang 'phags pa'i bden pa yang dag pa'i 'tsho ba dang yang</text></item>
<item><p>266b1</p><section>mdo sde</section><text>dag pa'i rtsol ba dang yang dag pa'i dran pa dang yang dag pa'i ting nge 'dzin to/ /lha dag de la 'phags pa'i bden pa 'di dag thams cad ci yin zhe na/ 'bras bu ni ci yod/ mtshan nyid ni gang yin/ 'phags pa'i lam yan lag</text></item>
<item><p>266b2</p><section>mdo sde</section><text>brgyad pa ci zhig dang ldan zhe na/ de la 'phags pa'i bden pa yang dag pa'i lta ba ni yang dag pa ji lta ba bzhin lta ba yin te/ chos rnams kyi rang gi mtshan nyid dang spyi'i mtshan nyid la yang dag pa ji lta ba bzhin lta ba yin no/ /</text></item>
<item><p>266b3</p><section>mdo sde</section><text>chos de dag nyid la sems skyed pa ni yang dag pa'i rtog pa'o/ /yang dag pa'i ngag bsdu ba ni yang dag pa'i rtog pas ngag gi sdom pa brdzun la sogs pa rnam pa bzhi ldog pa'i sdom pa 'di ni yang dag pa'i ngag yin no/ /</text></item>
<item><p>266b4</p><section>mdo sde</section><text>lus kyis nyes par spyad pa rnam pa gsum ldog cing yang dag par len pa 'di ni yang dag pa'i las kyi mtha' yin no/ /mi dge ba'i chos kyi 'tsho ba ldog cing sdom pa 'di ni yang dag pa'i 'tsho ba yin no/ /don de dag</text></item>
<item><p>266b5</p><section>mdo sde</section><text>nyid yid la byed cing brtson 'grus 'jug pa gang yin pa 'di ni yang dag pa'i rtsol ba yin no/ /chos kyi don de dag nyid yid la byed cing ji ltar skyes bu dam pa'i brjed pa med pa 'di ni yang dag pa'i dran pa yin no/ /</text></item>
<item><p>266b6</p><section>mdo sde</section><text>chos kyi don yang dag pa de dag nyid yid la byed cing / sems rtse gcig pa nyid dang nges pa nyid tu byed pa gang yin pa de dag ni yang dag pa'i ting nge 'dzin yin no/ /'phags pa'i lam yan lag brgyad pa 'di dag la dmigs par</text></item>
<item><p>266b7</p><section>mdo sde</section><text>byed pa gang yin pa de ni 'chi ba'i tshe/ gshin rje'i mi rnams kyi dbang du mi 'gyur ro/ /yang sems can dgu'i gnas rgya cher blta bar bya ste 'di lta ste/ tshor ba dang 'du shes dang sems pa dang reg pa dang yid la byed pa dang /</text></item>
<item><p>266b8</p><section>mdo sde</section><text>'dun pa dang mos pa dang dran pa dang ting nge 'dzin dang dad pa ste/ sa chen po pa chos gtso bo bcu po 'di dag ni sems dang lhan cig kho na skye bar 'gyur ro/ /de rnams kyi mtshan nyid yongs su shes par bya ba ni chos de'i mtshan nyid</text></item>
<item><p>267a1</p><section>mdo sde</section><text>gang yin pa'i mtshan nyid ni tha dad pa yin la/ chos de dag ni nyi ma'i 'od zer ltar dus gcig tu 'byung ste/ chos de dag gi mtshan nyid ni mi mang mi nyung bar sems dang lhan cig 'byung ngo / /de la 'du shes ni yang dag par</text></item>
<item><p>267a2</p><section>mdo sde</section><text>shes par byed pa'i mtshan nyid yin te/ chos rnams so so'i ngo bo'i mtshan nyid dang ldan pa yang dag par shes pa gang yin pa de 'du shes yin no/ /sems pa zhes bya ba ni dge ba dang mi dge ba dang lung du ma bstan pa rnam pa gsum</text></item>
<item><p>267a3</p><section>mdo sde</section><text>la yid kyi g.yo ba'o/ /yang rnam pa gsum ste/ lus la rten pa 'am ngag la rten pa 'am yid la rten pa'i mtshan nyid yin no/ /gsum 'dus pa las reg pa myong bar 'gyur ba gsum 'byung ngo / /myong bar 'gyur ba gsum gyi</text></item>
<item><p>267a4</p><section>mdo sde</section><text>gtso bo ji lta bu yin zhe na/ bde ba myong bar 'gyur ba dang sdug bsngal myong bar 'gyur ba dang sdug bsngal yang ma yin bde ba yang ma yin pa myong bar 'gyur ba'o/ /gtso bo yid la byed pa zhes bya ba ni chos rnams la 'jug pa yin no/ /</text></item>
<item><p>267a5</p><section>mdo sde</section><text>'dun pa zhes bya ba ni bsam pa gang yin pa'o gtso bo mos pa zhes bya ba ni gang gis spobs pa skye bar 'gyur ba'i spobs pa yin no/ /dad pa zhes bya ba ni dad pa can nyid do/ /gtso bo brtson 'grus zhes bya ba ni spro ba'o/ /dran pa zhes</text></item>
<item><p>267a6</p><section>mdo sde</section><text>bya ba ni dmigs pa mngon par brjod pa nyid de/ sems rmongs pa med pa'o/ /gtso bo ting nge 'dzin ces bya ba ni sems rtse gcig pa nyid do/ /shes rab ces bya ba ni chos rnam par 'byed pa yin te/ gang gis chos rnams</text></item>
<item><p>267a7</p><section>mdo sde</section><text>rab tu rnam par 'byed par byed pa'o/ /gzhan yang sa chen po pa gzhan bcu yod la/ chos de dag sgrub pa gang yin pa de ni 'chi ba'i tshe/ gshin rje'i mi'i dbang du 'gyur te 'di lta ste/ ma dad pa dang 'gyod pa dang brjed ngas</text></item>
<item><p>267a8</p><section>mdo sde</section><text>pa dang sems g.yengs pa dang shes rab 'chal pa dang tshul bzhin ma yin pa yid la byed pa dang log par mos pa dang rgod pa dang ma rig pa dang bag med pa'o/ /chos bcu po 'di dag ni nyon mongs pa'i sa chen po rnams yin</text></item>
<item><p>267b1</p><section>mdo sde</section><text>te/ nyon mongs pa'i srid pa skyed pa gshin rje'i mis thob pa'i rgyu dag yin no/ /da ni gtso bo ji skad bshad pa bstan pa 'di rnams kyi mtshan nyid bshad par bya'o/ /de la ma dad pa zhes bya ba ni mos pa med pa yin te/ gang</text></item>
<item><p>267b2</p><section>mdo sde</section><text>gis chos rnams la mos pa med pa'o/ /le lo zhes bya ba ni brtson 'grus gtong ba le lo nyid yin no/ /brjed ngas pa zhes bya ba ni chos rnams la mi dran pa gang yin pa'o/ /sems g.yengs pa zhes bya ba ni dmigs</text></item>
<item><p>267b3</p><section>mdo sde</section><text>pa du mar 'gyur ba'o/ /shes rab 'chal pa zhes bya ba ni sems mi mkhas pa'o/ /tshul bzhin yid la mi byed pa ni lam ma yin pas chos rnams la tshul bzhin du sems par mi byed cing mi gtsang ba la gtsang ngo</text></item>
<item><p>267b4</p><section>mdo sde</section><text>snyam du sems pa'o/ /gtso bo log par mos pa zhes bya ba ni log par 'dzin pa log par gzung nas dam du byed pa'o/ /gtso bo rgod pa zhes bya ba ni sems rnam par ma zhi ba'o/ /ma rig pa zhes bya ba ni khams</text></item>
<item><p>267b5</p><section>mdo sde</section><text>gsum pa'i chos mi shes pa'o/ /bag med pa zhes bya ba ni gang gis dge ba'i chos rnams mi bsgrub pa yin te/ nyon mongs pa de rnams ni sa chen po pa'i chos dmad par bya ba yin no/ /chos bcu po gzhan sa chung ngu pa</text></item>
<item><p>267b6</p><section>mdo sde</section><text>zhes bya ba gang yin pa 'byung ste/ de dag gang zhe na 'di lta ste/ khro ba dang 'khon du 'dzin pa dang ston pa dang 'tshig pa dang sgyu dang g.yo dang phrag dog dang ser sna dang nga rgyal dang lhag pa'i nga rgyal yin no/ /gtso bo chos bcu po 'di</text></item>
<item><p>267b7</p><section>mdo sde</section><text>dag ni sa chung ngus bsdus pa yin la ma 'ongs pa dang ldan pa'i rkyen sa chung ngu pa yin no/ /de la khro ba zhes bya ba ni sems 'khrugs shing khros pa nyid yin no/ /'khon du 'dzin pa zhes bya ba ni dgra la dam du sems pa nyid</text></item>
<item><p>267b8</p><section>mdo sde</section><text>yin no/ /ston pa zhes bya ba ni sdig pa gsum gyi 'chi ba'o/ /rab tu 'tshig pa zhes bya ba ni chos ma yin pa la dam du 'dzin pa'o/ /sgyu zhes bya ba ni slu ba yin te gang gis slu bar byed pa'o/ /skye mched bcu gnyis shes par bya zhes</text></item>
<item><p>268a1</p><section>mdo sde</section><text>'byung ba de dag gi gtso bo gang yin zhe na mig dang rna ba dang sna dang lce dang lus dang yid de/ nang gi skye mched rnams dang / de dag gi gzugs dang sgra dang dri dang ro dang reg bya dang chos te phyi'i skye mched rnams yongs su shes par bya zhing /</text></item>
<item><p>268a2</p><section>mdo sde</section><text>mtshan nyid dang ngo bo nyid dang 'byung ba shas che ba rnam pa gsum yongs su shes par bya'o/ /de la mig gi mtshan nyid ni 'byung ba chen po dang ba/ gzugs so sor rig par byed pa yin te de'i rgyu ni mig yin no/ /de bzhin du rna ba la sogs</text></item>
<item><p>268a3</p><section>mdo sde</section><text>pa rang gi mtshan nyid yul gyi phyogs kyis khong du chud par bya ste/ de ni mtshan nyid yin no/ /gtso bo'i ngo bo nyid ji ltar shes par bya zhe na/ ngo bo nyid ces bya ba ni phyin ci ma log pa yin te/ rgyu dang rkyen lnga dag las mig gi rnam par shes pa</text></item>
<item><p>268a4</p><section>mdo sde</section><text>'byung ngo / /gang dag las 'byung zhe na/ mig dang gzugs dang snang ba dang nam mkha' dang yid la byed pa dag las 'byung la/ rna ba'i rnam par shes pa ni de ltar mi 'byung ste/ mun pa 'am mun pa ma yin pa la yang sgra thos par</text></item>
<item><p>268a5</p><section>mdo sde</section><text>rung ngo / /de la snang ba gtso bo ma yin te cung zad kyang byed pa med do/ /sna dang lce dang lus dang yid la yang de bzhin du snang ba gtso bo ma yin te cung zad kyang byed pa med do/ /yid kyi rnam par shes pa la ni snang ba 'byung bar yang</text></item>
<item><p>268a6</p><section>mdo sde</section><text>'gyur la mi 'byung bar 'gyur ro/ /ji ltar 'byung bar 'gyur la ji ltar 'byung bar mi 'gyur zhe na/ mig gi rnam par shes pas don myong ba'i yid kyi rnam par shes pa 'byung ba gang yin pa'i dmigs pa de la snang ba med na</text></item>
<item><p>268a7</p><section>mdo sde</section><text>'byung bar mi 'gyur ro/ /lhag ma rnams la ni med kyang 'byung bar 'gyur ro/ /yang skye mched rnams la 'byung ba shas che ba med na mi 'byung ba yongs su shes par bya'o/ /med na mi 'byung ba ji ltar shes par bya zhe na/ 'byung ba</text></item>
<item><p>268a8</p><section>mdo sde</section><text>chen po bzhi dag gi phan tshun gnas su gyur pa/ mngon par 'phel ba dang zad par 'gyur ro/ /de la mig la ni me dang sa'i khams kyi shas che'o/ /sna dang lus la ni rlung gi khams kyi shas che'o/ /lce la ni chu'i khams kyi shas</text></item>
<item><p>268b1</p><section>mdo sde</section><text>che'o/ /rna ba la ni nam mkha'i khams kyi shas che ste/ de yang gang na mgul pa dang bu ga'i nam mkha' shas che bas zil gyis gnon par mthong ngo / /de ltar rna ba de'i 'dzin pa 'byung ste/ de ltar skye mched rnams kyi shas che ba</text></item>
<item><p>268b2</p><section>mdo sde</section><text>dang chung ba so sor shes par bya'o/ /yang skye mched de rnams la rtog par byed de/ nye bar 'dzin pa ni gang zhig yin/ ring bar 'dzin pa ni gang zhig yin zhe na/ de la sna dang lce dang lus ni nye bar 'dzin pa yin no/ /</text></item>
<item><p>268b3</p><section>mdo sde</section><text>mig ni ha cang ring ba yang ma yin/ ha cang nye ba yang ma yin par 'dzin pa yin no/ /rna ba ni ha cang ring bar 'dzin pa ma yin no/ /sna ni shin du nye bar 'dzin pa yin te/ shin du nye ba nang na yod pa'i sna chu dri mi zhim pa ji ltar myong ba rnams</text></item>
<item><p>268b4</p><section>mdo sde</section><text>la snoM par byed do/ /de bzhin du rna ba yang nang du zhugs pa'i rlung gi sgra thos so/ /rnam par shes pa de dag thams cad kyang rnam par shes pa gnyis kyis shes te/ mig gi rnam par shes pa dang yid kyi rnam par shes pa'o/ /yang</text></item>
<item><p>268b5</p><section>mdo sde</section><text>dag par 'brel ba de dag thams cad ni ji ltar me gang zhig la bud shing tha dad pa las me tha dad par 'gyur ba de ltar rnam par shes pa rnams kyang rgyu dang rkyen tha dad pa la rten pa las rnam par shes pa tha dad par 'byung ngo / /de ltar skye mched</text></item>
<item><p>268b6</p><section>mdo sde</section><text>rnams kyi gtso bo shes pa gang yin pa de ni bag med pa la gnas par mi 'gyur zhing / de de rnams la chags par mi 'gyur/ slong bar mi 'gyur/ zhe sdang 'byung bar mi 'gyur ro/ /skyes bu dam pa ni 'chi ba'i tshe/ gshin rje'i mi</text></item>
<item><p>268b7</p><section>mdo sde</section><text>rnams kyis 'jigs par mi 'gyur zhing bzhin mi sdug par bsgyur ba rnams kyis 'jigs par mi 'gyur/ lag ris lag pa phyin ci log tu bcings par mi 'gyur/ gshin rje'i 'jig rten mthong bar mi 'gyur/ sems can</text></item>
<item><p>268b8</p><section>mdo sde</section><text>dmyal ba dang yi dgas dang dud 'gro'i nang du skye bar mi 'gyur ro/ /de bzhin du bde ba dang ldan par 'gyur zhing / mtha' las byung ba'i shin tu bde ba myong bar 'gyur la bag med pas phrogs par mi 'gyur ro/ /yang skye mched de</text></item>
<item><p>269a1</p><section>mdo sde</section><text>dag nyid la mi rtag pa dang sdug bsngal ba dang stong pa dang bdag med pa'i gnas dang rten zil gyis gnon cing so sor rtog par byed pa ni bag med pa'i dbang du mi 'gyur ro/ /mig gi rnam par shes pa byung ba la yang gsob gsog</text></item>
<item><p>269a2</p><section>mdo sde</section><text>snying po med pa sgyu ma lta bur rtog go/ /de zhig nas gzhan rna ba'i rnam par shes pa 'byung ba de nyid la yang / gsob gsog snying po med pa dang / de bzhin du nang gi skye mched drug dang phyi'i skye mched drug la so sor rtog par byed do/ /skye ba dang</text></item>
<item><p>269a3</p><section>mdo sde</section><text>'jig pa dag na 'dzin par byed pa/ ro myang ba dang bcas pa rnams la mi brtan pa dang gnod pa dang bcas pa dang rgyu dang rkyen gzhan dang gzhan dag las skyes pa yang dag pa ji lta ba bzhin rab tu shes pa de ni gzugs rnams kyis 'phrogs</text></item>
<item><p>269a4</p><section>mdo sde</section><text>par mi 'gyur ro/ /de bzhin du myos pa med pa ni lha'i 'dod pa rnams la sems kun du g.yeng bar mi 'gyur na/ myi'i 'dod pa rnams lta zhig ga la 'gyur/ de nas brgya byin gyis de'i tshe/ 'di ltar tshigs su bcad de smras pa/ dge ba</text></item>
<item><p>269a5</p><section>mdo sde</section><text>rnams la bgegs byed pa/ /skye mched khams la rmongs pa yin/ /chos rnams kun la bag med pa/ /rab tu 'jug pa yod pa yin/ /nyes pa gsum la rnam chags pa/ /ngan song sgor ni nye ba gang / /shin du rmongs pa sdig pa'i</text></item>
<item><p>269a6</p><section>mdo sde</section><text>mchog /bag med rab tu 'jug par byed/ /byis pa bag med dga' ba gang / /de ni 'chi ba'i lag na gnas/ /bag med pa la rten pa gang / /de dag thams cad 'jigs par byed/ /chos gcig las ni rnam 'das shing / /chos gnyis</text></item>
<item><p>269a7</p><section>mdo sde</section><text>la ni sems pa'o/ /gnas gsum mtshan nyid rig pa gang / /skye bo de ni bde skal ldan/ /gang tshe lha rnams bsod nams zad/ /bag med pa yis rnam par gtses/ /bde bas rmongs pa ltung ba gang / /de tshe de la su zhig skyob/ /</text></item>
<item><p>269a8</p><section>mdo sde</section><text>de tshe chos gcig dge ba ni/ /bzod pa rgya cher yang dag ldan/ /gang tshe kun nas 'byung po la/ /bzod dang snying rjer ldan pa ni/ /'di dag 'chi ba'i dus kyi tshe/ /'jigs pa che la dpung du 'gyur/ /de bas bag med bral rnams kyis/ /</text></item>
<item><p>269b1</p><section>mdo sde</section><text>rab tu bsgrims te bsten par bya/ /ma rig pa ni spangs na dge/ /rig pa rnams ni rtag tu bsrung / /rig pa ma rig rnam shes pa/ /mi de de yis gtse mi 'gyur/ /'di ltar skyes bu'i don nges te/ /gang zhig bag med spong ba yin/ /bag</text></item>
<item><p>269b2</p><section>mdo sde</section><text>yod pa la dga' ba nyid/ /de ni skyes bu'i don 'dod do/ /bag med 'ching ba'i zhags yin la/ /de las grol ba bag yod pa/ /de dag mtshan nyid mdor bsdu na/ /'ching ba dang ni thar bar 'gyur/ /'di dag rig nas rtag tu lha/ /bag med</text></item>
<item><p>269b3</p><section>mdo sde</section><text>rnams la chags pa gang / de ni phyi nas 'chi ba'i tshe/ /de yi 'bras bu de shes 'gyur/ /de ltar brgya byin gyis skye mched bcu gnyis kyi mtshan nyid bag med par 'gyur ba rgya cher lha rnams la ston te/ gang sngon dge ba'i rtsa ba bskyed pa/</text></item>
<item><p>269b4</p><section>mdo sde</section><text>bag med pa chung ba gang yin pa de dag ni bag med pa la shin du gnas par mi byed de/ chos bshad pa don yod par bya'o snyam nas de dag nyid khong du chud par byed do/ /dbang po yongs su mi smin pa rnams ni/ chu bur ma smin pa brtol ba dang gzag</text></item>
<item><p>269b5</p><section>mdo sde</section><text>pa dang bskam pa dang gso ba bzhin du ga la zhig khong du chud par 'gyur te mi 'gyur ro/ /lha'i rgyal po brgya byin des gong nas gong du tshig gi rim pa re res skye mched bcu gnyis dag gi mtshan nyid ji lta ba bzhin bshad cing / lha de rnams</text></item>
<item><p>269b6</p><section>mdo sde</section><text>la rdzu 'phrul rmad du byung ba de dag kyang bstan nas/ de nas yang rims kyis byung ba dran pa dang / 'brel pa rnams kyi mtshan nyid dang dmigs pa dang rgyu dang rkyen dag bag med pa dang bral bar bya ba'i don du khong du chud par byed do/ /brgya byin de</text></item>
<item><p>269b7</p><section>mdo sde</section><text>srog chags gsod pa sprul pa bstan pas 'jigs shing mi dga' ba'i lha de dag nyid nges par 'byung ba'i thabs kyi don dang / phan par bya ba'i phyir yang dang yang du chos ston par byed do/ /gtso bo sems las byung ba'i g.yo zhes bya ba ni drang</text></item>
<item><p>269b8</p><section>mdo sde</section><text>po ma yin pa nyid de/ 'khor bar shin du 'ching bar byed pa ma rungs pa nyid yin no/ /phrag dog ces bya ba ni gzhan la gnod par byed pa'i ngo bo nyid yin no/ /gtso bo ser sna zhes bya ba ni nor rdzas zad du dogs pas 'jigs pa nyid dang /</text></item>
<item><p>270a1</p><section>mdo sde</section><text>sems las byung ba brkam pa nyid yin te/ 'di dag ni khams gsum kun kyi sa las byung ba chung ngu yin no/ /de dag kyang khams gsum du so sor dbye na du yod ce na/ khro ba dang 'khon du 'dzin pa dang phrag dog dang ser sna dang ston</text></item>
<item><p>270a2</p><section>mdo sde</section><text>pa dang sgyu dang 'tshig pa ni 'dod pa'i khams su 'jug la/ g.yo gcig pu ni/ 'dod pa'i khams dang tshangs pa'i 'jig rten du yang 'byung ngo / /nga rgyal dang lhag pa'i nga rgyal ni khams gsum car du 'byung ste/ gtso bo chos bcu po 'di dag ni</text></item>
<item><p>270a3</p><section>mdo sde</section><text>sa chung ngu las byung ba yin no/ /gzhan yang gtso bo dge ba chos bcu po sa chen po las byung ba yod de/ gang zhe na 'di lta ste/ chags pa med pa dang zhe sdang med pa dang ngo tsha shes pa dang khrel yod pa dang dad pa dang shin du sbyangs pa dang bag yod</text></item>
<item><p>270a4</p><section>mdo sde</section><text>pa dang brtson 'grus dang btang snyoms dang 'tshe ba med pa yin te/ dge ba 'di dag ni sa chen po las byung ba yin no/ /de la 'di dag gi so so'i mtshan nyid 'di lta ste/ dge ba'i chos de dag thams cad kyi gzhir gyur pa ni chags pa</text></item>
<item><p>270a5</p><section>mdo sde</section><text>med pa 'di yin te/ de dag thams cad kyi rtsa bar gyur pa yin no/ /de bzhin du zhe sdang med pa yang yin no/ /ngo tsha shes pa zhes bya ba ni bdag nyid dben par 'dug cing bdag nyid 'jigs par sems pa'o/ /khrel yod pa zhes bya</text></item>
<item><p>270a6</p><section>mdo sde</section><text>ba ni pha rol gyi khrel yod pa'o/ /dad pa zhes bya ba ni 'gro ba'i dang ba'o/ /shin du sbyangs pa zhes bya ba ni dge ba'i sems dang lus kyi sems kyi gnas ngan len sel ba'i gnas yin te/ rab tu sim par byed pa'o/ /bag yod pa</text></item>
<item><p>270a7</p><section>mdo sde</section><text>zhes bya ba ni dge ba'i chos rnams sgrub pa'o/ /btang snyoms shes bya ba ni bya ba dang mi bya ba dang rgyu dang rkyen dag la snyoms par 'dug pa gang yin pa'o/ /gtso bo mi 'tshe ba zhes bya ba ni sems can rnams la gnod pa med pa yin no/ /</text></item>
<item><p>270a8</p><section>mdo sde</section><text>dge ba 'di dag ni sa chen po las byung ba yin te de dag bshad pa yin no/ /'di dag la sems mi 'jug pa de dag ni 'chi ba'i tshe/ gshin rje'i mi rnams kyi dbang du 'gro la/ de dag 'chi ba'i dus de'i tshe kun du dngang bar 'gyur ro/ /</text></item>
<item><p>270b1</p><section>mdo sde</section><text>de ci'i phyir zhe na/ dge bas yang dag par ma zin pa'i phyir ro/ /ji skad bstan pa'i sems dang sems las byung ba'i chos sa chen po las byung ba rnams dang / dge ba sa chen po las byung ba rnams dang / chung ngu sa chen po las byung ba rnams kyi</text></item>
<item><p>270b2</p><section>mdo sde</section><text>rang gi mtshan nyid bsdus pa'i ming ni bcu pa zhes bya'o/ /yang gtso bo bcu gcig bsgom pa zhes bya ba gang yin zhe na/ 'di la dge slong lus dang lus la rtog par byed do/ /brtags nas kun du chags par mi byed/ rmongs par mi byed la de</text></item>
<item><p>270b3</p><section>mdo sde</section><text>sems la dam du 'dzin par byed de/ 'di ni bsgom pa dang po yin no/ /gzhan yang dge slong de bsgom pa la goms par byed de/ sngon 'dod pa nye bar spyad pa gang yin pa de dag la smod par byed/ ro myong bar mi byed/ dgong par byed skyon</text></item>
<item><p>270b4</p><section>mdo sde</section><text>du 'grang bar byed pa 'di ni bsgom pa gnyis pa yin no/ /gzhan yang dge slong de bsgom pa goms par byed de/ 'di ltar bdag bag yod na/ yul kun dang ldan pa'i yul rnams kyis mi 'phrogs la/ bag la nyal gyi sbyor ba thams</text></item>
<item><p>270b5</p><section>mdo sde</section><text>cad zad par 'gyur te/ de ltar bag yod pa la gnas pa ni/ bag yod pa de sgom par byed cing / goms par byed pa 'di ni bsgom pa gsum pa yin no/ /gzhan yang dge slong de bsgom pa goms par byed de/ dge ba'i chos rnams</text></item>
<item><p>270b6</p><section>mdo sde</section><text>yid la byed cing de dag kyang goms par byed pa ni/ 'di ltar bdag gi dge ba'i chos skyes pa 'di dag ni rnam par smin pa bde ba rgyu bde ba rkyen bde ba yin te/ bdag la rnam par smin pa bde ba de dag 'byung bar 'gyur ro snyam mo/ /</text></item>
<item><p>270b7</p><section>mdo sde</section><text>de bzhin du mi dge ba rnams la yang rtog par byed la/ de'i bsgom pa de ni yang dag par 'gyur te/ 'di ni bsgom pa bzhi pa yin no/ /gzhan yang dge slong de bsgom pa goms par byed de/ 'di ltar bdag la tshor ba bde ba skyes pa de</text></item>
<item><p>270b8</p><section>mdo sde</section><text>ci las byung / rang bzhin ci yin rgyu ci yin rkyen ci yin gzhi ci yin/ skyes pa des bdag gi sems g.yeng bar mi byed dam zhes/ tshor ba de dag la yang dag pa ji lta ba bzhin goms par byed la/ de dag la yang snying po med par lta</text></item>
<item><p>271a1</p><section>mdo sde</section><text>ste/ gsob dang gsog dang snying po med par goms par byed pa 'di ni bsgom pa lnga pa yin no/ /yang dge slong de bsgom pa goms par byed de/ 'di ltar 'du byed gang yin pa de rnams ni mi rtag pa dang / sdug bsngal ba dang stong</text></item>
<item><p>271a2</p><section>mdo sde</section><text>pa dang bdag med pa dang gsog phan tshun gyi stobs kyis byung ba rnams 'byung ste/ stobs gcig gis skyed pa ma yin no zhes de ltar goms par byed do/ /de de rnams la chags par mi byed pa 'di ni bsgom pa drug pa yin no/ /gzhan yang</text></item>
<item><p>271a3</p><section>mdo sde</section><text>dge slong de bsgom pa bdun pa goms par byed de/ 'di ltar bdag gi yid la byed pa dge ba dag skyes so/ /dge ba'i rgyus skyes pa de yid la byed pa gzhan gyis nyams te/ bdag gi dmigs pa de brjed de/ de bzhin du bdag gi yid la byed pa</text></item>
<item><p>271a4</p><section>mdo sde</section><text>mi dge ba skyes la/ de yang yid la byed pa dge bas nyams te/ bdag gi dge ba'i chos de rnams kyi bar chad byung ngo snyam mo/ /de ltar rtag tu dmigs pa yid la byed pa 'di ni bsgom pa bdun pa yin no/ /gzhan yang dge slong de bsgom pa</text></item>
<item><p>271a5</p><section>mdo sde</section><text>brgyad pa goms par byed de/ 'di ltar chos ni rang gi mtshan nyid dang spyi'i mtshan nyid yin la chos 'di dag rang gi mtshan nyid phyin ci ma log par 'dzin te/ chos thams cad kyi 'dres pa med pa 'di nyid ni chos nyid du gnas pa yin no/ /bdag</text></item>
<item><p>271a6</p><section>mdo sde</section><text>skyes pa dang gor ma chag par 'chi ba nye bar gnas par 'gyur te/ 'dus byas kyi chos la gang mtshan nyid gsum med par gyur pa gang yang med do snyam du de ltar sgom pa ni chos thams cad kyi mi rtag pa nyid bsgom pa yin te/ de ltar bsgom</text></item>
<item><p>271a7</p><section>mdo sde</section><text>pa'i dge slong de ni bsgom pa brgyad bsgom pa yin no/ /gzhan yang dge slong de bsgom pa dgu pa goms par byed de/ 'di ltar kun nas nyon mongs pa'i rtsa ba 'dod chags dang zhe sdang dang gti mug gsum gyi gnyen po mi gtsang ba dang byams</text></item>
<item><p>271a8</p><section>mdo sde</section><text>pa dang rten cing 'brel par 'byung ba de dag gnyen po yin te/ de ltar goms par byed/ rtag tu yid la byed pa 'di yang bsgom pa dgu pa yin no/ /gzhan yang dge slong de bsgom pa bcu pa goms par byed de/ 'di ltar sangs</text></item>
<item><p>271b1</p><section>mdo sde</section><text>rgyas kyi yon tan rjes su dran pa bsgom ste/ de yang 'jig rten la phan pa dang bde bar bya ba'i phyir ro/ /de lta bas na bdag nyid la rtag tu phan par 'dod pa rnams kyis de nyid bsgom par bya'o zhes yang dag par dran par byed pa ni bsgom pa</text></item>
<item><p>271b2</p><section>mdo sde</section><text>bcu pa yin no/ /gzhan yang dge slong bsgom pa bcu gcig goms par byed de/ 'di ltar gcig nas gcig tu brgyud de/ thos pa skad cig re re la goms par byed do/ /'di ltar gcig nas gcig tu brgyud pa skad cig re re ni mngal</text></item>
<item><p>271b3</p><section>mdo sde</section><text>nas byung ba dang skyes pa dang shi ba'i bar dang mngal na gnas pa dang gzhon nu dang lang tsho nas rga ba'i mthar thug gi bar du de ltar goms par byed pa dge slong de 'am gzhan yang rung ste/ 'chi ba'i tshe gshin rje'i mi'i dbang du mi 'gro zhing</text></item>
<item><p>271b4</p><section>mdo sde</section><text>bzhin mi sdug par bsgyur ba sdig pa byed pa gzhan de dag kyang mthong bar mi 'gyur ro/ /dran pa bcu gsum dang 'brel pa legs par bsgom pa gang yin pa de dag ni phan pa dang bde ba dang mthar mya ngan las 'das par 'gyur ro/ /bcu</text></item>
<item><p>271b5</p><section>mdo sde</section><text>gsum gang zhe na/ 'di la bag yod pa dran pa dang nye bar gnas pa dran pa dang g.yeng ba med pa dran pa yin te/ dran pa de dag la nye bar gnas nas 'di lta ste/ bud med ces bya ba'i lus kha dog bzang po 'am kha dog ngan pa mthong ba de'i</text></item>
<item><p>271b6</p><section>mdo sde</section><text>nang mi gtsang ba mnam pa'i gzhi dang / mi brtan pa phyi sa'i khung ltar dran pa nye bar gnas pa dang / dran pa mi g.yo ba ni grong khyer gyi phyogs sam grong gi phyogs dag tu bsod snyoms kyi phyir rgyu ba 'am yul dag tu 'gro ba na bud med</text></item>
<item><p>271b7</p><section>mdo sde</section><text>kyi 'du shes kyi dbang du mi 'gyur ro/ /de ci'i phyir zhe na/ dran pa nye bar gnas pa'i phyir te/ 'di ni dran pa dang 'brel pa dang po yin no/ /gzhan yang dran pa dang 'brel pa ni phyi rol gyi tshal nyams dga' ba dang / chu bo nyams</text></item>
<item><p>271b8</p><section>mdo sde</section><text>dga' ba dang lteng ka nyams dga' ba dang bskyed mos tshal nyams dga' ba rnams mthong nas kyang 'di ltar dran pa nye bar 'jog ste/ nyams dga' ba'i ngo bo gang yin pa de dag gis dus ni phyis 'byung ste/ byis pa'i sems</text></item>
<item><p>272a1</p><section>mdo sde</section><text>rab tu chags par byed pa de dag ni rnyi rnyi por 'gyur lhags par 'gyur mi sdug par 'gyur 'dab ma rnyis shing lo ma sil sil por lhags par 'gyur ro/ /de dag de ltar gyur gyis kyang thams cad du 'byung bar yang mi</text></item>
<item><p>272a2</p><section>mdo sde</section><text>'gyur la/ kye ma 'di dag la nyams dga' ba ci zhig yod snyam ste/ de ltar dran pa dang 'brel par byed do/ /de ltar dran pa nye bar gnas pa brkam pa med pa de ni phyi nang gi yul gyi gzugs kyis nyams pa med cing bdud kyis</text></item>
<item><p>272a3</p><section>mdo sde</section><text>kyang gnod pa med do/ /gzhan yang de'i don dang phan par bya ba'i phyir dran pa dang 'brel pa gsum pa de dran par byed do/ /ji ltar dran par byed dran pa dang 'brel pa'i dmigs pa ni gang yin zhe na/ 'dis sngon zos pa 'am nyal</text></item>
<item><p>272a4</p><section>mdo sde</section><text>ba 'am dga' bar byas pa 'am dmigs pa bsten pa gang yin pa de dag dran nas rtog par mi byed cing yid la dam du 'dzin par mi byed do/ /de ltar de byis pa so so'i skye bo rnams kyi dbang po dag ni tshim pa byed do snyam ste/</text></item>
<item><p>272a5</p><section>mdo sde</section><text>de ltar dran pa dang 'brel bar byed do gzhan yang dran pa dang 'brel pa bzhi pa dran par byed de/ gang du rnyed pa dang bkur sti dang mal stan dang na ba'i gsos sman gyi rkyen kyi yo byad rab tu mang po thob pa der dga' ba dang 'brel par</text></item>
<item><p>272a6</p><section>mdo sde</section><text>mi byed cing kun du chags par mi byed do/ /'di ltar rnyed pa dang bkur sti lhur byed pas/ dge sbyong nyams par 'gyur la/ gang zag de yang lpags pa ral nas sha ral bar 'gyur/ sha ral nas chu rgyus chad par 'gyur/</text></item>
<item><p>272a7</p><section>mdo sde</section><text>chu rgyus chad nas rus pa chag par 'gyur/ rus pa chag nas rkang yang zad par 'gyur te/ rnyed pa dang bkur stis ni de ltar byed par 'gyur ro/ /rnyed pa dang bkur sti 'di ni dge ba'i chos thams cad kyi bar chad byed pa'i</text></item>
<item><p>272a8</p><section>mdo sde</section><text>rgyu yin te/ legs par dran pa nye bar gnas pa ni/ phyogs gcig la gnas pa yin no/ /gzhan yang dran pa dang 'brel pa lnga pa dran par byed de/ grong dang grong khyer dang ljongs su rab tu rgyu bar mi byed/ grong khyer dag la</text></item>
<item><p>272b1</p><section>mdo sde</section><text>bsten par mi byed/ yul mi dag dang 'brel pa'i gtam smra ba'i ngo bor mi byed/ 'du 'dzi dang dga' bar gnas par mi byed do/ /'di ltar grong dang grong khyer dang ljongs su gnas par byed pa gang yin pa de dag ni blo g.yengs par 'gyur la</text></item>
<item><p>272b2</p><section>mdo sde</section><text>rang gi don kyang byed par mi nus so/ /de ltar de dag gi don ji lta ba bzhin mthong ba nyid kyis dran pa skyes par 'gyur ro/ /gzhan yang dran pa dang 'brel pa drug pa dran par byed de/ de ltar skyon du lta ba de ni dur khrod dang shing drung dang sog khrod dang ri'i</text></item>
<item><p>272b3</p><section>mdo sde</section><text>gsab gseb dang khang stong du bsten par byed cing su dang yang lhan cig gnas par mi byed 'dre bar mi byed do/ /'di ltar 'dre bar mi byed pa'i dge slong ni dge ba'i chos rnams 'thob par 'gyur la/ spang bar bya ba yang spong bar 'gyur ro/ /</text></item>
<item><p>272b4</p><section>mdo sde</section><text>gzhan yang dran pa dang 'brel pa bdun pa dran par byed de/ lha'i gtam rnams la yang chags pa mi skyed la/ sems can dmyal ba pa'i gtam rnams la yang yid 'byung bar mi byed do/ /de 'di snyam du dran par byed de/ lha rnams kyi</text></item>
<item><p>272b5</p><section>mdo sde</section><text>mtha' ni ltung zhing gnod pa dang bcas la gshin rje'i mi'i dbang du gyur pa yin no/ /sems can dmyal ba pa yang las kyis drangs pa yin te/ rjes su dga' bar mi bya zhing gzhan byed pa yang phyir bzlog par bya'o snyam ste/ de mtho ris</text></item>
<item><p>272b6</p><section>mdo sde</section><text>la yang mi dga'/ sems can dmyal ba la yang 'jigs pa med de/ dga' ba dang 'jigs pa spangs pa de ni dge ba dran pa'i ngo bor 'gyur te/ dran pa nye bar gnas pa yin no/ /gzhan yang dran pa dang 'brel pa brgyad pa dran par</text></item>
<item><p>272b7</p><section>mdo sde</section><text>byed de/ bdag gi dran pa nye bar gnas pa ni legs pa yin te/ mi dge ba'i chos snang ba rnams nyams shing zad la bcom zhing spangs par gyur to/ /gzhan yang yid la mi dge ba skyes pa des/ bdag gi dge ba dran pa nyams</text></item>
<item><p>272b8</p><section>mdo sde</section><text>shing bdag gi kun nas bar chad byung ste/ de la bdag gis yang dge ba'i dran pa nyid bskyed par bya'o snyam nas/ de ltar dmigs pa dang mtshan nyid dran pa de gcig nas gcig tu 'grang bar byed do/ /yid la gcig tu gyur</text></item>
<item><p>273a1</p><section>mdo sde</section><text>cing gcig tu 'dus pa ni dran pa las su rung bar 'gyur ro/ /de ni chu bo'i shugs kyi rlabs mi brtan pa/ yul nor ba dgra lta bu dag las sems 'dzin par nus so/ /gzhan yang dran pa dang 'brel pa dgu pa dran par byed de/ nyin</text></item>
<item><p>273a2</p><section>mdo sde</section><text>gcig bzhin sangs rgyas kyi yon tan rjes su dran par byed dam pa'i chos la rtag tu gus par byed/ bla ma rnams la dad par byed cing de'i bsgrub pa la yang gnas par byed/ blo shin tu mnyam par gzhog par byed/ gnya' shing gang tsam du lta bar</text></item>
<item><p>273a3</p><section>mdo sde</section><text>byed/ sems can thams cad la phan par mos pa dran par byed de/ de'i dran pa dang 'brel pa de ni 'bras bu dang bcas pa mtha' mya ngan las 'das par 'gyur ro/ /gzhan yang dran pa dang 'brel pa bcu pa dran par byed de/ blo gros shin du mnyam</text></item>
<item><p>273a4</p><section>mdo sde</section><text>par gzhog par byed la/ 'di ltar 'jigs pa chen po bzhi po 'di dag 'ong ste/ rga ba dang na ba dang 'chi ba dang rgud pa dang bzhi'o/ /de dgra chen po dag gis rtag tu rnam par 'jigs te/ dga' bar mi sems so/ /bzhi zhig kyang shin du</text></item>
<item><p>273a5</p><section>mdo sde</section><text>mi brtan par mthong ste/ tshe dang nad med pa dang lang tsho dang phun sum tshogs pa bzhi'o/ /de sngar bstan pa bzhi po de dag la rtag tu 'jigs shing mi brtan pa gzhan yang goms par byed pa ni yul rnams kyis 'phrogs par mi 'gyur zhing /</text></item>
<item><p>273a6</p><section>mdo sde</section><text>dga' ba'i 'dod chags kyi dbang du mi 'gro la/ dran pa nye bar gnas par 'gyur te/ nyon mongs pa'i ri zad par nus so/ /gzhan yang dran pa dang 'brel ba bcu gcig pa dran par byed de/ dge 'dun la gang zag gis 'byed par mi byed la/</text></item>
<item><p>273a7</p><section>mdo sde</section><text>le lo la brtson zhing spyod par mi byed/ gang zag gis gang zag rab tu 'byed par byed pa ni nyams par 'gyur bas/ gnod par mi byed la phan par yang mi byed pa de ni/ de ltar sems dang bar 'gyur zhing de'i dran pa yang las su rung bar</text></item>
<item><p>273a8</p><section>mdo sde</section><text>'gyur te/ gnod pa med pa lhur len par byed do/ /gzhan yang dran pa dang 'brel ba bcu gnyis pa dran par byed do/ /rtag tu dam pa'i chos nyan pa lhur len par byed do/ /de lhur len par byed de lhur len pa dang ldan pa des chos 'dzin par byed pa</text></item>
<item><p>273b1</p><section>mdo sde</section><text>gang yin pa de dag phyir zhing dam du 'dzin par byed do/ /kha na ma tho ba dang bcas pa dang kha na ma tho ba med pa'i chos rnams rnam par shes par byed de/ de mar mes mun nag gi gzugs dag mthong ba ltar bcom ldan 'das kyis gsungs pa'i</text></item>
<item><p>273b2</p><section>mdo sde</section><text>chos kyi sgron mas kha na ma tho ba dang bcas pa dang kha na ma tho ba med pa dag mthong ngo / /de ltar shin du mnyam par gzhag pa'i dran pa 'byung ba de ni nyon mongs pa'i dra ba'i dbang du mi 'gro zhing bdud kyi dbang du mi 'gro ste/ de ltar dran pa dang 'brel pa</text></item>
<item><p>273b3</p><section>mdo sde</section><text>bcu gnyis pa yang dran par byed do/ /gzhan yang dran pa dang 'brel pa bcu gsum pa dran par byed de/ skad cig skad cig la lus dang sems dang tshor ba'i rang gi mtshan nyid sgrub pa'i dran pa 'byung ste/ dran pa nye bar gzhag pa 'di dag so sor</text></item>
<item><p>273b4</p><section>mdo sde</section><text>shes par byed cing yid la yang dam du 'dzin par byed do/ /yid la byas pa de rnams kyis bag med pa la sten par mi 'gyur zhing / bag yod pa la sten par byed pa de ni gshin rje'i mi'i dbang du 'gro bar mi 'gyur la rang dbang du 'gyur dran pa nyams</text></item>
<item><p>273b5</p><section>mdo sde</section><text>par mi 'gyur ba dang dus ma yin pa la spyod par mi 'gyur ba dang yul ma yin par spyod par mi 'gyur ba dang spyod yul ma yin par spyod par mi 'gyur te/ 'brel pa 'di dag ni dran pa thams cad kyi nang du 'brel pa yin no/ /gzhan yang sems</text></item>
<item><p>273b6</p><section>mdo sde</section><text>kyi khams bcu bzhi bsgom par bya zhes gang smras pa/ legs par bsgom na shin du sbyang ba byas shing shin du dul/ shin du dag par 'gyur la/ bag med pas phrogs par yang mi 'gyur ro/ /'di lta ste/ mos pa dang brtson 'grus dang</text></item>
<item><p>273b7</p><section>mdo sde</section><text>rab tu zhi ba dang slob dpon la bsnyen bkur ba dang sdig pa'i grogs po yongs su spangs pa dang sangs rgyas kyi gsung la goms pa dang tshul bzhin yid la byed pa la goms pa dang rgod pa yongs su spangs pa dang chos dang chos ma yin pa'i rgyu</text></item>
<item><p>273b8</p><section>mdo sde</section><text>dang 'bras bu la dad pa dang sngon gyi 'dod pa brjed pa dang bud med la lta ba yongs su spangs pa dang gnyen la lta zhing lhag par spyod pa med pa dang yul thams cad yang dag par bzung ba dang skye ba dang 'chi ba'i 'jigs pa yin te/ bcu bzhi po 'di</text></item>
<item><p>274a1</p><section>mdo sde</section><text>rnams kyis sems yongs su bsgoms pa de ni shin du yongs su bsgoms pa yin la/ rgyu 'di rnams kyis shin du yongs su sbyang ba byas pa ni 'chi ba'i tshe 'gro ba ngan pa'i pho nya mi 'byung la/ ngan song gi sgo yang 'bye bar mi 'gyur/</text></item>
<item><p>274a2</p><section>mdo sde</section><text>dam pa'i chos la blun par mi 'gyur/ mi mgul du thag pas bcings pa ltar gar dga' mgur 'gro ba rgyu ba rnams su khrid par mi 'gyur/ mi ngan pa yid ches pa'i bya ma rta lta bu'i las byed par mi 'gyur ro/ /'di dag thams cad ni dam pa'i chos</text></item>
<item><p>274a3</p><section>mdo sde</section><text>thob pa na 'di lta ste/ sems shin du dul zhing shin du sbyang ba byas la/ shin du mthar phyin pa ni lha dang mi rnams kyi nang du khrid par byed do/ /phyis kyang mya ngan las 'das pa'i grong khyer gyi sgo 'byed par 'gyur ro/ /de lta bas na gtso bo 'di dag</text></item>
<item><p>274a4</p><section>mdo sde</section><text>la sems yongs su sbyang ba byas pa de ni shin du sbyang ba byas pa yin te/ gshin rje'i mi'i dbang du 'gro bar mi 'gyur ro/ /yang brgya byin de ngan song gi 'jigs pas nyen cing gshin rje'i mi mthong bas nyam thag pa'i lha rnams la chos</text></item>
<item><p>274a5</p><section>mdo sde</section><text>ston par byed do/ /'di ltar bdag gis khyed cag la chos gcig nas bzung ste/ rim pa re re las bcu bzhi'i bar du chos bstan pa rim pa de la bab ste dngos po bcwa lnga bshad par bya'o/ /bcom ldan 'das las bdag gis ji ltar thos</text></item>
<item><p>274a6</p><section>mdo sde</section><text>pa de ltar khyed cag la yang bshad par bya'o/ /dngos po bcwa lnga gang zhe na/ khyim gyi gnas nas byung nas dge sbyong du dam bcas pas spang bar bya zhing dmad par bya ba dang / gzhan byed pa yang phyir bzlog par bya ba gang yin pa de dag yin no/ /</text></item>
<item><p>274a7</p><section>mdo sde</section><text>'di lta ste/ dang po kho nar dngos po gos ngur smrig nyid yongs su shes par bya ste/ gang rgyags pa yang dag par skyed par mi byed pa'i gos ngur smrig gi rnam pa de lta bu bgo bar bya'o/ /de ci'i phyir zhe na/ gos ngur smrig gi rgyags pas</text></item>
<item><p>274a8</p><section>mdo sde</section><text>myos pa ni lung bong ltar spyod cing 'gro ba 'byed par byed pa yin la/ rgyags pa'i lus de sgeg pa lhur len par 'gyur ro/ /de ni dge ba'i chos sgrub par mi byed la/ bud med la lta ba lhur len par byed do/ /de rgod pa la 'jug par byed de/</text></item>
<item><p>274b1</p><section>mdo sde</section><text>de ltar sems yang ba gzhan gang yin pa de yang gos kyis rgyags par 'gyur ro/ /de lta bas na bgo bar bya ba de ni gang gis dro ba dang grang ba'i 'jigs par mi 'gyur zhing / gang gis lus g.yog pa tsam du gyis shig dang / de ni bag</text></item>
<item><p>274b2</p><section>mdo sde</section><text>med pa'i 'gro ba'i dbang du mi 'gyur zhing / 'chi ba'i dus na yang 'gyod pa yod par mi 'gyur ro/ /dngos po yongs su shes par bya ba'i 'di ni yongs su shes par bya ba dang po yin no/ /gzhan yang dngos po gang yongs su shes</text></item>
<item><p>274b3</p><section>mdo sde</section><text>par bya ba gnyis pa ni dge sbyong chog shes par gnas pas shes par bya ba yin te/ bdag shes par 'am/ rab tu byung ba gang gis tshul khrims dang ldan par 'gyur snyam nas/ de'i rjes su 'jug par byed la sbyin bdag dang sbyin pa po</text></item>
<item><p>274b4</p><section>mdo sde</section><text>las mal stan dang / na ba'i gsos sman gyi rkyen gyi yo byad dang de dang 'thun pa dang de dang 'dra ba dag len par mi byed pa de ni/ de ltar bar chad 'byung bar mi 'gyur te/ 'di ni yongs su shes par bya ba'i dngos po gnyis pa yin no/ /</text></item>
<item><p>274b5</p><section>mdo sde</section><text>gzhan yang yongs su shes par bya ba'i dngos po gsum pa ni de'i chags pas mal stan yid la mi bya ba dang dgon pa dang tshal de dag na gnas pa btang nas/ gang du yon tan dang ldan par 'gyur ba ma yin pa bsod</text></item>
<item><p>274b6</p><section>mdo sde</section><text>snyoms sam/ thug pa mang po sbyin pa de dag 'dod pas grong gi nang ngam/ grong khyer gyi nang du gnas pa de ni de'i bar chad chen po 'byung la/ dge ba'i chos mi sgrub pa de dang chog mi shes pa de dang yang dag ldan par 'gyur ro/ /dge sbyong</text></item>
<item><p>274b7</p><section>mdo sde</section><text>gi mchog ni 'di yin te 'di lta ste/ chog shes pa dang bag yod pa'o/ /chog mi shes pa de dag nyid la dga' ba gang yin pa de ni bslus par 'gyur zhing / mi ngan pa dag la mar chad 'byung ste ngan skyugs za ba dang mtshungs so// //</text></item>
<item><p>274b8</p><section>mdo sde</section><text>'phags pa dam pa'i chos dran pa nye bar gzhag pa/ bam po bzhi bcu gnyis pa/ de nas gzhan yang dngos po bzhi pa yongs su shes par bya ste/ de yang gang zhe na 'di lta ste/ kha ton rab tu shes la/ kha ton 'don pa de dang</text></item>
<item><p>275a1</p><section>mdo sde</section><text>yang dag par ldan pa shes pa de tsam gyis chog ste lhag par mi bslab bo/ /bdag gis lhag par so sor shes na/ sbyin bdag dang sbyin pa po dag gis rna lam du thos pa yin no snyam nas/ na ba'i gsos sman rkyen gyi yo byad rnams</text></item>
<item><p>275a2</p><section>mdo sde</section><text>bdag la sbyin par byed do/ /de bdag la bar chad dang ldan par 'gyur bas/ de ni bdag la 'os pa ma yin no snyam pa'i bdag nyid de ni chog shes pa yin te/ dge slong de lta bu ni chog shes pa yin no/ /gzhan yang dngos po lnga pa yongs su</text></item>
<item><p>275a3</p><section>mdo sde</section><text>shes par bya ba ni gang gis 'dod pa chung ba dang chog shes pa dang bag yod pa la gnas pa yin te/ dngos po de gang zhe na/ 'di la dge sbyong gang zhig dge 'dun gyis mngags sam nad pa'i phyir ram nor rdzas kyi phyir mngags pa 'am sbyin pa po</text></item>
<item><p>275a4</p><section>mdo sde</section><text>dang sbyin bdag gi drung du mngags pa las khyim la nye bar sten par byed la/ de sbyin bdag de dag gi drung na btung ba dag kyang 'thung zhing 'dug na/ de ni de'i kun 'byung bar chad don med par gyur la/ lus yongs su ngal ba don med pa dang /</text></item>
<item><p>275a5</p><section>mdo sde</section><text>rtsol ba don med par 'gyur ro/ /de ci'i phyir zhe na/ de yang de mngon par 'dod cing ro la 'chums pas nyams pa khyim de nyid du 'gro ste/ de der yang ba nyid kyis 'gro bar byed do/ /des na bdag la phan par mi byed la/ nad pa la yang phan par mi byed</text></item>
<item><p>275a6</p><section>mdo sde</section><text>cing / dge 'dun gyi bya ba yang sgrub par mi byed do/ /rgyu yang ba rnams kyi nang na mchog ni 'di yin te 'di lta ste/ khyim gcig tu 'jug cing bza' btung la dga' ba nyid dang gang chung zad smra ba dang 'chal pa yin te/ chos gsum po de dag ni 'jig rten pa dang</text></item>
<item><p>275a7</p><section>mdo sde</section><text>'jig rten las 'das pas smad par bya ba'i gnas yin no/ /de lta bas na de dag ni chog shes pa dang / bag yod pa la gnas pa dag gis yongs su spang bar bya'o/ /gzhan yang dngos po drug pa yongs su shes par bya ba ni/ dge sbyong 'dod chen chung</text></item>
<item><p>275a8</p><section>mdo sde</section><text>bas sam/ rab tu byung ba bsod snyoms la yang dag par gnas pas/ ji tsam du nyin gcig 'grangs pa'i bsod snyoms de tsam zhig blang bar bya'i/ sang dag gi ni so sor bsags par mi bya'o/ /de la mngon par chags par</text></item>
<item><p>275b1</p><section>mdo sde</section><text>gyur na de'i sems de yang bar 'gyur te/ bsam gtan dang 'dod pa dag la sems dang ba med par 'gyur ro/ /bsod snyoms 'di dag zad par ma gyur cig snyam nas/ de ltar chung ngu la chags pa yang bar chad du 'gyur na/ rnyed pa dang bkur sti de dag</text></item>
<item><p>275b2</p><section>mdo sde</section><text>la mngon par chags pa lta smos kyang ci dgos te dngos po yongs su 'dzin pa gang yin pa de dag ni sred pas lhag par bcings pa yin no/ /gzhan yang dngos po bdun pa yongs su shes par bya ba de gang yin zhe na/ 'di la ma thos pa dang</text></item>
<item><p>275b3</p><section>mdo sde</section><text>ma mthong ba'i yul dang ljongs su rgyu ba rnams rgyu ba na/ rigs chen po las rab tu 'byung ba'i dge sbyong 'dod chen chung bas smra bar mi bya ste/ 'di ltar bdag rigs che ge mo zhig las rab tu byung ngo zhe 'am/ bdag rigs chen po las rab</text></item>
<item><p>275b4</p><section>mdo sde</section><text>tu byung ngo zhes de skad bdag nyid kyis smra bar mi bya'o/ /gzhan yang lhan cig gnas pa 'am/ nye gnas shig smra na yang phyir bzlog par bya'o/ /'di ltar dge sbyong gi dngos po tsam nyid las sbyin bdag dang sbyin pa po dag mal stan dang na ba'i</text></item>
<item><p>275b5</p><section>mdo sde</section><text>gsos sman gyi rkyen gyi yo byad rnams bdag la sbyin par byed de/ des ni bdag dngos po yongs su 'dzin pa dang ldan par 'gyur la/ ji ste ma blangs na bdag gi nye gnas de'i yid mi dga' bar 'gyur ro/ /de gal te bdag la yid mi dga'</text></item>
<item><p>275b6</p><section>mdo sde</section><text>bar byed na de de dag gi bar chad du 'gyur te/ 'jig rten pha rol la phan par mi 'gyur ro/ /dngos po bzung ba yang de ltar yongs su shes par bya ste/ dge slong de lta bu ni 'dod chen chung bar 'gyur/ srid pas mi zin par 'gyur/ sems</text></item>
<item><p>275b7</p><section>mdo sde</section><text>g.yengs par mi 'gyur/ dran pa nye bar gnas par 'gyur/ dam pa'i chos dang bsam gtan la gnas pa'i kun dga' ba la mngon par dga' bar 'gyur/ lus la lus kyi rjes su blta ba dang / sems la sems kyi rjes su lta ba dang /</text></item>
<item><p>275b8</p><section>mdo sde</section><text>tshor ba la tshor ba'i rjes su lta ba dang / chos la chos kyi rjes su lta bar 'gyur te/ 'dod chen chung ba de ni srid pa'i brtson ra las 'bros par nus so/ /gzhan yang 'di la dge slong 'dod chen chung ba chog shes pa/ rnyed pa dang bkur sti'i</text></item>
<item><p>276a1</p><section>mdo sde</section><text>'jigs pa dang bral bas dngos po brgyad pa yongs su shes par bya ste/ dngos po yongs su shes par bya ba de gang zhe na/ 'di la skye bo mang po 'dzin pa snod spyad dang yo byad mang ba lhan cig gnas pa mang ba/</text></item>
<item><p>276a2</p><section>mdo sde</section><text>rnyed pa dang bkur sti la mngon par dga' ba mang ba/ ro la 'chums pa/ spyan 'dren pa la shin du yid zhugs pa/ gnyen 'dun lta 'dod pa'i dge sbyong gis yul rgyu ba'i bya ba 'am lhan cig gnas pa 'am 'gro bar mi bya'o/ /de ci</text></item>
<item><p>276a3</p><section>mdo sde</section><text>'i phyir zhe na/ bag med pas phrogs pa'i dge slong de ji ltar rnyed pa dang bkur sti la mngon par dga' ba de ltar de yang skye bos shes par 'gyur la/ de ltar 'grogs pa de la yang rnyed pa dang bkur stis gos par 'gyur ro/ /</text></item>
<item><p>276a4</p><section>mdo sde</section><text>gal te blang ba dag ji ste len par mi byed na/ snod spyad dang yo byad mang ba dang / spyan 'dren pa la mngon par dga' ba de'i yid kyi 'dun pa la mngon par gnod par 'gyur ro/ /sbyin bdag dang sbyin pa po rnams kyi drung du yang</text></item>
<item><p>276a5</p><section>mdo sde</section><text>song nas/ dge slong 'dod chen chung ba de la smod par byed de/ 'di ltar dge slong 'di ni tshul 'chos pa/ skye bo thams cad slu bar byed pa la nang gi yid ni sdig pa can yin no zhes de ltar de la yang gnod par byed la/ bdag nyid</text></item>
<item><p>276a6</p><section>mdo sde</section><text>la yang gnod par byed do/ /de lta bas na 'dod chen chung ba'i dge slong dang 'dod chen che ba dang lhan cig yid kyi nyes pas gnas par mi bya'o/ /gzhan yang 'di ltar 'dod chen chung ba'i dge slong 'khor bas 'jigs shing skrag</text></item>
<item><p>276a7</p><section>mdo sde</section><text>pa rnyed pa dang bkur sti dang bral ba/ rtag tu sems mnyam par bzhag pas dngos po dgu pa yongs su shes par bya'o/ /dngos po yongs su shes par bya ba gang zhe na/ 'di ltar khyim na gnas pa rig pa'i gnas rnams la</text></item>
<item><p>276a8</p><section>mdo sde</section><text>goms pa gang yin pa de dag rab tu byung bar gyur nas/ de rnams bsgrag par mi bya ste 'di lta ste/ sman pa 'am ri mo mkhan nam gar mkhan nam gtar mkhan nam rnam pa de lta bu dang 'thun pa 'am rig pa'i gnas gzhan dag kyang</text></item>
<item><p>276b1</p><section>mdo sde</section><text>rung bsgrags par mi bya'o/ /de ci'i phyir zhe na/ bdag rnyed pa dang bkur sti la mngon par dga' bar sbyin bdag dang sbyin pa pos mngon par shes par gyur na/ de ni bdag gi bar chad du 'gyur zhing de la rnam par chags na/ dge ba'i chos</text></item>
<item><p>276b2</p><section>mdo sde</section><text>rnams sgrub par mi 'gyur/ sems rtse gcig tu mi 'gyur/ bsam gtan gyi zas rnams la bdag gi sems dang bar mi 'gyur/ de bdag gi bar chad du 'gyur/ bdag dang gzhan la phan pa nyams par 'gyur ro/ /lhan cig</text></item>
<item><p>276b3</p><section>mdo sde</section><text>gnas pa lhur mi bya ste/ yid de dang chags pa de ni phan par mi 'gyur bas de lta bas na yongs su spang bar bya'o/ /gzhan yang dge slong 'dod chen chung ba blo dang ldan pa rnyed pa dang bkur sti spong bar 'dod pas/ dngos po bcu pa yongs su</text></item>
<item><p>276b4</p><section>mdo sde</section><text>shes par bya ste/ 'di ltar grong khyer dang nye ba na 'am grong dang nye ba na 'am ri 'or dang nye ba na 'am tshong 'dus dang nye ba'i gtsug lag khang na gnas pa gang yin pa 'di dag mthong ste/ dge slong dang dge slong ma rnams kyis gang ba dang kha zas</text></item>
<item><p>276b5</p><section>mdo sde</section><text>kyis gang ba dang chang 'thung bas gang ba dang nyo tshong byed pas gang ba dang sbyor ba byed pas gang ba dang khang pa chung ngu'i nang na gnas pa'i sten grogs rnams dang dge slong dag lhan cig gnas pa mthong na/ dge slong 'dod chen chung ba yid zhi ba/</text></item>
<item><p>276b6</p><section>mdo sde</section><text>bdud kyi 'ching ba gcod par 'dod pas gnas par mi bya'o/ /de ci'i phyir zhe na/ grong khyer pa 'am grong mi 'am ri brags na gnas pa 'am tshong 'dus na gnas pa de dag gis dge slong mi brtan pa de dag tshul khrims 'chal par khong du</text></item>
<item><p>276b7</p><section>mdo sde</section><text>chud cing rig nas/ dge slong gcig po de la rnyed pa dang bkur sti byed do/ /de gal te so sor blangs na ni/ 'dod chen chung bar mi 'gyur la/ ji ste so sor ma blangs na ni sbyin pa po de rnams kyi bar chad du 'gyur zhing gcig po de la sbyin pa byin pa</text></item>
<item><p>276b8</p><section>mdo sde</section><text>gang yin pa de la zhe sdang gi sems rab tu nyes pa'i dge slong gzhan gang yin pa de dag la yang bar chad du 'gyur ro/ /skyon de dag rtogs nas/ dge slong 'dod chen chung bas kun du spyod pa dang 'dres pa rnams dang lhan cig gnas par mi bya'o/ /</text></item>
<item><p>277a1</p><section>mdo sde</section><text>gzhan yang dngos po bcu gcig pa yongs su shes par bya ste/ 'di ltar 'jig rten pa'i shes pas ltas dag ston pa'i shes pa gang yin pa de yang des gzhan dag la smra bar mi bya'o/ /'di ltar dgra bcom pa yin no</text></item>
<item><p>277a2</p><section>mdo sde</section><text>snyam du shes nas/ de la rnyed pa dang bkur stis mchod pa byed la de ni de'i bar chad tu 'gyur ro/ /'dod chen chung ba sel bar mi 'gyur ro/ /gzhan yang dngos po bcu gnyis pa yongs su shes par bya ste/ 'di ltar gang gis zhing 'di</text></item>
<item><p>277a3</p><section>mdo sde</section><text>la sbyin pa chen po sbyin par byed do snyam nas/ rmad du byung ba bstan pa'i phyir bcom ldan 'das kyi ring bsrel dag khyer nas/ grong khyer nas grong khyer dang grong nas grong dang ri brags dang tshong 'dus nas tshong 'dus su 'gro'o/ /</text></item>
<item><p>277a4</p><section>mdo sde</section><text>de yang thos pa nyung ba yin la/ des 'dod chen chung ba shin du thos pa mang po dang ldan pa de la ched du brjod cing gzeng stod de yang dag par dga' bar byas nas 'jug par byed do/ /'di snyam du sbyin bdag dang sbyin pa po rnams la thos pa</text></item>
<item><p>277a5</p><section>mdo sde</section><text>mang pos chos 'chad la/ ring bsrel rnams la yang gus pa'i sbyin bdag dang sbyin pa po dag yon 'bul bar byed de/ nor rdzas de dag bdag gir bya'o snyam du sems na/ 'dod chen chung zhing shin du chog shes pa de de dang lhan</text></item>
<item><p>277a6</p><section>mdo sde</section><text>cig 'grogs par mi bya 'khod par mi bya'o/ /gzhan gyi skyon des tshul khrims 'chal pa de yang sbyin bdag dang sbyin pa po dag gis shes par 'gyur te de dag gi bar chad du 'gyur ro/ /de lta bas na yang dag pa yid la byed pa</text></item>
<item><p>277a7</p><section>mdo sde</section><text>'am gshin rje'i gnas la 'jigs shing skrag pa 'am bag med pas 'jigs pa ni tshul khrims 'chal pa dang lhan cig 'grogs par mi bya gnas par mi bya'o/ /gzhan yang dngos po bcu gsum pa yongs su shes par bya ste/</text></item>
<item><p>277a8</p><section>mdo sde</section><text>dge slong 'dod chen chung ba bsod snyoms spyod pa bag yod par gnas pa ro la chags pa rnam par spangs pas gzhan gyis drod mi zin par rtag tu brtan pa dang ldan par bya'o/ /gzhan yang dngos po bcu bzhi pa yongs su shes par</text></item>
<item><p>277b1</p><section>mdo sde</section><text>bya ste/ phyag dar khrod na gnas pa 'am phyag dar rnams kyis chog shes pa ni/ chog shes par bya ba'i don du gos shin du zad pa dag gyon par byed do/ /gzhan yang dge slong chog shes pa bdud kyi sde 'joms par byed pas/ dngos po bcwa</text></item>
<item><p>277b2</p><section>mdo sde</section><text>lnga yongs su shes par bya ste/ bcwa lnga gang zhe na 'di lta ste/ sdig pa'i grogs po spangs pa/ gcig pu gnas shing gcig pu gnas par ston pa ni thog ma med pa'i dus nas zhugs pa/ nyon mongs pa'i ri sra ba sbyong bar byed do/ /</text></item>
<item><p>277b3</p><section>mdo sde</section><text>de ltar chog shes pa ni shin du bde ba dang ldan zhing 'chi ba'i tshe yang gshin rje'i mi'i dbang du 'gro bar mi 'gyur/ gshin rje'i pho nya gzugs dang bzhin dang mig mi sdug par bsgyur ba rnams mthong bar mi 'gyur la/ shin du 'jigs pa</text></item>
<item><p>277b4</p><section>mdo sde</section><text>med par 'gyur ro/ /de nas brgya byin gyis 'di ltar tshigs su bcad de smras pa/ ji lta ji ltar chog shes la/ /sdom brtson rtag tu sten byed pa/ /de lta de ltar zhi ba yi/ drung du de ni 'jug par byed/ /bya ba rnams la byed med cing / /</text></item>
<item><p>277b5</p><section>mdo sde</section><text>mya ngan 'das la 'bad ldan pa/ /de ni bdud kyi yul dag la/ /nam yang 'jug par mi 'gyur ro/ /gang gi yid la 'dod chags bral/ /rtag tu 'bad pa nyid dag dang / /ye shes la ni rgyun du brtson/ /de ni sdug bsngal ga la 'dod/ /</text></item>
<item><p>277b6</p><section>mdo sde</section><text>'das pa'i 'jigs pa yang dag dran/ /da ltar byung na 'ang blo dang ldan/ /ma 'ongs chog shes pa gang / /de ni nyon mongs 'ching las grol/ /bag yod pa la rtag tu dga'/ /sngar ma dang ni gcugs pa med/ /dri med shes la</text></item>
<item><p>277b7</p><section>mdo sde</section><text>bsten pa de/ /mya ngan 'das pa'i mtha' la gnas/ bag med pa yang nyams gyur na/ /lha rnams bde ba chen po 'thob/ /bag med pa la gnas pa gang / /skyes bu de ni 'chi 'gyur na/ /mi gang rmongs pa bag med pa'i/ /</text></item>
<item><p>277b8</p><section>mdo sde</section><text>dbang du bsten pa smos ci dgos/ /gang zhig rtag tu ye shes chus/ /'tsho ba rab tu myos pa med/ /bag med pa las bag yod pa/ /'di ni mchog tu 'dod pa yin/ /bag med sdug bsngal rtsa ba ste/ /nyes pa 'chi ba bzhin</text></item>
<item><p>278a1</p><section>mdo sde</section><text>du spongs/ /de ltar brgya byin gyis sprul pa'i gshin rje'i mis 'jigs shing skrag pa'i lha de rnams la chos ston par byed do/ /gang sems rab tu dang zhing mngon par 'dod pa'i lha de rnams kyis gshin rje'i mi de</text></item>
<item><p>278a2</p><section>mdo sde</section><text>rnams dang / de rnams kyi gzugs mi snang bar blos mngon sum du mthong nas/ lha de rnams sems rangs par gyur to/ /de nas yang 'jigs shing skrag nas tshal dang nye ba'i tshal rnams su gab pa'i lha gang yin pa de dag</text></item>
<item><p>278a3</p><section>mdo sde</section><text>gis kyang brgya byin mthong nas ga la ba der dong ste phyin pa dang / brgya byin chos de ston par byed do/ /brgya byin gyis de rnams kyi sems de dag rig nas/ ji lta ji ltar lha de rnams kyi sems de dag dga' bar 'gyur ba de lta de ltar</text></item>
<item><p>278a4</p><section>mdo sde</section><text>mthar kyis sprul pa de rnams mi snang bar byed do/ /de nas yang chos la gus pa skyes pa rnams chos nyan par byed cing brgya byin la yang gsol ba 'debs te/ 'di ltar chos kyi mthu 'di ni bdag cag gi mngon sum du gyur to/ /ji lta</text></item>
<item><p>278a5</p><section>mdo sde</section><text>ji ltar khyod kyis bdag cag la chos 'di dag ston par mdzad pa de lta de ltar gshin rje'i mi 'di dag 'bros shing mi snang bar bgyid do/ /bcom ldan 'das kyis gsungs pa'i chos 'dul ba'i mthu 'di thos pa tsam gyis de ltar bgyid na/</text></item>
<item><p>278a6</p><section>mdo sde</section><text>sgrub pa gang lags pa de dag lta smos kyang ci 'tshal te 'chi ba med pa'i gnas su 'chi'o/ /de nas brgya byin yid rab tu dga' nas bdag gis thams cad du bya ba byas par gyur to/ /bdag gis shin du bag med pa la gnas pa gang yin</text></item>
<item><p>278a7</p><section>mdo sde</section><text>pa de dag bag yod pa'i snying la btsud do snyam mo/ /yang yid rab tu dga' ba 'di rnams la bdag gis chos zab mo bla ma gzhan dag las ji ltar thos pa bzhin bshad par bya'o/ /thar pa'i grong khyer gyi sgo 'byed pa ni dbugs rngub</text></item>
<item><p>278a8</p><section>mdo sde</section><text>pa dang 'byung ba dran pa yin te/ de ni bdag gis sngon gyi lha rnams las brgyud de thos so/ /bcom ldan 'das las kyang de bzhin du thos te/ bdag gis ji ltar thos pa de de bzhin du lha de rnams la bshad par bya'o/ /'phags</text></item>
<item><p>278b1</p><section>mdo sde</section><text>pa'i bden pa bzhi gtam dang 'dres par gyur pa rnams/ 'phags pa'i bden pa re re la rnam pa bzhi bzhir phye ste bshad pa dang / de bzhin du lha de rnams la shin du phan pa byas par 'gyur ro/ /thabs gang yin pa des chos bshad de/</text></item>
<item><p>278b2</p><section>mdo sde</section><text>shin du phan par byas pa dang 'khor bar chud pa'i sems can rnams kyi yid nyid la rtag tu 'jog par byed do/ /de la dngos po bcwa lnga ni bstan zin to/ /da ni dbugs rngub pa dang 'byung ba dran pa rnam pa bcu drug po dag rim pa</text></item>
<item><p>278b3</p><section>mdo sde</section><text>dang 'thun pa dang sbyor ba dang 'phags pa'i bden pa'i phyogs dbye ba dang rang gi mtshan nyid dang rgyu'i mtshan nyid kyis lha 'di dag la bshad par bya'o/ /de la rim pa ji lta bu yin zhe na/ 'di la rnal 'byor pa rang gi lus kyi cha shas la</text></item>
<item><p>278b4</p><section>mdo sde</section><text>sems spre'u lta bu 'dogs par byed do/ /rnam par shes pa dgag pa'i don du gtso bo gang gi 'dogs par byed ce na de ni yid rtse gcig pas so/ /de nas lus kyi mtshan nyid rim kyis spyod par byed de/ de nyon mongs pa dang</text></item>
<item><p>278b5</p><section>mdo sde</section><text>nyon mongs pa ma yin pa dang lung du ma bstan pa'i lus la lus kyi rjes su lta zhing gnas so/ /bde ba dang sdug bsngal ba dang sdug bsngal yang ma yin bde ba yang ma yin pa'i mtshan nyid de dag gi tshor ba la tshor ba'i rjes su lta zhing gnas so/ /</text></item>
<item><p>278b6</p><section>mdo sde</section><text>dge ba dang mi dge ba dang lung du ma bstan pa'i chos la chos kyi rjes su lta zhing gnas te/ dran pa nye bar gzhag pa bzhi po de dag gi rang gi mtshan nyid ji lta ba bzhin du lta bar byed do/ /de ltar rnal 'byor pa de chos shes bya ba la zhugs te/</text></item>
<item><p>278b7</p><section>mdo sde</section><text>zhi ba dang rtogs par chud pa/ 'du byed thams cad kyi rang gi mtshan nyid la lta bar byed cing 'phags pa'i bden pa bzhi'i mtshan nyid dran pa nye bar gzhag pa bzhi rnams la lta bar byed do/ /dran pa nye bar gzhag pa ni 'di dag</text></item>
<item><p>278b8</p><section>mdo sde</section><text>thams cad yin te 'di lta ste/ skad cig ma gcig nas gcig tu 'jug pa mi rtag pa dang dbang phyug rtag pa dang bral ba nyid kyis stong pa dang dbang phyug dang bral ba nyid kyis bdag med pa dang nyon mongs pa 'jig pa pha rol tu 'gro</text></item>
<item><p>279a1</p><section>mdo sde</section><text>ba nyid kyis sdug bsngal ba yin te/ de ltar de dran pa nye bar gzhag pa bzhi dag la lta bar byed do/ /'phags pa'i bden pa bzhi'i rang gi mtshan nyid ji lta ba bzhin mthong ba dang dro ba zhes bya ba chos kyi blo skye ste/ ji ltar</text></item>
<item><p>279a2</p><section>mdo sde</section><text>me 'byung ba na sngar du ba 'byung la phyis me 'byung ba dang ji ltar gtsub shing gis gtsub pa na dro ba sngar 'byung la/ phyis me 'byung bar 'gyur ba de ltar nyon mongs pa dang mi shes pa thams cad kyi dro ba 'byung bar 'gyur ro/ /'phags</text></item>
<item><p>279a3</p><section>mdo sde</section><text>pa'i chos 'dul ba la 'phags pa'i bden pa bzhi dpyod pa rnam pa bcu drug tu chud pa/ dga' ba dang dang ba tsam yin no/ /dro bar gyur pa'i chos de ji ltar 'byung / gtso bo 'phags pa'i bden pa bzhi la ji ltar 'byed ce na 'di lta ste/ 'phags</text></item>
<item><p>279a4</p><section>mdo sde</section><text>pa'i bden pa sdug bsngal ba ni 'di dag yin te/ rgyu dang rkyen nyid kyis mi rtag pa dang gnod pa nyid kyis sdug bsngal ba dang skyes bu dang bral ba nyid kyis stong pa dang rang dbang du mi 'jug pa nyid kyis bdag med pa yin te/ de ltar rnal</text></item>
<item><p>279a5</p><section>mdo sde</section><text>'byor pa de 'phags pa'i bden pa sdug bsngal ba la rnam pa bzhir 'byed do/ /'phags pa'i bden pa sdug bsngal ba'i 'og tu kun 'byung ba 'byung ngo / /kun 'byung ba de la yang rnam pa bzhir 'byed de 'di lta ste/ 'du byed 'brel</text></item>
<item><p>279a6</p><section>mdo sde</section><text>bar 'jug pa nyid kyis kun 'byung ba dang de 'bras bu dang 'thun pa nyid kyis rgyu dang rab tu 'byed pa'i rnam pa kun nyid kyis rab tu skye ba dang 'bras bu dang mi 'thun par 'brel pa nyid kyis rkyen yin no/ /'gog pa la yang rnam</text></item>
<item><p>279a7</p><section>mdo sde</section><text>pa bzhir 'byed de/ gtso bo rnal 'byor pa de ji ltar 'byed ce na 'di lta ste/ nyon mongs pa kun med pa nyid kyis 'gog pa dang nyon mongs pa'i me spangs pa nyid kyis zhi ba dang chos kun kyi gtso bo nyid kyis gya nom pa dang 'khor ba</text></item>
<item><p>279a8</p><section>mdo sde</section><text>las nges par 'byin pa nyid kyis nges par 'byung ba yin no/ /gtso bo rnal 'byor pa de lam la yang rnam pa bzhir byed de 'di lta ste/ byang grol 'thob pa nyid kyis lam dang phyin ci ma log pa nyid kyis rigs pa dang 'phags pa'i</text></item>
<item><p>279b1</p><section>mdo sde</section><text>skye bo thams cad gnas pa nyid kyis sgrub pa dang 'khor ba'i nyon mongs pa 'gog pa nyid kyis nges par 'byin pa yin no/ /de ltar bdag gis rnal 'byor rgya chen po rnam pa bcu drug khyed la bstan pa yin te/ dro ba ni de lta bu yin no/ /</text></item>
<item><p>279b2</p><section>mdo sde</section><text>des na de'i dro bar gyur pa zhes bya ba'i chos 'phel bar gyur na/ spyi bo zhes bya ba'i chos skye bar 'gyur te/ yon tan dang ldan pa'i dkon mchog gsum dang phung po'i nyes dmigs la mngon par dad pa'i rnal 'byor pa de/ de las</text></item>
<item><p>279b3</p><section>mdo sde</section><text>gzhan pa khyad par du 'phags pa spyi bo la dpyod par byed do/ /spyi bor gyur pa zhes pa'i chos de mdor bsdu na ri'i spyi bo lta bu yin no/ /de'i 'og tu gtso bo'i spyi bo 'phel ba dang rjes su 'thun pa'i bzod pa zhes bya ba dge ba'i rtsa ba skye bar 'gyur</text></item>
<item><p>279b4</p><section>mdo sde</section><text>te/ gsum gyi skabs bden pa de bzod pa nyid kyis spyi bo'i rnam pa dang mi mthun pa'i bzod pa zhes bya ba'i chos 'byung ste/ de ni bzod pa nyid kyis bzod pa zhes bya ba'i chos 'byung ngo / /bzod pa 'phel bas skad cig gcig la</text></item>
<item><p>279b5</p><section>mdo sde</section><text>'jig rten pa'i chos kyi mchog 'byung ste/ sems dang sems las byung ba de dag dus de la 'byung ngo / /'jig rten pa'i chos kyi mchog thob pa dang / de'i 'og tu rgyun du zhugs par 'gyur la der ni bdag gi lus dbang du yod de/</text></item>
<item><p>279b6</p><section>mdo sde</section><text>de ni gshin rje'i mi rnams mi mthong zhing de dag la 'jigs pa med do/ /gtso bo de dag thams cad ni bag yod pas thob par 'gyur te/ de lta bas na bag yod pa la goms par bya'o/ /de nas brgya byin gyis de'i tshe 'di ltar</text></item>
<item><p>279b7</p><section>mdo sde</section><text>tshigs su bcad de smras pa/ dbugs 'byung rngub pa'i cho ga shes/ /rnam pa bcu drug de nyid rig /dro bar gyur pa'i tshul shes gang / /bzod pa'i de nyid tshul la mkhas/ /'jig rten mchog gi chos shes pa/ /de yi 'og tu de</text></item>
<item><p>279b8</p><section>mdo sde</section><text>nyid rig /chos nyid rim bzhin rig pa de/ /yang dag lam las g.yo ba med/ /sbyor ba gsum las nges grol zhing / /'jigs pa nyam nga brgyad med la/ /brtan po ngan 'gro brgyad med pa/ /rgyun du zhugs shes nges par brjod/ /</text></item>
<item><p>280a1</p><section>mdo sde</section><text>nges par ngan 'gror 'gro ba yi/ /mi dge chos rnams bsal ba dang / /thar pa'i rgyun du 'gro ba yi/ /rgyun du zhugs zhes bya ba yin/ /de ltar bdag gis dbugs 'byung ba dang rngub pa dran pa rnam pa bcu drug khyed rnams</text></item>
<item><p>280a2</p><section>mdo sde</section><text>la bstan pa yin gyis de gzung bar gyis shig /lam de dag ni zhi zhing thar pa'i grong khyer du 'jug par byed la 'jigs pa med pa 'phags pa'i skye bo thams cad dgyes pa yin no/ /de lta bas na lam de dag ni khyed rnams kyis nges</text></item>
<item><p>280a3</p><section>mdo sde</section><text>par bsten par bya'o/ /'di ltar gshin rje'i mi rnams kyis 'jigs pa khyed la dbugs 'byung ba dang rngub pa dran pa bcu drug rim bzhin bstan pa yin no/ /gtso bo dag gshin rje'i mis 'jigs shing skrag pa'i lha 'am mis</text></item>
<item><p>280a4</p><section>mdo sde</section><text>srid pa bar ma'i 'gro ba dang 'brel ba bcu bdun spang bar bya ste/ srid pa bar ma de dag gang zhe na 'di lta ste/ 'chi ba'i tshe gang gzugs snang bar 'gyur ba dag yin no/ /'di lta ste/ mi gang mi'i 'jig rten nas 'chi la/</text></item>
<item><p>280a5</p><section>mdo sde</section><text>lha rnams kyi nang du skye ba de ni srid pa bar mar mtshan ma sdug gu dag mthong bar 'gyur te 'di lta ste/ snam bu dkar po 'am skya snar shin du srab cing 'jam pa dag 'bab ste/ de ma thag tu de'i snying rab tu dga' zhing bzhin gyi</text></item>
<item><p>280a6</p><section>mdo sde</section><text>mdog gsal bar 'gyur ro/ /de'i 'og tu des gnas kun dga' ra ba nyams dga' ba dang lteng ka nyams dga' ba dang chu bo nyams dga' ba dang yul dang nye ba'i tshal nyams dga' ba dag mthong ngo / /de'i 'og tu rgod</text></item>
<item><p>280a7</p><section>mdo sde</section><text>pa dang rtse ba dang glu dbyangs shin du yid du 'ong ba dag thos so/ /de'i 'og tu sngon ma myong ba'i dri skye bo thams cad kyi yid du 'thad pa rdzas du ma dag sbyar ba la snom mo/ /de'i 'og tu reg bya shin du 'jam pa dag la reg</text></item>
<item><p>280a8</p><section>mdo sde</section><text>par byed do/ /de'i 'og tu lha dang lha mo dag 'byung ste/ de'i legs par byas pa'i las rnams kyang mngon du 'byung ngo / /gnad chad par gyur pa dang phyis mtshan ma 'di dag 'byung bar 'gyur te/ de'i bzhin rab tu 'dzum</text></item>
<item><p>280b1</p><section>mdo sde</section><text>la bzhin gyi mdog rnam par dag par 'gyur ro/ /rang gi gnyen 'dab dang rtsa lag tu zhing smre sngags 'don pa gang yin pa de dag mtshan ma de rnams kyis phrogs pas mi thos mi mthong la der yid mi 'jug ste/ shin du bde</text></item>
<item><p>280b2</p><section>mdo sde</section><text>ba'i chos kyis zhugs pa de 'chi ba'i dus byed do/ /de'i srid pa bar mar shin du bde ba 'byung ba dang 'thun pa lha'i ris dang mtshungs pa/ so so'i mtshan ma rgya'i 'bur lta bur 'byung bar 'gyur ro/ /lha'i ris kyi gzugs</text></item>
<item><p>280b3</p><section>mdo sde</section><text>brnyan 'dod pa'i khams kyi gnas drug dang mtshungs pa bde ba la gnas pa de dang 'thun pa yul de dang 'thun pa reg bya de dang 'thun pa mthong ba de dang 'thun pa dag 'byung ngo / /de phyis de'i 'og tu srid pa la gnas la lha'i ris gang</text></item>
<item><p>280b4</p><section>mdo sde</section><text>du skye bar 'gyur ba de shin du bzang por mthong ste yul la srid pas de dag len par byed do/ /de der skye bar 'gyur zhing srid pa bar ma dang po mthong bar 'gyur ro/ /lha gtso bo dag gzhan yang srid pa bar mar gnas pa</text></item>
<item><p>280b5</p><section>mdo sde</section><text>de gang yin zhe na/ gal te 'dzam bu gling nas mi dag 'chi la/ de gal te byang gi sgra mi snyan du skye bar 'gyur na des snam bu dmar po bu ga dkar po yod pa yang zhing 'jam la shin du yid tu 'ong ba mthong ngo / /de de la chags</text></item>
<item><p>280b6</p><section>mdo sde</section><text>par 'gyur zhing de de la 'dzin par byed do/ /de 'chi ba na nam mkha' la lag pa g.yob par byed do/ /gnyen 'dun de dag na re/ nam mkha' nyid la nyug par byed do zhes rjod do/ /de'i 'og tu yang rlung 'byung la 'chi ba gang</text></item>
<item><p>280b7</p><section>mdo sde</section><text>yin pa'i dus su grang bar 'gyur te dro bar 'dod pa'i 'du shes 'byung ngo / /de nas dro ba byung ba dang de'i grang ba ldog par 'gyur ro/ /reg pa des de'i bde ba 'byung la de sems bde ba de la dmigs pa'i sems kyis 'phrog par</text></item>
<item><p>280b8</p><section>mdo sde</section><text>byed de/ ngu ba dang cho nges 'debs pa dang skra 'bal ba'i sgra mi thos so/ /brgya la las mi brtan pa nyid kyis thos na yang / de las kyi rlung gzhan rnams kyis gzhan du khyer bar byed de/ de ltar gnyen 'dun dag 'chi ba</text></item>
<item><p>281a1</p><section>mdo sde</section><text>dus su bar chad byed pa yin no/ /de nas byang gi sgra mi snyan de nyid du skye bar 'gyur ro/ /de'i 'og tu de'i dge ba'i mtshan ma rnams 'byung bar 'gyur te/ mtsho sngon po bya ngang pa dang ka raN Da ba dang ngur pas</text></item>
<item><p>281a2</p><section>mdo sde</section><text>gang zhing me tog gis yog pa gcig mthong nas de der rgyug par byed do/ /de'i 'og tu de srid pa tha ma pa'i sems 'byung ste/ de shi nas mtsho de nyid mthong ba dang de na pad ma'i khrod kyi nang rnams na rtse bar byed do/ /</text></item>
<item><p>281a3</p><section>mdo sde</section><text>de gang gi tshe byang gi sgra mi snyan du ma'i mngal du skye bar 'gyur na/ de mtsho de nas thang la 'byung ngo / /des der 'khrig pa mi gtsang bas pha ma sbyor bar mthong ba dang log par mthong ste/ pha ni bya ngang par mthong ma ni bya ngang mor mthong</text></item>
<item><p>281a4</p><section>mdo sde</section><text>ngo / /gal te bdag nyid bud med du 'gyur na ni bdag nyid ngang mor mthong ngo / /ji ste skyes par 'gyur na ni bdag nyid ngang phor mthong ste/ des ngang pa de bskrad nas ma dang 'khrig pa'i chos kyis sbyor bar byed de/ de ltar byang gi sgra mi snyan du</text></item>
<item><p>281a5</p><section>mdo sde</section><text>skye bar 'gyur ro/ /srid pa bar ma gnyis pa ni de lta bu yin no/ /de nas 'dzam bu gling de nas shi nas/ gal te nub kyi ba lang spyod kyi mi rnams kyi nang du skye bar 'gyur na/ de'i mtshan ma 'di dag 'byung bar 'gyur te 'di lta ste/</text></item>
<item><p>281a6</p><section>mdo sde</section><text>'chi ba'i tshe de'i khyim thams cad ser por mthong la snam bu ser po kha dog bzang po ser por snang zhing kun nas sprin lta bur mthong ngo / /de snam bu de nyid la nyug par byed pa dang nam mkha' la nyug par byed do zhes ma de ngu bar byed do/ /</text></item>
<item><p>281a7</p><section>mdo sde</section><text>de'i 'og tu de'i srid pa tha ma pa'i sems 'byung ste/ des bdag nyid ba lang gi gzugs dang ba lang long long por 'khod pa kun rmi lam lta bur mthong ngo / /de gang gi tshe pha ma dag sbyor bar byed pa dang de gal te skyes par 'gyur na ni/</text></item>
<item><p>281a8</p><section>mdo sde</section><text>de bdag nyid pho khyu mchog byad gzugs chen po khyu mchog gi zla lta bur mthong ngo / /pha de 'ong ba dang des bskrad nas de dang lhan cig sbyor bar byed de/ de ltar nub kyi ba lang spyod du skye bar 'gyur ro/ /ji ste bud med du 'gyur na ni bdag</text></item>
<item><p>281b1</p><section>mdo sde</section><text>nyid sdug par mthong ste de 'di snyam du sems so/ /khyu mchog 'di go 'di la ci phyir zhon/ 'di dang bdag tu sbyor bar bya'o snyam pa de ni nub kyi ba lang spyod tu bud med du 'gyur ro/ /srid pa bar ma gsum pa ni de lta bu yin no/ /</text></item>
<item><p>281b2</p><section>mdo sde</section><text>gzhan yang srid pa bar ma bzhi pa ni 'di ltar gal te shar phyogs kyi lus 'phags gling gi mi rnams kyi nang du skye bar 'gyur na/ de 'chi ba'i dus na srid pa tha ma dang nye ba'i sems la snam bu sngon po mthong ste/ des khyim gyi nang na</text></item>
<item><p>281b3</p><section>mdo sde</section><text>gnas bzhin du nam mkha' de la kun nas shin du sngo bar snang zhing sdug pa gcig pa mthong ngo / /de de la nom par byed cing bdag gi steng du lhung bar ma gyur cig snyam byed pa la/ gnyen 'dun de dag na re 'di ltar nam mkha' la reg</text></item>
<item><p>281b4</p><section>mdo sde</section><text>par byed do zhes brjod do/ /de'i 'og tu de'i srid pa tha ma'i sems 'byung ste/ de srid pa bar ma la bdag nyid rta lta bur mthong ngo / /de shar gyi lus 'phags gling de na pha ma ni rta gseb dang rgod mar sbyor ba lta bur snang la/ de gal te</text></item>
<item><p>281b5</p><section>mdo sde</section><text>skyes par 'gyur na ni 'di snyam du sems te rgod ma 'di dang bdag sbyor ba bya'o snyam pa'i sems 'byung ngo / /gal te bud med du 'gyur na ni de 'di snyam du sems te/ 'di ltar gseb 'di bdag la rgal du gzhug par bya'o snyam</text></item>
<item><p>281b6</p><section>mdo sde</section><text>pa de ni bud med tu 'gyur te/ srid pa bar ma bzhi pa yin no/ /gzhan yang srid pa bar ma lnga pa ni 'di ltar gang gi tshe byang gi sgra mi snyan dag nas 'chi bar 'gyur ba de'i tshe/ de'i 'chi ba'i yul gyi dus la gong ma'i cha dang 'thun pa'i</text></item>
<item><p>281b7</p><section>mdo sde</section><text>mtshan ma nges par rnam pa du zhig 'byung zhe na/ gtso bo dag de gang gi tshe 'chi bar 'gyur ba de'i tshe/ gal te las chen po dang sems kyi dbang gi las khyad chen pos lha'i 'jig rten der skye na/ de'i mtshan ma 'di dag</text></item>
<item><p>281b8</p><section>mdo sde</section><text>'byung bar 'gyur te 'di lta ste/ gcig pu sems rmi lam lta bu nam mkha' la nyug par byed cing rmi lam lta bur lta ba/ me tog nyams dga' ba dri shin du zhim pa mdog phun sum tshogs pa/ shin du rgya che ba kha dog sngon</text></item>
<item><p>282a1</p><section>mdo sde</section><text>po dang ser po dang dmar po dang dkar po 'dug pa zhig mthong la/ de dag lag tu 'ong bar mthong ba dang de de rnams la chags par byed do/ /de 'di snyam du sems te/ da ni bdag gi me tog 'di dag gi shing ljon pa gang yin pa</text></item>
<item><p>282a2</p><section>mdo sde</section><text>de dag blta zhing 'dzeg par bya'o snyam mo/ /de de'i 'og tu de la dmigs pa'i sems las byung ba srid pa phyi ma'i sems 'byung ngo / /de srid pa bar ma la shing ljon pa sngon po dang ser po dang dkar po dang me tog rnam pa du ma yod pa</text></item>
<item><p>282a3</p><section>mdo sde</section><text>de dag mthong ba dang de 'di snyam du sems te/ 'di ltar bdag gis shing ljon pa rnams la 'dzeg par bya'o snyam nas/ de shing ljon pa de dag la 'dzeg pa shes pa 'am gal te ri rab de la 'dzeg par byed do/ /des lha'i 'jig rten</text></item>
<item><p>282a4</p><section>mdo sde</section><text>me tog dang 'bras bus mdzes par byas pa sna tshogs de dag mthong nas 'di snyam du sems so/ /da ni bdag 'dir 'gro bar bya ste/ bdag me tog dang 'bras bu phun sum tshogs pa'i yul gang yin pa de dag tu gnas par bya'o snyam pa de ni</text></item>
<item><p>282a5</p><section>mdo sde</section><text>skye ba chung ngur 'gyur ba lnga pa yin no/ /gzhan yang srid pa bar ma 'bring po drug pa ni/ byang gi sgra mi snyan gyi mi tshe 'das pa'i las 'bring pos de'i srid pa bar ma pa'i mtshan ma 'di dag 'byung bar 'gyur ro/ /'di lta ste/ 'chi ba'i</text></item>
<item><p>282a6</p><section>mdo sde</section><text>tshe 'di ltar pad ma shin du nyams dga' ba bung ba dag gis mdzes par byas pa de dag nges par mthong la/ kun nas shin du dri zhim pa la yid chags par gyur pas 'dzeg par byed do/ /gang gi tshe 'dzegs par gyur pa de'i tshe/</text></item>
<item><p>282a7</p><section>mdo sde</section><text>'dzegs ma thag tu pad ma de nam mkha'i dkyil du 'phar bar byed do/ /yang nam mkha' de nyid la 'phar ba na rmi lam lta bur shes so/ /gzhan yang skye ba'i tshe pad ma nyams dga' ba bung bas mdzes par byas pa thams cad du lhag</text></item>
<item><p>282a8</p><section>mdo sde</section><text>par nyams dga' bar mthong ba dang / de 'dzin par byed la da ni bdag gis gnas 'di dag thob ste/ pad ma 'di rnams bdag gir gyur cig snyam mo/ /de'i sems bskyed ma thag nyid du skye bar 'gyur te/ srid pa'i yan lag ni de lta</text></item>
<item><p>282b1</p><section>mdo sde</section><text>bu yin no/ /de ltar lha'i 'jig rten lha rnams kyi nang du las bar mas skye ba bar ma 'byung bar 'gyur ro/ /gzhan yang srid pa bar ma pa'i 'gro ba dang 'brel pa bdun pa ni 'di lta ste/ gal te las bzang po zhig yin na mtho ris</text></item>
<item><p>282b2</p><section>mdo sde</section><text>sum bcu rtsa gsum gyi gnas rnams su mchog tu skye bar 'gyur ro/ /de byang gi sgra mi snyan dag nas 'chi ba na/ 'chi ba'i yul gyi dus su gzhal med khang shin du nyams dga' ba dang / tshal dang nye ba'i tshal sdug pa shin du nyams</text></item>
<item><p>282b3</p><section>mdo sde</section><text>dga' ba dag mthong ba dang / de rang gi bzhin du de de dag la 'dzeg par byed do/ /de de dag la 'dzegs nas nam mkha' la 'dzeg par byed do/ /de 'dzeg pa na rnam pa thams cad du nyams dga' ba mthong ba dang de 'di snyam du sems</text></item>
<item><p>282b4</p><section>mdo sde</section><text>te/ da ni bdag gnas 'dir 'gro'o snyam mo/ /des sems bskyed ma thag nyid tu der skye bar 'gyur ro/ /de ltar byang gi sgra mi snyan dag nas las mchog gis skye bar 'gyur te/ de ni 'gro ba dang 'brel ba bdun pa yin no/ /</text></item>
<item><p>282b5</p><section>mdo sde</section><text>gzhan yang 'gro ba dang 'brel pa brgyad pa ni gal te byang gi sgra mi snyan de dag nyid na 'chi ba de 'chi ba'i yul gyi dus su mtshan ma rnam pa du 'byung zhe na/ gtso bo dag des bskyed mos tshal dkrigs pa rin po ches mdzes par</text></item>
<item><p>282b6</p><section>mdo sde</section><text>byas pa shin du nyams dga' ba rnams mthong ngo / /de rnams dri shin du zhim pa la yang snom par byed do/ /de 'chi ba'i yul gyi dus su tshor ba mi bzad pa mi 'byung ste/ de'i tshor ba zhan pa nyid kyis sems rnyog pa can du mi 'gyur</text></item>
<item><p>282b7</p><section>mdo sde</section><text>la de blo gsal bas 'chi ba'i dus byed do/ /des srid pa tha ma thob nas de nas yang de bzhin du gzhal med khang dang ra ba de dag mthong ba dang de 'di snyam du sems te/ da ni bdag gzhal med khang 'di dag gi nang du 'jug par bya'o/ /</text></item>
<item><p>282b8</p><section>mdo sde</section><text>snyam nas de dag gi nang du zhugs pa dang srid pa bar ma la gnas pa des kun du rgyu ba'i lha rnams rnam par rgyu ba dang rgyug pa dang ri bo'i gsab gseb kyi nang dang zom dag la 'ong pa dang phan tshun phrad pa dang / gzhan du 'gro</text></item>
<item><p>283a1</p><section>mdo sde</section><text>ba bdag mthong ngo / /de'i 'og tu bdag nyid mthong ngo / /mthong ba dang de nas 'jug par byed de/ thams cad kyang rmi lam lta bur phyod phyod por mthong ngo / /de'i 'og tu mtho ris kyi nyams dga' ba gzhal med khang nyams dga'</text></item>
<item><p>283a2</p><section>mdo sde</section><text>ba du ma dang 'dod pa 'byor pa de dag thams cad mthong ngo / /de dag mthong ba dang de 'di snyam du sems te/ da ni bdag 'di'i nang du 'jug par bya'o snyam mo/ /de sems bskyed ma thag nyid tu der skye bar 'gyur te/ srid pa'i yan lag la</text></item>
<item><p>283a3</p><section>mdo sde</section><text>len pa'i rkyen gyis srid pa 'byung bar 'gyur ro/ /de ltar 'di ni mchog dang 'bring dang chung ngu dang gsum gyis skye bar 'gyur ro/ /de skye ba na tshal dang nye ba'i tshal dang bskyed mos tshal khyad par du 'phags pa dag mthong ba dang de dag la 'dod</text></item>
<item><p>283a4</p><section>mdo sde</section><text>par byed de/ de ltar byang gi sgra mi snyan dag nas 'dir skye bar 'gyur ro/ /byang gi sgra mi snyan na gnas pa 'dir skyes pa de dag thams cad kyi rgyu 'thun pa'i 'bras bus blo 'byung ba ni shin du 'dod pa la chags pa yin te/ de dag yul la</text></item>
<item><p>283a5</p><section>mdo sde</section><text>lhag par chags pa/ bro gar dang glu dbyangs dang rgod pa dang rtse ba dang kha zas dang gnas mal la lhag par dga' ba dang / ri'i rtse mo la lhag par rgyu ba glu len pa la lhag par dga' ba yid shin du myos pa yin te thams cad de lta bu yin</text></item>
<item><p>283a6</p><section>mdo sde</section><text>no/ /de ci'i phyir zhe na/ de la gnas pa'i ngo bo nyid kyis goms pa'i mi rnams yang goms par byed pa na/ sred pa'i stobs rab tu che ba yin no/ /gtso bo dag byang gi sgra mi snyan dag nas mi 'dir skyes pa rnams 'chi ba'i dus su mtshan</text></item>
<item><p>283a7</p><section>mdo sde</section><text>ma 'byung ba dang bsil ba dang gnas ni de lta bu yin no/ /'di ltar nub kyi ba lang spyod kyi gling nas mi dag 'chi ba na gal te lan grangs gzhan la myong bar 'gyur bas lha rnams kyi nang du ji ltar skye bar 'gyur/ de 'chi ba na de yi 'gro ba</text></item>
<item><p>283a8</p><section>mdo sde</section><text>bar ma ni ji lta bu yin/ srid pa phyir mar 'grogs pa dang mtshan ma ni ci dag 'byung / srid pa bar ma'i mtshan ma rmi lam lta bu phyod phyod po dag ji ltar mthong zhe na/ gtso bo dag 'di la nub kyi ba lang spyod kyi gling nas 'chi ste/</text></item>
<item><p>283b1</p><section>mdo sde</section><text>nges par 'chi ba'i dus byed la/ legs par byas pa'i las kyis rkyen rnams khyer ba na/ sgra ngar ngar por lhag par 'byung bar mi 'gyur/ gnad kyi sdug bsngal mi 'byung / de'i dbang po yang gsal bar 'gyur ro/ /</text></item>
<item><p>283b2</p><section>mdo sde</section><text>de'i 'og tu chu klung sngon po gsal ba bai dUr+ya'i mdog ltar 'dug pa zhig mthong ba dang de der gnas par bya ba'i phyir 'jug par byed cing de lag rkyal byed do/ /chu klung de yang reg na ha cang grang ba yang ma yin la ha cang dro ba yang ma yin</text></item>
<item><p>283b3</p><section>mdo sde</section><text>no/ /de chu des khyer ba dang ji lta ji ltar 'gram du rgyug pa de lta de ltar skye ba dang nye bar 'gyur ro/ /nyon mongs pa dag gis skye ba des thang la bu med shin du blta na sdug pa cha byad dang rgyan btags pa glu len bro rdung ba rnams mthong ngo / /</text></item>
<item><p>283b4</p><section>mdo sde</section><text>de dag mthong nas 'khrig par bya ba'i blo 'byung ste/ de 'khrig par bya ba'i don du der 'gro bar byed do/ /de gang gi tshe zhon pa dang de'i tshe de skye bar 'gyur te/ lha'i bde ba rnams kyang myong ngo / /gang srid pa bar ma rmi lam lta bu</text></item>
<item><p>283b5</p><section>mdo sde</section><text>phyod phyod po rnam pa du ma las sad nas gzugs gsal bar mthong ba ltar de skye bar 'gyur te/ de ni 'gro ba bar ma bcu pa yin la/ las bar ma dang chung ngus skye ba nub kyi ba lang spyod rnams kyi snang ba gcig yin no/ /srid</text></item>
<item><p>283b6</p><section>mdo sde</section><text>pa bar mar mthong ba gcig dang skye ba gcig gi rim pa ni thams cad 'thun la/ byang gi sgra mi snyan dag gi ltar mi 'byung ste mtshan nyid gsum kun 'thun no/ /gtso bo dag shar gyi lus 'phags gling gi mi rnams 'chi ba'i</text></item>
<item><p>283b7</p><section>mdo sde</section><text>dus kyi tshe/ mtshan ma 'am 'jig rten gyi khams sam 'chi ba'i yul gyi dus su skye bar 'gyur ba na/ rang gi mtshan ma dag ji ltar mthong bar 'gyur zhe na/ srid pa tha ma'i sems la lan kan bres pa'i gnas de nyid</text></item>
<item><p>283b8</p><section>mdo sde</section><text>nyams dga' la/ ba dan dang rgyal mtshan bsgreng ba zhig kyang mthong la/ de srid pa bar ma'i khyim der dga' ba skyes nas/ yul nas yul du rgyug par byed pa de'i tshe skye ba'i srid pa dang lhan cig nye bar 'gyur ro/ /des</text></item>
<item><p>284a1</p><section>mdo sde</section><text>gnas de'i phyi rol na glu dbyangs kyi sgra dang yang dag par ldan pa'i bud med cha byad mang po thogs pa rtag tu glu len zhing bro rdung ba rmi lam lta bu zhig dang / de bzhin du skyes pa glu len bro rdung ba zhig mthong ba dang de 'di snyam</text></item>
<item><p>284a2</p><section>mdo sde</section><text>sems te/ 'di ltar bdag gnas 'dir song la skyes pa dang bud med de dag la blta zhing de bzhin du lhan cig glu blang bro brdung ngo / /'di ltar skyes pa glu len bro rdung ba 'di dag ni shin du yid tu 'ong zhing shin du rnar snyan pa yin</text></item>
<item><p>284a3</p><section>mdo sde</section><text>te/ bdag song la de rnams dang lhan cig 'dre bar bya'o snyam mo/ /des 'di ltar bdag 'dres par gyur to snyam du shes pa dang ji ltar gnyid las sad pa de ltar de der skye bar 'gyur la/ de'i skyes pa de dag dang bud med de dag</text></item>
<item><p>284a4</p><section>mdo sde</section><text>kyang mi snang bar gyur to/ /mtho ris kyi tshal dang nye ba'i tshal phun sum tshogs par bdag nyid skyes par mthong ste/ de de ltar skye bar 'gyur ro/ /gnas gzhan bcu gcig pa ni de lta bu yin te/ de ltar mi'i gnas bzhi</text></item>
<item><p>284a5</p><section>mdo sde</section><text>pa dang gzhan yang 'jig rten mtha' yas pa'i skye ba 'byung bar 'gyur ro/ /gtso bo dag 'gro ba bar mi 'byed pa 'di ni phra ste/ phyi rol pa'i shes pa 'jig rten pa'i lta ba dang yang dag par ldan pa gang yang rung ba dag gis</text></item>
<item><p>284a6</p><section>mdo sde</section><text>de dag shes par mi nus so/ /las mi dge bas yi dgas rnams kyi nang du skyes pa mi dge ba de zad par 'gyur la/ nyes par byas pa'i las kyi mtha' dpyad pa de zad nas 'gro ba gzhan du dpyad pa legs par byas</text></item>
<item><p>284a7</p><section>mdo sde</section><text>pa/ lan grangs gzhan la myong bar 'gyur ba/ pha ma lta bur shin du yid tu 'ong ba/ so so yang dag par myong bar 'gyur bas gang gi tshe lha rnams kyi nang du skye bar 'gyur ba de'i tshe/ mtshan ma 'di ci dag cig 'byung</text></item>
<item><p>284a8</p><section>mdo sde</section><text>srid pa tha ma'i sems la mtshan ma ji lta bu dag 'byung bar 'gyur zhe na/ gtso bo dag de la gang gi tshe yi dgas 'chi zhing mtho ris su skye bar 'gyur ba de'i tshe/ de'i lus bkres pa dang skom pas gdungs pa sems</text></item>
<item><p>284b1</p><section>mdo sde</section><text>rtag tu phrag dog dang ser snas nyams pa/ rtag tu kha zas la rkam par gyur pa/ rtag tu btung ba la chags pa gang yin pa de bza' ba dang btung ba la ma gtogs par gzhan du rgyug pa de nyung bar 'gyur/ de'i lus bsil bar</text></item>
<item><p>284b2</p><section>mdo sde</section><text>'gyur zhing lhag par sra bar mi 'gyur la/ de'i spu yang ring zhing sdug par mi 'gyur/ srin bus gang ba de dag thams cad zhigs par 'gyur/ de'i bzhin gyi mdog kyang gsal bar 'gyur/ de la rlung bsil zhing</text></item>
<item><p>284b3</p><section>mdo sde</section><text>bde ba rnams reg par 'gyur ro/ /de'i 'og tu srid pa tha ma pa'i mtshan ma dang nye bar gyur cing / bkres pa dang skom pa shin du chung bar gyur pa dang 'phral la dbang po rnams tshim par 'gyur la/ bya rog dang 'ug pa gang</text></item>
<item><p>284b4</p><section>mdo sde</section><text>dag gis rtag tu mig rnams za bar byed pa de rnams mi snang bar gyur to/ /de'i 'og tu srid pa bar ma la zas dang skom gyi tshogs mthong ba dang de'i blo sngon goms pa'i 'phen pa skyes pas rgyug par byed kyang / sems</text></item>
<item><p>284b5</p><section>mdo sde</section><text>kyis mthong bar zad kyi/ za bar yang mi byed la 'thung bar yang mi byed de/ de ni mthong ba kho na tsam du zad do/ /ji ltar rmi lam na dngos po mthong ba la mi mkho ba med la/ 'thungs kyang ngoms pa med pa de bzhin du</text></item>
<item><p>284b6</p><section>mdo sde</section><text>des de mthong zhing des bltas kyang de tshim par mi 'gyur te/ mthong ba kho nas de snying dga' bar mthong ngo / /ji ltar sad pa'i dus su gzugs bden pa rnams khong du chud pa de ltar mtho ris kyi ngo bo shin du</text></item>
<item><p>284b7</p><section>mdo sde</section><text>nyams dga' ba rnams mthong ba dang de nas yang yid tu 'ong ba de rnams la de rgyug par byed do/ /de ltar len pa yang byed de da ni bdag gis yul 'di dag thob par bya'o snyam nas de dag len par byed do/ /nye bar blangs</text></item>
<item><p>284b8</p><section>mdo sde</section><text>ma thag tu lha rnams kyi nang du skye bar 'gyur te/ 'gro ba bar ma bcu gnyis pa ni de lta bu yin no/ /gtso bo dag gzhan yang gti mug zad nas ngo mtshar che ba'i 'gro ba bar ma bcu gsum pa ji lta bu yin zhe na/ gti mug</text></item>
<item><p>285a1</p><section>mdo sde</section><text>kun du mang ba dud 'gro rnam pa du ma dag lan grangs gzhan la myong bar 'gyur ba'i las kyis tshe rabs 'bum phrag bye ba du mar/ sems can dmyal ba dang yi dgas dang dud 'gro nyes par byas pa'i las dag nye</text></item>
<item><p>285a2</p><section>mdo sde</section><text>bar spyad nas/ 'di ltar yang bskal pa du mar las kyi 'khor ba mi bzad pa shin du dpyad par dka' ba thog ma med pa'i dus nas ya yor 'dug pa phan par mi byed pas sems can rnams 'khyam par byed do/ /dud 'gro rnam pa du</text></item>
<item><p>285a3</p><section>mdo sde</section><text>ma dag ni zas du ma dang 'gro ba du ma dang lus du ma dang gnas du ma dang sems kyi sa bon du ma dang las du ma byed pa gang yin pa de dag gi nyes par byas pa'i las zad pa ni yid ches par dka' ste/ ji ltar chu thigs par bcus</text></item>
<item><p>285a4</p><section>mdo sde</section><text>pas rgya mtsho skams par 'gyur ba yid ches par dka' ba de ltar las kyi rgya mtsho'i thigs par bcus pa yang ngo mtshar che ba yin no/ /de gang gi tshe dud 'gro dag las yongs su thar na/ de lha'i ris gnyis po rgyal chen bzhi pa</text></item>
<item><p>285a5</p><section>mdo sde</section><text>'am/ sum bcu rtsa gsum pa gang yang rung bar skye bar 'gyur ro/ /de dud 'gro'i nyam nga ba chen po las 'chi zhing thar bar 'gyur ba de'i tshe/ bde ba chen po nye bar gnas pa'i mtshan ma rnam pa du ma dang dngos po du ma dang ldan pa'i</text></item>
<item><p>285a6</p><section>mdo sde</section><text>mtshan ma la dmigs pa bshad par mi nus so/ /sems can dmyal ba pa mtho ris su skye bar 'gyur ba ni ngo mtshar mi che'i/ /yi dgas dang dud 'gro dag mtho ris su skye ba ni ngo mtshar che'o/ /de ci'i phyir zhe na/ yi dgas pas</text></item>
<item><p>285a7</p><section>mdo sde</section><text>dud 'gro gti mug mang ba'i phyir te/ gzhan la nyes pa mang po byed la/ de dag tshe gcig gis 'bum phrag tu sbyor ba dang bskal pa 'am bskal pa brgya 'am bskal pa 'bum phrag tu sbyor bar byed pa/ las kyi lu gu rgyud kyis</text></item>
<item><p>285a8</p><section>mdo sde</section><text>tshe gcig nas gcig tu brgyud pa de dag pas ni sems can dmyal bar skyes pa ches sla'i/ yi dgas dang dud 'gro rnams kyi nang du skyes pa ni mi rung ste/ rgyu des na sems can dmyal bar skyes pa ches rung gi dud 'gro ni mi rung ngo / /</text></item>
<item><p>285b1</p><section>mdo sde</section><text>de ltar de sdug bsngal shin du mi bzad pa las gal te thar na/ de dag gis 'di dag phal cher mthong nas skye bar 'gyur te 'di lta ste/ 'chi ba'i dus su gti mug srabs par 'gyur zhing shes pa chung ngu 'byung bar 'gyur ba ni/</text></item>
<item><p>285b2</p><section>mdo sde</section><text>'di ltar sngon byung bas de bas khyad par du 'byung ba 'am rno bar 'byung ngo / /de 'chi ba'i dus kyi tshe/ ri snang bar gyur pa mthong ba dang lcug ma 'phyang ba dang 'bab chus gang ba rnam pa sna tshogs dag mthong ngo / /kha zas 'byung ba</text></item>
<item><p>285b3</p><section>mdo sde</section><text>gang yin pa'i kha zas de yang ri de la mthong ngo / /kun rdzob kyi shes pas de'i 'dod pa bde ba gang yin pa de dag tshal de na 'am ri de la mthong ngo / /de'i tshe de kha zas kyi don du 'am der 'gro ba 'am de la rten pa'i phyir rgyug par byed</text></item>
<item><p>285b4</p><section>mdo sde</section><text>pa de yang rmi lam lta bur mthong ste/ de ji lta ji ltar rgyug pa de lta de ltar de'i skye ba'i srid pa nye bar 'gyur ro/ /de gang gi tshe skye ba nye bar gnas par 'gyur ba de'i tshe/ gzugs gu lu lu byed pa dag mthong ngo / /sngon tshe</text></item>
<item><p>285b5</p><section>mdo sde</section><text>rabs 'bum du ma mthong ba gang yin pa de dag la 'di ci zhig 'di gang zhig yin snyam du de'i rnam par shes pa la ngo mtshar cher 'byung ste/ de ci'i phyir zhe na/ ngo bo gzhan pa nyid kyis ma goms pa'i phyir ro/ /ngo mtshar du gyur pa de ni</text></item>
<item><p>285b6</p><section>mdo sde</section><text>bdag 'dir 'gro bar bya ba 'am/ 'gro bar mi bya snyam du de la dmigs par yang byed la/ 'di dag thams cad bdag dbang bar bya'o snyam du yang sems te/ legs par byas pa'i las de dang rkyen des de ltar blo skyed do/ /sems</text></item>
<item><p>285b7</p><section>mdo sde</section><text>bskyed ma thag nyid tu lha'i 'jig rten der skye bar 'gyur te/ srid pa bar mar 'gro ba dang 'brel ba bcu gsum pa ni de lta bu yin no/ /gar mkhan rnams kyi nang na shin du dka' ba shin du rmad tu byung ba shin du rnam par rig par dka'</text></item>
<item><p>285b8</p><section>mdo sde</section><text>ba 'di yin te 'di lta ste/ las kyi gar mkhan las gzhi sna tshogs kyi gar chen po sems kyi gar dag ltad mo'i gzhi'i 'khor ba na gar byed do/ /brgya byin des de skad smras pa dang lha rnams shin du gus pa'i yid skyes nas</text></item>
<item><p>286a1</p><section>mdo sde</section><text>'di skad smra'o/ /'di ltar brgya byin bdag cag la/ /'jig rten 'di dang pha rol du/ /skye dgu rnams la phan mdzad pa/ /rgyal po pha dang ma dang mtshungs/ /gang gis bag med rnam bral zhing / /thams cad</text></item>
<item><p>286a2</p><section>mdo sde</section><text>du ni 'byung mi 'gyur/ /mtha' las byung ba thar bar 'gro/ /bdag cag la ni chos ston mdzad/ /khyod kyi las dang 'bras bur bcas/ /mngon sum yang dag rab tu bstan/ /skye dang 'chi ba'i ngo bo dag /brgya byin</text></item>
<item><p>286a3</p><section>mdo sde</section><text>'jig rten bka' mchid ston/ /khyod kyis de nyid rnam par bstan/ /bdag cag la ni legs par mdzad/ /bdag cag gang dag yid rmongs pa/ /ye shes mkhas pa nyid tu mdzad/ /bud med 'dod chags yid zhen cing / /</text></item>
<item><p>286a4</p><section>mdo sde</section><text>rtag tu 'dod pa tshol rnams la/ /rgyu dang 'bras bu yang dag 'byung / /de ni khyod kyis rab tu bstan/ /brgya byin long ba'i mig dang 'dra/ /nad pa rnams la sman pa ltar/ /khyod kyis chos lam bstan pa gang / /bdag cag</text></item>
<item><p>286a5</p><section>mdo sde</section><text>la ni sman par mdzad/ /ji lta ji ltar brgya byin khyod/ /phan pa'i chos ni ston mdzad pa/ /de lta de ltar gshin rje'i mi/ /phan med mig can nyams par 'gyur/ /de ltar brgya byin des/ dud 'gro rnams kyi srid pa bar ma bshad</text></item>
<item><p>286a6</p><section>mdo sde</section><text>nas/ yang srid pa bar mar 'gro ba dang 'brel ba bcu bzhi pa ston par byed do/ /'di ltar sems can dmyal ba pa dag res 'ga' legs par byas pa'i las kyi rkyen dang / legs par byas pa'i las kyi rgyu lan grangs</text></item>
<item><p>286a7</p><section>mdo sde</section><text>gzhan la myong bar 'gyur ba/ shin du bsil ba shin du phan par 'dod pa/ dma' ba dang mtho bar 'gyur ba'i rgyu gang gis gal te sdug bsngal dpe med pa las grol nas/ bde ba dpe med par ji ltar skye bar 'gyur/</text></item>
<item><p>286a8</p><section>mdo sde</section><text>de'i yang sos dang thig nag dang bsdus gzhom dang ngu 'bod dang ngu 'bod chen po dang tsha ba la sogs pa sems can dmyal ba chen po dang / 'di ltar sems can dmyal ba'i 'khor tu gtogs pa'i rnam par smin pa shin du tsha ba</text></item>
<item><p>286b1</p><section>mdo sde</section><text>spu shin du zing zhes byed pa me 'bar ba 'khrugs pa dang bcas pa dag nas/ sems can dmyal ba pa 'chi ba rnams dang 'chi ba de dag gi las zad nas 'chi ba rnams kyi mtshan ma ji ltar 'byung bar 'gyur/ srid pa bar</text></item>
<item><p>286b2</p><section>mdo sde</section><text>ma nas srid pa bar mar ji ltar skye ba dang 'chi bar 'gyur/ ji ltar na las kyi rkyen gyi dbang gis shin du sdug bsngal dang ldan pa 'am shin du bde ba dang ldan par 'gyur zhe na/ gtso bo dag sems can dmyal ba pa ngan song zad pa</text></item>
<item><p>286b3</p><section>mdo sde</section><text>de'i 'chi ba ni/ de gang gi tshe rdza ma'i nang du bcug ste 'chi bar byed do/ /de bcug pa tsam nyid kyis dbu ba bzhin du so sor zhu bar byed kyang lus gzhan du skye bar mi 'gyur ro/ /gal te de lan cig kho nar tho bas</text></item>
<item><p>286b4</p><section>mdo sde</section><text>gsod cing 'chi ba'i dus byed kyang lus gzhan du skye bar mi 'gyur ro/ /gal te lung ba'i nang du 'jug par byed la/ de bcug pa tsam nyid kyis srog 'jig par byed kyang lus gzhan du skye bar mi 'gyur ro/ /gal</text></item>
<item><p>286b5</p><section>mdo sde</section><text>te ba tshwa'i chu bo'i nang du 'jug par byed la/ de lan cig kho nar rab tu zhu bar byed kyang de'i lus gzhan du skye bar mi 'gyur ro/ /gal te phur bu rnams kyis btab la de phur bu rnams kyis btab ste/ nyams pa nyid kyis</text></item>
<item><p>286b6</p><section>mdo sde</section><text>'chi bar 'gyur yang / de'i lus yang skye bar mi 'gyur ro/ /gal te bya rgod dam khwa rnams kyis bzung nas za bar byed kyang de yang 'byung bar mi 'gyur ro/ /gal te seng ge dang stag dang dred dang gung dang gzig rnams</text></item>
<item><p>286b7</p><section>mdo sde</section><text>kyis 'dzin par byed la/ bzung nas kyang gal te za bar byed na de yang 'byung bar mi 'gyur te/ de ltar sems can dmyal ba pa de las rnam par zad nas 'chi bar 'gyur ro/ /de 'chi ba'i dus la bab pa'i tshe/</text></item>
<item><p>286b8</p><section>mdo sde</section><text>gshin rje'i mi gnod par byed pa gang yin pa de dag thams cad mi snang bar 'gyur ro/ /sems can du bgrang ba ma yin pa de dag ji ltar mar dang snying po zad na mar me med par 'gyur ba de bzhin du las zad na/ sems</text></item>
<item><p>287a1</p><section>mdo sde</section><text>can dmyal ba la gnod pa byed pa gshin rje'i mi rnams 'byung bar mi 'gyur ro/ /ji ltar 'dzam bu gling du nyi ma nub na de'i tshe mun pa yang 'byung ba de ltar las byas pa zad na/ bzhin gyi mdog dang mig mi sdug par bsgyur</text></item>
<item><p>287a2</p><section>mdo sde</section><text>ba gzugs de dag thams cad kyang mi snang bar 'gyur ro/ /ji ltar gang gi tshe brtsig pa zhig na de'i tshe ri mo yang 'jig par 'gyur ba de bzhin du/ gang gi tshe las kyi brtsig pa zhig na/ de'i tshe sems can du bgrang ba ma yin pa</text></item>
<item><p>287a3</p><section>mdo sde</section><text>gshin rje'i mi gzugs mi sdug par bsgyur ba de dag kyang 'jig par 'gyur ro/ /de dag ni bcom ldan 'das kyis gsungs pa yin te/ de ltar sems can dmyal ba de dag sems can dmyal ba zad nas thar bar 'gyur ro// //</text></item>
<item><p>287a4</p><section>mdo sde</section><text>'phags pa dam pa'i chos dran pa nye bar bzhag pa/ bam po bzhi bcu gsum pa'o/ /de nas brgya byin gyis de'i tshe lha de rnams la 'di ltar tshigs su bcad de smras pa/ ji ltar mi dag srog gcod pa/ /dgra rnams las ni thar</text></item>
<item><p>287a5</p><section>mdo sde</section><text>ba rnams/ /bde ba 'dod pa thabs kun gyis/ /mdza' bshes mang po mngon du 'phrad/ /de ltar dmyal ba stobs po che/ /las 'di dag las nges grol ba/ /lha yul zhi bar 'gro ba yi/ /las rnams legs par</text></item>
<item><p>287a6</p><section>mdo sde</section><text>byas pas thob/ /de ni yon tan du mas brgyan/ /lha yi gnas su khrid byed la/ /ji ltar legs par byas pa'i las/ /de ma zad par dga' bar byed/ /de ni de nas zad dang phyir/ /dbang med mi dag ltung bar 'gyur/ /mar me'i</text></item>
<item><p>287a7</p><section>mdo sde</section><text>snying po zad pa gang / /mar me 'chi bar 'gyur ba ltar/ /las kyi rlung las yang dag byung / /de ni dma' dang mthon por mthong / /rlung zhugs dbang gis 'khrul pa yi/ /'jig rten 'di ni yongs su 'khor/ /shes pa'i dbang du</text></item>
<item><p>287a8</p><section>mdo sde</section><text>gyur pa gang / /de ni 'khor bar mi 'jug go/ /ji ltar pad ma'i rtsa rgyud kyis/ /ri mchog ri rab mi 'gul ltar/ /de ni las kyi zhags pa yis/ /nam yang 'dren par mi 'gyur ro/ /de ltar de ni mgon bral zhing / /</text></item>
<item><p>287b1</p><section>mdo sde</section><text>mya ngan bral la nyon mongs bral/ /ri rab kyi ni rtse mo ltar/ /brtan po dag tu 'khor mi 'gyur/ /de ltar brgya byin des lha de rnams la tshigs su bcad pa smras pa/ sems can dmyal ba las thar ba de'i srid pa bar ma'i mtshan</text></item>
<item><p>287b2</p><section>mdo sde</section><text>ma sngon chad ma mthong ba rnams la brtags nas/ nam mkha' la rlung shin du bsil ba lus la reg par byed de reg na shin du bde ba shin du dri zhim pa/ brten na shin du bde ba sgra snyan pa thos te 'di lta ste/ pi bang gi sgra 'am de las gzhan</text></item>
<item><p>287b3</p><section>mdo sde</section><text>pa'i rgyud las byung ba'i sgra de ltar rlung dag gi sgra thos so/ /dri yang shin du yid du 'ong ba la snom mo/ /gzugs kyang shin du yid du 'ong ba dag mthong ste/ 'di lta ste/ tshal dang nye ba'i tshal dang lteng ka dang 'bab chu'i dngo dang pad ma'i tshal</text></item>
<item><p>287b4</p><section>mdo sde</section><text>shin du dri zhim zhing rgya che ba dag mthong ngo / /rna bas kyang glu dbyangs kyi sgra shin du yid du 'ong ba dag thos so/ /bdag nyid kyi byad gzugs shin du che la rab tu gzi brjid dang ldan pa/ lhag par dri zhim pa phreng bas brgyan pa</text></item>
<item><p>287b5</p><section>mdo sde</section><text>mthong ngo / /kun du thogs pa med cing nam mkha' shin du dri ma med pa thams cad la/ gza' dang skar ma dang rgyu skar gsal ba rnams kyis khyab par mthong ngo / /mtsho dag na yang bya ngang pa dang ka ran da bar 'dres</text></item>
<item><p>287b6</p><section>mdo sde</section><text>pa'i sgra dag thos so/ /de nas yang srid pa bar mar zhugs te/ srid pa 'byung ba'i pi bang dang gling bu dang rnga dang glu dbyangs kyi sgra dag thos pa dang lo bye ba phrag du mar ma myong ba'i de'i yid la rab tu dga' bar 'gyur ba/</text></item>
<item><p>287b7</p><section>mdo sde</section><text>thams cad tu mtshan ma bzang po rnams 'byung bar 'gyur ba dang mdza' bshes dang gnyen 'dab dang rtsa lag dag dang phrad pa lta bur bdag nyid sems la nyin gcig bzhin snying rab tu dga' bar 'gyur ro/ /ji lta ji ltar</text></item>
<item><p>287b8</p><section>mdo sde</section><text>srid par skye bar 'gyur ba de 'di 'am gzhan rgyal chen bzhi'i lha'i rigs su skyes pa dang tshal dang nye ba'i tshal shin du nyams dga' ba dang dri shin du zhim pa dang tshal dang rin po che sna bdun gyi tshal dang bud med kyang ngo bo nyid</text></item>
<item><p>288a1</p><section>mdo sde</section><text>kyis yid du 'ong ba gang yin pa dag mthong ngo / /de 'di snyam du sems te/ da ni bdag 'dir skye bar bya 'am thob par bya'o snyam mo/ /des sems bskyed ma thag nyid du skye bar 'gyur la srid pa'i yan lag</text></item>
<item><p>288a2</p><section>mdo sde</section><text>gi rim pa ni 'di lta ste/ nye bar len pa'i rkyen gyis srid pa 'byung ngo / /de ltar srog chags dag sems can dmyal ba las thar cing ngan pa byas pa las yongs su thar nas bde ba dpe med pa thob par 'gyur te</text></item>
<item><p>288a3</p><section>mdo sde</section><text>srid pa bar ma'i 'gro ba bcu bzhi pa ni da lta bu yin no/ /srid pa bar mar 'gro ba dang 'brel pa bco lnga pa ji ltar shes par bya/ /gang gi tshe mi dag las shi nas gal te mi rnams kyi nang du skye ba de'i tshe mtshan ma ci dag 'byung / mngon</text></item>
<item><p>288a4</p><section>mdo sde</section><text>par 'dod pa de ji lta bu yin zhe na/ 'di la gang gi tshe 'chi ba'i dus su mi dag nyid las shi nas gal te mi rnams kyi nang du skye na/ de'i mtshan ma 'di lta bu dag 'byung bar 'gyur te/ ji ltar ri brtsegs pa chen po'i grib ma rdo thal gyis</text></item>
<item><p>288a5</p><section>mdo sde</section><text>bskus pa'i thang la 'bab pa de ltar grib ma lta bu zhig bab pa dang 'di snyam du sems te/ bdag gi steng du thams cad 'bab bo snyam nas/ de lag pa gnyis kas ri 'bab pa phyir 'phul bar byed la/ 'bab pa na lag pa</text></item>
<item><p>288a6</p><section>mdo sde</section><text>gnyis kas 'dzin par byed cing lag pa g.yob par byed pa dang de'i gnyen 'dun dag na re 'di ltar nam mkha' la reg par byed do zhes brjod do/ /de'i 'og tu snam bu dkar po zhig mthong nas/ de'i steng na yang snam bu dmar po</text></item>
<item><p>288a7</p><section>mdo sde</section><text>zhig yod par mthong ngo / /de'i 'og tu srid pa tha ma pa'i sems la ji ltar snang ba mthong ba de'i mi gsal ba de dag las rmongs par 'gyur te/ ji ltar rmi lam na gzugs dag la blo rmongs pa ji ltar de rmongs par 'gyur ro/ /</text></item>
<item><p>288a8</p><section>mdo sde</section><text>de pha ma gnyis 'khrig pa'i chos dang ldan par gyur pa na/ gal te skyes par 'gyur na ni de log par mthong bar 'gyur te/ ma la ni chung ma'i 'du shes skye'o/ /pha la ni dgra'i 'du shes skye'o/ /de 'di snyam du sems te/</text></item>
<item><p>288b1</p><section>mdo sde</section><text>bdag 'di'i drung du 'gro'o snyam nas/ de ma de la 'khrig pa'i phyir phrad par byed do/ /ji ste bud med du 'gyur na ni de 'di snyam du sems te/ bdag gi khyim thab 'di 'dis phrogs so snyam nas/ de la zhe sdang skyed par byed do/ /</text></item>
<item><p>288b2</p><section>mdo sde</section><text>de ma de skyes pa de dang 'byed par 'dod cing bdag nyid de dang phrad par byed do/ /de'i tshe srid pa bar ma pa'i rnam par shes pa 'gag cing skye ba'i srid pa'i rnam par shes pa 'byung ste/ de ma thag pa'i rkyen gyis rgya'i 'bur ltar</text></item>
<item><p>288b3</p><section>mdo sde</section><text>rnam par shes pa 'byung bar 'gyur ro/ /mi dag las shi nas mi rnams kyi nang du skye ba'i mtshan nyid ni de lta bu yin no/ /gzhan yang 'gro ba dang 'brel pa bcu drug pa ni 'di ltar lha dag nyid las 'chi ba na/ gtso bo dag</text></item>
<item><p>288b4</p><section>mdo sde</section><text>gang gi tshe lha las shi nas lha rnams kyi nang du skye bar 'gyur ba de'i tshe/ de la 'di ltar lha gzhan sems can dmyal ba dang yi dgas dang / dud 'gro'i nang du skye ba rnams kyi sdug bsngal de dag 'byung bar mi 'gyur la/ chung</text></item>
<item><p>288b5</p><section>mdo sde</section><text>mas 'dor ba'i sdug bsngal mi 'byung / rgyan 'phrog par mi byed/ lha'i bu gzhan stan de la 'dug par mi mthong ste/ sdug bsngal mi bzad pa de dag mthong bar mi 'gyur ro/ /de shi ba'i stan de la lha gzhan dag skye bar</text></item>
<item><p>288b6</p><section>mdo sde</section><text>'gyur la/ de'i 'gro ba lha'i nang du skye ba ches bzang bar 'gyur ro/ /'di ltar gal te rgyal chen bzhi pa dag las shi nas sum bcu rtsa gsum du skye bar 'gyur ba de'i mtshan ma shin du nyams dga' ba bzang po dag mthong bar</text></item>
<item><p>288b7</p><section>mdo sde</section><text>'gyur te/ 'di ltar des sngon gar yang ma thos pa'i rnam pa gang yin pa'i rnam pa de lta bu'i glu dbyangs thos la/ de bzhin du yul lnga'i mtshan ma bzang po mthong ngo / /de'i 'og tu de'i srid pa tha ma pa'i sems 'byung</text></item>
<item><p>288b8</p><section>mdo sde</section><text>ste/ des srid pa bar ma la bud med shin du bzang mo lhag par blta na sdug pa/ byad gzugs rab tu bzang ba rnams kyi lag na rol mo rnam pa sna tshogs thogs pa mthong ngo / /'bab chu dang bskyed mos tshal yon tan</text></item>
<item><p>289a1</p><section>mdo sde</section><text>sna tshogs dang ldan zhing / de ltar yid tu 'ong ba sngon gar yang ma mthong ba srid pa bar ma'i gang yin pa de dag des rmi lam lta bur mthong ngo / /de gang gi tshe skye ba'i srid pa dang nye zhing phrad par 'gyur ba de'i tshe sad</text></item>
<item><p>289a2</p><section>mdo sde</section><text>pa'i dus ltar 'dod pa/ shin tu nyams dga' ba/ 'dod pa'i yon tan lnga 'byor ba des sngon nams kyang ma mthong ba de rnams gsal bar mthong ngo / /de nas 'di snyam du sems te/ kye e ma ngo mtshar che ba rnam pa 'di lta</text></item>
<item><p>289a3</p><section>mdo sde</section><text>bu sngon bdag gis gar yang ma mthong ste/ da ni bdag 'dir 'jug par bya'o snyam sems so/ /des sems bskyed ma thag nyid tu der skye bar 'gyur te/ srid pa bar mar 'ga' ba dang 'brel pa bcu drug pa ni de lta bu yin no/ /</text></item>
<item><p>289a4</p><section>mdo sde</section><text>gtso bo dag gzhan yang srid pa bar mar 'gro ba dang 'grel ba bcu bdun pa ji ltar 'byung zhe na/ de ltar lha'i ris gzhan gang dang gang dag nas ches dma' bar skye bar 'gyur ba de ni lteng ka dang chu dngo dang 'bab chu chung ba dag</text></item>
<item><p>289a5</p><section>mdo sde</section><text>mthong ba dang / ji ltar de la 'dod pa de ltar bkres pas mngon par nyams par 'gyur zhing de der skye bar 'gyur ro/ /de ltar lha rnams kyi srid pa'i yan lag la rnam pa gnyis sam/ rnam pa gcig tu 'gro ba lha</text></item>
<item><p>289a6</p><section>mdo sde</section><text>rnams kyi nang du skye bar 'gyur ro/ /gzhan yang srid pa bar mar 'gro ba dang 'brel ba ni gal te shar gyi lus 'phags po'i mi dag nub kyi ba lang spyod rnams kyi nang du skye bar 'gyur ba de'i 'chi ba'i dus gang zhig la mtshan</text></item>
<item><p>289a7</p><section>mdo sde</section><text>ma rnam pa ji lta bu dag 'byung bar 'gyur/ gal te nub kyi ba lang spyod kyi mi shar gyi lus 'phags su skye bar 'gyur na/ de gnyis 'chi ba'i dus su mtshan ma rnam pa ji lta bu zhig 'byung bar 'gyur zhe na/ gtso bo dag</text></item>
<item><p>289a8</p><section>mdo sde</section><text>phan tshun skye ba dag gi mtshan ma ni de bzhin du 'byung ste/ 'di lta ste/ srid pa tha ma pa'i dus su phug gi sgo chen po rib rib por bsgrigs pa zhig mthong la/ de nas ba dan skar mda' lta bur shin du bzang ba/ la la ni dmar po/</text></item>
<item><p>289b1</p><section>mdo sde</section><text>la la ni dmar skya dag cig byung ba dang / de lag pa gnyis kyis de la 'dzin par byed do/ /des ji lta ji ltar ba dan de la bzung ba de lta de ltar mi de yang phug gi nang du 'jug par byed la/ srid pa tha ma pa btang ste/ shi nas</text></item>
<item><p>289b2</p><section>mdo sde</section><text>srid pa bar ma la gnas te/ ba dan de nyid la 'dzin par 'dod pa kun du rgyug par byed do/ /de ji lta ji ltar rgyug pa de lta de ltar de'i skye ba'i srid pa'i nye bar gnas par 'gyur la/ des snga ma bzhin du khyu mchog ba dang</text></item>
<item><p>289b3</p><section>mdo sde</section><text>lhan cig 'khod pa dang / gseb dang rgod mar lhan cig 'khod par mthong ba dang / de der kun du 'dod chags skyed par byed do/ /gtso bo dag 'gro ba dang 'brel pa bcu bdun pa ni de lta bur shes par bya'o/ /de ltar</text></item>
<item><p>289b4</p><section>mdo sde</section><text>shes pas shin du bag yod par bya'o/ /de ci'i phyir zhe na/ bag med pa ni gang yang 'khor ba las 'grol ba med la/ 'jig rten pa'i legs pa gang yang 'thob par mi 'gyur ro/ /bag med pa ni legs pa</text></item>
<item><p>289b5</p><section>mdo sde</section><text>thams cad don med par byed pa nyid yin te/ de lta bas na legs pa thams cad don du gnyer ba'i lha 'am mi shes rab dang ldan par gyur pas yongs su spang bar byed pa de rab tu 'bad pas yongs su spongs shig /</text></item>
<item><p>289b6</p><section>mdo sde</section><text>gtso bo dag de ltar srid pa bar mar 'gro ba dang 'brel pa bcu bdun pa dag sred pa'i ngo bo nyid la rtog par 'dod cing de kho na tshol bar 'dod pa'i lha 'am mis shes par bya/ dpyad par bya/ brtag par bya'o/ /gtso bo dag gzhan</text></item>
<item><p>289b7</p><section>mdo sde</section><text>yang rim pa brgyad pa cig nas chos nyi shu'i bar du bstan pa gang gi nang nas bcu bdun gyi bar ni bstan zin to/ /gtso bo dag da ni 'gro ba dang 'brel pa dag las gzhan pa'i khams bcwa brgyad bstan pa khams de dag gi rim</text></item>
<item><p>289b8</p><section>mdo sde</section><text>pa la bab pas rim pa de bstan par bya'o/ /de la khams shes bstan pa gang yin pa de gang zhe na/ de la mos pa rnam pa du ma dag gi khams rnam pa du mar 'gyur ro/ /skyon gsum gyis bsgribs pa'i sems can ni phung po</text></item>
<item><p>290a1</p><section>mdo sde</section><text>gsum la gnas la/ gsum gyis so sor dbang bsgyur to/ /phra mo la mos pa'i sems can byed pa sna tshogs/ rang bzhin sna tshogs/ las sna tshogs 'gro ba sna tshogs bde ba dang sdug bsngal myong ba sna</text></item>
<item><p>290a2</p><section>mdo sde</section><text>tshogs/ byad gzugs sna tshogs/ dbang sna tshogs pa de dag thams cad ni sems kyi rang bzhin sems kyi khams la rag las pa yin la/ srid pa'i ris su srid pa sna tshogs nyid 'byung ba yin te/ de ltar sems</text></item>
<item><p>290a3</p><section>mdo sde</section><text>can rnams kyi sems kyi khams ni mtha' yas so/ /lha dang mi dang dud 'gro dang yi dgas dang sems can dmyal ba rnams kyi 'gro ba rags rims kyi mdor bsdu na/ bgrang bar gtogs pa'i khams bcwa brgyad ni sems kyi skyon la rag</text></item>
<item><p>290a4</p><section>mdo sde</section><text>las pa yin te/ khams bcwa brgyad tu bsdu ba de dag thams cad ni mdor bsdus pa yin no/ /de la khams dang po ni 'dod chags kyi shas che ba'i khams dag na/ lha dang mi dang yi dgas dang dud 'gro rnams kyi bud med nga rgyal spyod</text></item>
<item><p>290a5</p><section>mdo sde</section><text>pa kun yin la/ de dag gi zhe sdang de ni chung ba yin te/ 'di ni khams dang po yin no/ dud 'gro spyi rnams kyi nang na rma bya dang mchil pa dang khu byug dang phug ron dang / bA na bi ka dang pu shud dang bung ba dang nya dang khyim bya dang /</text></item>
<item><p>290a6</p><section>mdo sde</section><text>ba lin da ka la sogs pa'i dud 'gror gtogs pa ni 'dod chags kyi khams shas che ba yin no/ /dud 'gror gtogs pa'i 'dod chags kyi khams 'bring po'i shas yod pa gang zhe na/ 'di lta ste/ rta dang byi la dang skyugs pa</text></item>
<item><p>290a7</p><section>mdo sde</section><text>za ba dang / bong bu dang ma he dang phag dang glang po che dang rnga mo dang / khyi dang da ra dang bya rog dang bya ne'u le dang / 'ug pa dang tshad pa bye'u dang / ya ti ka la sogs pa dag ni 'dod chags 'bring por spyod pa yin te/ sems kyi</text></item>
<item><p>290a8</p><section>mdo sde</section><text>khams gnyis pa yin no/ /de la dud 'gro de dag gi 'dod chags kyi khams chung ba gang zhe na/ 'di lta ste/ seng ge dang stag dang dred dang gung dang ra dang gla ba dang / bya ka lan da ka dang wa dang sa ko'u shi dang / sa la le</text></item>
<item><p>290b1</p><section>mdo sde</section><text>dang mdzo dang chu srin dang chu srin d+hun d+hu gsod dang / tsu lun da la sogs pa dus su 'khrig par byed pa de dag ni/ dus su 'khrig tu 'gro ba yin no/ /dus ma yin par 'dod chags spyod pa chung ba yin te/ de dag ni dud 'gro</text></item>
<item><p>290b2</p><section>mdo sde</section><text>'i khams gsum pa yin no/ /de dag ma gtogs pa gzhan rnam pa du ma/ tshe du ma/ ming du ma gang yin pa de dag ni bshad par mi nus shing bgrang bar mi nus so/ /yang dud 'gro de dag gi nang nyid na zhe sdang che ba gang</text></item>
<item><p>290b3</p><section>mdo sde</section><text>yin zhe na/ gang zhe sdang lhag par che ba nyid yin la 'dod chags che ba ma yin te/ 'di ni khams bzhi pa yin no/ 'di lta ste/ seng ge dang stag dang gung dang / sbrul dang ne'u le dang srog chags rlung 'gam dang /</text></item>
<item><p>290b4</p><section>mdo sde</section><text>kab tab bya dang srin gyi me da dang ka ko da ra da dang / tsi lin da ka dang 'ol ba dang pra ro hi na dang chu srin na kra dang / chu srin byis pa gsod dang phag la sogs pa ni zhe sdang gi khams lhag par che ba yin no/ /khams lnga pa ni</text></item>
<item><p>290b5</p><section>mdo sde</section><text>gang yin/ dud 'gro de dag nyid kyi nang na zhe sdang 'bring du spyod pa gang zhe na/ ba lang dang yu ba bin ta ka dang / ka pa ling ka dang sa lin d+ha ka dang / kA Do da ra dang id kya ha ka dang / rma bya dang khyim bya dang byi la dang / byi ba la sogs</text></item>
<item><p>290b6</p><section>mdo sde</section><text>pa ni zhe sdang 'bring du spyod pa yin no/ /de la khams lnga pa dud 'gro de dag nyid kyi nang na zhe sdang chung ngu spyod pa gang yin zhe na/ 'di lta ste/ ngang pa dang chu skyar dang srog chags kad t+ya dang / sha ba dang khu byug dang / mchil pa dang /</text></item>
<item><p>290b7</p><section>mdo sde</section><text>bzhad dang / bong bu dang rus sbal dang ri bong gsod dang / srog chags sUk+sh+ma tsa ra dang / u tsa tsa ka dang ra sha sha ka dang / sbal pa la sogs pa ni zhe sdang chung ngu spyod pa yin no/ /de la khams drug pa gang zhe na/ yi dgas rnams</text></item>
<item><p>290b8</p><section>mdo sde</section><text>kyi nang na yi dgas rdzu 'phrul chen po 'dod chags spyod pa gang yin pa de dag yin no/ /khams bdun pa ni dud 'gro'i nang du gtogs pa lha ma yin 'dod chags kyi khams lhag par che ba gang yin pa de dag yin no/ /khams</text></item>
<item><p>291a1</p><section>mdo sde</section><text>brgyad pa ni 'dod chags 'bring du spyod pa dud pa za ba gang yin pa de dag yin no/ /khams dgu pa ni 'dod chags chung ngur spyod pa gtor ma za ba gang yin pa de dag yin no/ /khams bcu pa ni lha ril ba spyi lugs</text></item>
<item><p>291a2</p><section>mdo sde</section><text>nas 'thung ba gang yin pa de dag ni lha gzhan dag pas 'dod chags spyod pa chung ba yin la/ zhe sdang che ba yin te/ g.yul 'gyed pa la brkam zhing rtag tu brtson pa/ lha ma yin gyi g.yul 'gyed par 'dod pa de dag ni 'dod chags</text></item>
<item><p>291a3</p><section>mdo sde</section><text>lhag par chung ba yin no/ /khams bcu pa 'di ltar phreng thogs rnams ni 'dod chags 'bring du spyod/ zhe sdang 'bring du spyod pa yin te/ khams 'bring po yin no/ /rtag tu myos gnas pa rnams ni 'dod chags kyi khams</text></item>
<item><p>291a4</p><section>mdo sde</section><text>lhag par che ba yin/ zhe sdang gi khams chung ba yin te/ thams cad du mngon par brtson pa yin no/ /khams bcu gcig pa kun du rgyu ba dag ni zhe sdang gi khams lhag par che la 'dod chags chung ba yin no/ /khams</text></item>
<item><p>291a5</p><section>mdo sde</section><text>bcu gnyis pa ni sum bcu rtsa gsum pa 'dod chags spyod pa kun yin la/ zhe sdang chung ngu spyod pa rnams yin no/ /khams bcu gsum pa ni byang gi sgra mi snyan pa 'dod chags kyi khams che ba kun yin no/ /khams bcu</text></item>
<item><p>291a6</p><section>mdo sde</section><text>bzhi pa ni nub kyi ba lang spyod pa zhe sdang spyod pa kun yin no/ /khams bcwa lnga pa ni shar gyi lus 'phags po rnams 'dod chags dang zhe sdang 'dres par che ste/ khams mnyam pa yin no/ /khams bcu drug pa ni 'dzam bu'i gling</text></item>
<item><p>291a7</p><section>mdo sde</section><text>gi mi rang bzhin sna tshogs/ spyod pa sna tshogs/ mos pa sna tshogs pa rnams yin no/ /bcu bdun pa ni lha gzhan dang sems can dmyal ba 'dod chags spyod pa thams cad yin te/ 'di ltar de'i gnas dag na yang sems</text></item>
<item><p>291a8</p><section>mdo sde</section><text>can dmyal ba pa rnams bud med dag la mngon par 'dod do/ /'di ltar las byas pa'i sems can dmyal ba pa rnams dang / lha'i gnas bzhi rnams ni 'dod chags lhag par che ba yin no/ /sems can rnams kyi rang</text></item>
<item><p>291b1</p><section>mdo sde</section><text>bzhin gang yin pa de nyid khams yin pa de nyid gnas yin/ de nyid mos pa yin te/ thams cad mdor bsdu na/ de dag nyid khams bcwa brgyad yin no/ /gang na 'dod chags dang zhe sdang spyod pa de na gti mug la gnas la/</text></item>
<item><p>291b2</p><section>mdo sde</section><text>de ltar 'dod chags dang zhe sdang dag ni gti mug la rag las pa yin te/ rmongs pa med na chags pa 'am g.yo ba med do/ /gtso bo dag de ltar skyon gsum gyi bye brag tha dad pa bzhi'i skyon gyis khams 'byung bar 'gyur ro/ /</text></item>
<item><p>291b3</p><section>mdo sde</section><text>gtso bo dag yang khams bcwa brgyad yod de/ 'di lta ste/ mig gi khams dang / gzugs kyi khams dang / mig gi rnam par shes pa'i khams dang / rna ba'i khams dang / sgra'i khams dang / rna ba'i rnam par shes pa'i</text></item>
<item><p>291b4</p><section>mdo sde</section><text>khams dang / sna'i khams dang / dri'i khams dang / sna'i rnam par shes pa'i khams dang / lce'i khams dang / ro'i khams dang / lce'i rnam par shes pa'i khams dang / lus kyi khams dang / reg bya'i khams dang /</text></item>
<item><p>291b5</p><section>mdo sde</section><text>lus kyi rnam par shes pa'i khams dang / yid kyi khams dang / chos kyi khams dang / yid kyi rnam par shes pa'i khams te/ gtso bo dag gzhan 'di dag kyang khams yin no/ /'di dag ni gnod pa thams cad kyi rgyur</text></item>
<item><p>291b6</p><section>mdo sde</section><text>gyur cing / byis pa so so'i skye bo thams cad rmongs par byed pa yin te/ lha 'am mi bag yod pas yul de dag la bsams nas bsrung bar bya'o/ /gang gnyi ga 'dzin pa bag med pa'i mi rnams kyi srid pa bcu dgu ni</text></item>
<item><p>291b7</p><section>mdo sde</section><text>'di lta ste/ bsam gtan bzhir nye bar 'gro ba gnas gtsang ma dang bcas pa bcu drug dang / 'dod pa'i khams su nye bar 'gro ba gsum ste/ 'di lta ste sems can dmyal ba dang / dud 'gro dang / mi rnams so/ /yi dgas</text></item>
<item><p>291b8</p><section>mdo sde</section><text>rnams ni de dag dang 'brel pa yin te/ sems can dmyal ba myong bar byed pa/ sdug bsngal mang po lhag par myong ba yin no/ /'dod pa'i khams na gnas tha dad pa nyi shu yod de/ kha cig dag rnam pa bcur yang 'chad</text></item>
<item><p>292a1</p><section>mdo sde</section><text>do/ /gtso bo dag dngos po tha dad pa de dag thams cad khong du chud par bya'o/ /de nas lha de rnams kyis brgya byin gyi kha nas chos de dag thos nas/ yang brgya byin la mngon par bstod cing tshigs su bcad de smras</text></item>
<item><p>292a2</p><section>mdo sde</section><text>pa/ thams cad mchog tu zhi byed pa/ /brgya byin khyod kyi chos 'di bshad/ /'jigs dang dngangs pa byung ba'i tshe/ /sgrub la bdag cag gnas par bgyi/ /chos gang 'chad par mdzad pa ni/ /gzhan la phan par</text></item>
<item><p>292a3</p><section>mdo sde</section><text>bzhed pa lags/ /mya ngan 'das 'gro ston pa po/ /de ni pha dang de ni ma/ /legs par gsungs pa'i tshig gcig po/ /ston pa gang zhig ston mdzad pa/ /de ni 'gro gzhan lam shes shing / /lus can rnams</text></item>
<item><p>292a4</p><section>mdo sde</section><text>kyi mgon tu 'gyur/ /legs par gsungs pa'i tshig la ni/ /brgya byin rin thang ma mchis te/ /gang zhig nor gyis mi rnyed pa/ /zhi ba'i tshig de rnyed pa lags/ /nor rdzas thun mong spyod par mthong / /chos</text></item>
<item><p>292a5</p><section>mdo sde</section><text>dag gi ni blo mi 'phel/ /mi yi nor rdzas zad 'gyur gyi/ /chos kyi nor rdzas rnams mi zad/ /skye ba'i tshe rabs stong dag tu/ /chos gcig rjes su 'gro bar byed/ /gom pa gcig pu 'gro byed kyang / /nor ni rjes</text></item>
<item><p>292a6</p><section>mdo sde</section><text>su 'gro mi 'gyur/ /rgyal po chom rkun chu rnams kyis/ /mi rnams kyi ni nor rdzas 'phrog /chos kyi nor ni de rnams kyis/ /nam yang dbrog par mi nus so/ /de ltar brgya byin de la lha de rnams kyis mngon par</text></item>
<item><p>292a7</p><section>mdo sde</section><text>mchod do/ /mchod nas kyang de nas yang brgya byin gyi mdun du 'khod do/ /brgya byin gyis kyang snying gi las gya nom pa de dag byas nas/ lha'i bde ba de dag thams cad kyang mi rtag pa dang mi brtan pa dang bdag med pa</text></item>
<item><p>292a8</p><section>mdo sde</section><text>bstan cing / sprul pa de yang mi snang bar byas so/ /de nas yang lha yid mya ngan las 'das pa ris 'thun par spyod pa'i gnas de dag nyid du phyin pa de thams cad ji srid du 'dod pa sdug pa/ yid du 'ong ba so so yang</text></item>
<item><p>292b1</p><section>mdo sde</section><text>dag par myong ba/ bde ba 'grub pa'i las de dag zad pa dang spangs pa dang gtugs par ma gyur pa de srid du dga' bar byed do/ /de phyis lha'i ris de nas 'chi bar 'gyur te/ shi nas kyang las sngar bstan pa de dang rgyu 'thun par/</text></item>
<item><p>292b2</p><section>mdo sde</section><text>de dag phal cher ngan song du 'gro bar mi 'gyur ro/ /gang dag mi rnams kyi nang du skyes pa de dag chos bzang po dang ldan zhing chos kyi rjes su 'jug par 'gyur la/ rtag tu dgon par gnas pa dang rtag tu 'jig rten pha</text></item>
<item><p>292b3</p><section>mdo sde</section><text>rol la 'jigs par lta ba yin no/ /de dag chos thos nas kyang rab tu 'byung bar byed do/ /kha cig ni rgyun tu zhugs par 'gyur ba nas dgra bcom pa'i bar du 'gyur bar mthong ngo / /de nas yang dge slong las kyi</text></item>
<item><p>292b4</p><section>mdo sde</section><text>'bras bu rnam par smin pa shes pa de/ sum bcu rtsa gsum pa'i lha rnams la rtog par byed de/ des thos pa las byung ba'i shes pas/ sum bcu rtsa gsum pa'i lha rnams kyi gnas 'khor na gnas pa</text></item>
<item><p>292b5</p><section>mdo sde</section><text>zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ skyes bu dam pa chos dang ldan zhing chos kyi rjes su 'jug</text></item>
<item><p>292b6</p><section>mdo sde</section><text>pa/ drang po drang po'i rang bzhin can gzhan la gnod pa med pa/ rtag tu las kyi 'bras bu'i de kho na nyid la lta ba/ tshul khrims thams cad du yongs su dag pa/ rtag par shin tu dga' ba/ g.yo sgyu rnam par spangs pa/</text></item>
<item><p>292b7</p><section>mdo sde</section><text>gser btso ma ltar kun nas skyon med pa/ yang dag par lta ba/ yang dag par lta bas sngon 'dren pa tshul khrims gtsang ba/ 'jig rten pha rol la 'jigs par lta ba gang gis sbyin pa dag byin zhing bsod nams dag</text></item>
<item><p>292b8</p><section>mdo sde</section><text>byas pas skye bar 'gyur te/ 'di lta ste/ dgon pa dag na dge slong mang po bdud kyi 'ching ba rtag tu gcod par 'dod pa rnams bsam gtan byed la/ de dag tsha bas gdungs par gyur te/ tsha bas gdungs pa rnams sam</text></item>
<item><p>293a1</p><section>mdo sde</section><text>skom gyis gdungs pa rnams la sha kha ra dang / chu byin nam rnga ma'i bsil yab yu ba can sbyin par byed pa de lta bu ni sbyin pa byin pa yin no/ /srog gcod pa spangs pa rnam pa gang yin zhe na/ 'di la khyim</text></item>
<item><p>293a2</p><section>mdo sde</section><text>la sten pa gang gis 'byor pa dang ldan pa dag gi don tu 'di ltar de dag rtsed mo byed par 'gyur ro snyam nas/ sten pa pos khu byug 'am rma bya tshal na 'dris pa de dag de nas bzung ste/ mi mthong ba dang 'chi bar 'gyur ba'i</text></item>
<item><p>293a3</p><section>mdo sde</section><text>bya de dag zong gis blus nas thar bar byed la/ de dag kyang slar tshal gyi nang nyid du dong ste/ de na gnas la de nas yang 'tsho bar byed cing bde ba dag la nye bar spyod du 'jug pa yin te/ de lta bu ni srog gcod pa spangs pa yin</text></item>
<item><p>293a4</p><section>mdo sde</section><text>no/ /ji ltar na ma byin par len pa dag las ldog pa yin/ ji ltar na ma byin pa len pa yongs su spong ba yin zhe na/ 'di la las kyi 'bras bu chung ngu la 'jigs par lta ba yin te/ 'di ltar de ni rdzing 'am lteng ka 'am</text></item>
<item><p>293a5</p><section>mdo sde</section><text>chu klung gi ngogs sam rnam pa de lta bu gzhan gang yang rung ba dag tu tshangs pa mtshungs par spyod pa sdom brtson can gzhan la phan par bya ba'i phyir/ so shing ngam sbrang rtsi'i chur sbyar ba de dag des spong bar byed cing rku</text></item>
<item><p>293a6</p><section>mdo sde</section><text>sems dang ldan par gyur nas len par mi byed pa yin te/ rnam pa de lta bu ni ma byin par len pa las ldog pa yin no/ /de lus dang bral nas bde 'gro mtho ris kyi 'jig rten sum bcu rtsa gsum pa rnams kyi nang</text></item>
<item><p>293a7</p><section>mdo sde</section><text>du lha 'khor na gnas pa zhes bya ba de rnams kyi nang du skye bar 'gyur ro/ /der skyes nas 'dod pa thams cad 'byor te/ sil snyan yan lag lnga dang ldan pas tshal dang nye ba'i tshal rnams kyi nang na/ bya rnam pa sna</text></item>
<item><p>293a8</p><section>mdo sde</section><text>tshogs sgra 'byin pa rnams dang / pad ma'i rdzing rnams kyi nang na bung ba'i tshogs sgra 'byin pa rnams dang / bya ka raN Da ba dang ngang pa sgra skad 'byin pa rnams dang tshal rnams kyi nang na yang rin po che sna bdun gyi shing</text></item>
<item><p>293b1</p><section>mdo sde</section><text>ljon pas brgyan pa rnams dang / lteng ka rnams kyi nang na yang bai dUr+ya sngon po bcag 'phro lta bu'i chus shin du gang ba rnams dang / ri'i rtse mo rnams kyang rin po che sna bdun gyi rdo rab tu gsal la gser dang</text></item>
<item><p>293b2</p><section>mdo sde</section><text>dngul dang shel dang an da rnyil gyi ri'i phug rnams kyi nang dang / bya rnam pa sna tshogs sgra rnam par 'byin pa rnams kyi nang na rtse bar byed do/ /de dag gi kha dog dang sgro gshog kyang rin po che sna bdun ltar 'dug pa yin te/</text></item>
<item><p>293b3</p><section>mdo sde</section><text>sgra rnam pa sna tshogs 'byin cing nyams dga' ba rnams rna khung du sgra 'byin pa/ phan tshun 'thun pa rnam pa du ma snyan par 'byin pa/ de dag thams cad rnar snyan par 'byin te/ gang gis tshal dang nye ba'i tshal de dag nyid</text></item>
<item><p>293b4</p><section>mdo sde</section><text>sgra 'byin pa lta bur 'byin te/ tshal dang nye ba'i tshal de dag kha cig na kun nas sgra di ri rir 'byin te/ shin du nyams dga' ba yang yin no/ /tshal de rnams kyi nang na zas kyi tshogs dang skom gyi tshogs kun las</text></item>
<item><p>293b5</p><section>mdo sde</section><text>shin du zhim pa rab tu 'bab ste/ lha de rnams kyang rab tu dga' ba skyed na mi gzhan dag lta smos kyang ci dgos/ rnam pa de lta bu'i tshal dang nye ba'i tshal de rnams kyi nang na/ byad gzugs sna tshogs cha byed sna</text></item>
<item><p>293b6</p><section>mdo sde</section><text>tshogs lus la rgyan rnam pa sna tshogs thogs pa rnams lan brgya 'am stong du dga' bar byed dga' mgur spyod par byed do/ /de dag gi nang na las bzang po legs par byas pa/ rang gi 'od dang gzi brjid</text></item>
<item><p>293b7</p><section>mdo sde</section><text>mchog dang ldan pa bde ba sna tshogs gyis yongs su bskor ba dga' bar byed dga' mgur spyod par byed la 'dod pa rnam pa thams cad myong bar byed do/ /de bde ba'i rnam pa de lta bu'i myos pas myos pa mngon</text></item>
<item><p>293b8</p><section>mdo sde</section><text>par mthong nas/ yid tu dga' ba de rnams kyis lha de yongs su bskor te/ dga' bar byed dga' mgur spyod par byed do/ /de ltar de dag de bzhin du dga' zhing rtse la dga' mgur spyod pa na/ 'di snyam</text></item>
<item><p>294a1</p><section>mdo sde</section><text>sems te bdag cag bai dUr+ya'i nor bus lan kan bres pa'i tshal/ kun nas nor bu'i ljon shing bkra ba sna tshogs su phye ba rnams kyis yongs su bskor ba bya sna tshogs sgra 'byin pas kun tu gang ba</text></item>
<item><p>294a2</p><section>mdo sde</section><text>rnams su 'dong bar bya'o snyam mo tshal de na lha rab tu dga' ba/ lha dang lha mo'i tshogs kyis gang ba rnams sil snyan yan lag lnga dang ldan pas dga' bar byed dga' mgur spyod par byed do/ /tshal de'i nang na chu</text></item>
<item><p>294a3</p><section>mdo sde</section><text>gnas pa zhes bya ba'i rdzing yod de/ shin tu nyams dga' la chu rab tu dang ba yin te/ de'i 'gram na lha de rnams rtse bar byed dga' bar byed do/ /de nas lha'i bu gsar du skyes pa de lha de rnams dang lhan cig rdzing de</text></item>
<item><p>294a4</p><section>mdo sde</section><text>nyid kyi drung du 'gro bar byed do/ /de nas lha de rnams kyis kyang de rig nas rgod cing rtse la 'gros 'chos pas lha de dag ga la ba der 'dong bar byed de/ de'i rdzing chu gnas pa dag na phan tshun grogs su gyur pa dag dang</text></item>
<item><p>294a5</p><section>mdo sde</section><text>dga' bar byed dga' mgur spyod par byed do/ /rdzing de la yang mthu 'di lta bu yod de/ ji ltar 'dod pa dang chu'i rnam pa ji tsam du 'dod pa rnam pa de tsam du de 'gyur ro/ /gal te 'dod na de chang mdog dang dri dang ro gsal zhing</text></item>
<item><p>294a6</p><section>mdo sde</section><text>shin tu zhim la bung ba'i tshogs dang ldan par 'gyur te/ 'dod pa ji lta ba bzhin du 'gyur zhing / bdud rtsi dang 'thun par 'gyur ro/ /mdog dang ro dang dri shin tu zhim po dang ldan pa chu gnas pa'i rdzing de/ bdud rtsi shin tu zhim</text></item>
<item><p>294a7</p><section>mdo sde</section><text>pa shin tu 'jam pa mdog zla ba lta bus kun tu gang ba yin no/ /de nas 'di snyam sems te/ 'di ltar rdzing 'di shing ljon pas gang bar gyur cig snyam na/ de shing ljon pa yon tan mchog dang ldan pa dang shing ljon pa dril bu g.yer</text></item>
<item><p>294a8</p><section>mdo sde</section><text>ka'i dra bas gtibs shing lo mas rol mo 'byung ba rnams kyis de bzhin du gang bar 'gyur ro/ /rlung gi shugs kyis rab tu bskyod pa'i shing ljon pa de rnams las sil snyan yan lag lnga dang ldan pa'i rnam pa ji snyed pa/</text></item>
<item><p>294b1</p><section>mdo sde</section><text>rnam pa de snyed kyi sgra 'byin par 'gyur ro/ /de nas yang lha de rnams 'di snyam du sems te/ 'di ltar bdag cag rdzing de dag gi nang du 'jug par bya'o snyam pa dang / lha de dag gis sems bskyed ma thag tu der 'jug</text></item>
<item><p>294b2</p><section>mdo sde</section><text>par byed do/ /de dag zhugs pa dang nang du chu 'byung bar 'gyur la/ nang du zhugs pa rnams kyis rdzing de nyid kyi nang na nor bu'i lan kan rnam pa sna tshogs kyis brgyan cing lo ma rnams kyis khebs pa'i gzhal med khang</text></item>
<item><p>294b3</p><section>mdo sde</section><text>la la ni bai dUr+ya las byas/ la la ni gser las byas/ la la ni dngul las byas/ la la ni shel las byas/ la la ni an da rnyil las byas/ la la ni 'dren mar byas pa dag mthong ngo / /khang pa dang tshal de rnams</text></item>
<item><p>294b4</p><section>mdo sde</section><text>kyi nang na thags su ma btags pa'i stan khra bo shin tu yid du 'ong ba/ bsams pa bzhin du sdug pa'i mal stan sna tshogs bting ba'i steng na/ lha dang lha mo dang lha'i bu mo'i tshogs de rnams dang lhan cig dga' bar</text></item>
<item><p>294b5</p><section>mdo sde</section><text>byed dga' mgur spyod par byed do/ /de rnams sa phyogs der yang dga' zhing shin tu sdug pa rnam pa du ma/ 'dod pa'i yon tan ngoms mi myong ba 'thab mo dang phrag dog gi skyon rnams kyis skyo ba med pa shin tu snying du sdug</text></item>
<item><p>294b6</p><section>mdo sde</section><text>cing yon tan dang ldan pa phan tshun grogs su gyur pa rnams dang dga' bar byed dga' mgur spyod par byed de/ 'dod pa'i yon tan lnga rnams kyis lhan cig dga' bar byed do/ /de dag kyang de nas langs nas tshal shin tu sdug</text></item>
<item><p>294b7</p><section>mdo sde</section><text>pa zhes bya ba ga la ba der 'dong bar byed do/ /tshal de yang bya mad ta din da sgra snyan pa mang po 'byin pa/ 'bab chu dang chu klung dang lteng ka dang 'bab chu'i ngos kun tu gang ba bya khri snyed sgra ca co 'byin pas kun nas yongs su</text></item>
<item><p>294b8</p><section>mdo sde</section><text>gang zhing / sgra snyan pa'i ca cos kun tu snyan pa yin no/ /tshal gang na shing ljon pa nyi ma'i 'od ltar rnam par gsal ba'i tshal yon tan sna tshogs dang ldan pa/ bya'i tshogs kun nas lang long 'phur ba/ 'bab chu 'bum</text></item>
<item><p>295a1</p><section>mdo sde</section><text>snyed kyis brgyan pa de na/ lha rang gi 'od dang ldan pa de rnams lha mo dag dang lhan cig lha'i yon tan sna tshogs pa'i yul rnams kyis dga' bar byed do/ /mi shes pa rnams kyi dga' ba'i nang na mchog 'di</text></item>
<item><p>295a2</p><section>mdo sde</section><text>yin te 'di lta ste/ bud med la dga' ba zhes bya la zhags pa des bcings pa'i byis pa so so'i skye bo thams cad ni 'khor ba na dga' bar byed do/ /lha de dag de rnams dang lhan cig phan tshun dga' ba rab tu mang po sna tshogs</text></item>
<item><p>295a3</p><section>mdo sde</section><text>dang ldan pas yun ring du shin du dga' bar byas nas ri rab kyi rtse mo mad ta ka Ta ma zhes bya ba ga la ba der/ lha mo rang gi 'od dang ldan pa byad gzugs che zhing bzang la rgyan sdug gu thogs pa 'brang ba rnams dang lhan cig gzhal</text></item>
<item><p>295a4</p><section>mdo sde</section><text>med khang gi nang du zhugs nas nam mkha'i dkyil nas 'dong bar byed de/ nam mkha'i dkyil du zhugs pa gos rlung gis bud pa de rnams ri rab kyi rtse mo med ta ka da ma der gzhal med khang gi dga' spyod byed du 'dong bar byed do/ /</text></item>
<item><p>295a5</p><section>mdo sde</section><text>de dag na gzhal med khang gi dbyibs sdug pa lha'i pad ma'i rdzing dang lteng kas mdzes par byas pa/ rin po che sna bdun gyi ri'i zom gsal ba/ thags su ma btags pa'i rdzas kyis nye bar mdzes par byas pa/ kun</text></item>
<item><p>295a6</p><section>mdo sde</section><text>nas mchog tu legs pa dang ldan pa mad ta ka Ta ma de'i gnas dpe med cing shin du mtho la brtsegs pa dag de rnams kyis mthong la/ de rnams kyi nang na dga' bar byed dga' mgur spyod par byed do/ /de ltar de dag rtse ba na/</text></item>
<item><p>295a7</p><section>mdo sde</section><text>re shig na glo bur du de dag thams cad kyi gzi 'bar la/ nyi ma'i mdog dang mthun pa'i 'od kyi rnam pa de lta bu zhig byung ste/ de nas yang ji ltar lha rnams shin du dngangs la khas bub du gyur/ mig btsums nas lhung ba yon</text></item>
<item><p>295a8</p><section>mdo sde</section><text>tan 'bum dang ldan pa'i 'od de lta bu zhig byung ste/ 'di ltar 'od kyi rnam pa 'di lta bu sngon nam yang ma mthong ngo / /'od de yang yud tsam zhig tal gyis byung nas nub ste/ ji ltar 'dzam bu gling na skar mda' ltung ba yud tsam zhig</text></item>
<item><p>295b1</p><section>mdo sde</section><text>tal gyis byung nas nub pa dang / sems can dag kyang shin du dngangs par gyur pa de ltar lha de rnams kyis 'od de byung ba mthong nas/ lha'i tshogs rnams dang lhan cig dngangs par gyur la/ de nas yang yun ring zhig lon</text></item>
<item><p>295b2</p><section>mdo sde</section><text>pa dang dbugs byung ba de dag thams cad yud tsam gyis ngo mtshar cher skyes te/ gang gis bdag cag thams cad dngangs la de nas yang 'od de nyid mi snang bar gyur pa rnam pa de lta bu'i 'od de ci zhig yin snyam mo/ /ngo mtshar</text></item>
<item><p>295b3</p><section>mdo sde</section><text>cher skyes pa de dag lha'i 'dun sa chos bzangs ga la ba der dong ste phyin nas lha dang lha mo'i tshogs kyis yongs su skor ba/ ngo mtshar skyes shing dngangs pa de dag brgya byin ga la gnas pa der dong nas de dag gis brgya byin mngon</text></item>
<item><p>295b4</p><section>mdo sde</section><text>par mthong ba dang mgo bos phyag 'tshal te/ kun nas yongs su bskor te 'khod do/ /de nas brgya byin gyis mdun na 'don pa'i lha gang yin pa de rnams rtse bar byed dga' bar byed phreng ba dang rgyan dang pad ma'i phreng ba sna tshogs</text></item>
<item><p>295b5</p><section>mdo sde</section><text>thogs pa/ bzhin 'dzum la nor bus lto sngo bsangs su 'dug pa/ mdog gser btso ma'i 'od ltar gsal ba'i lha'i tshogs de dag thams cad brgya byin gyi mdun na rtse bar byed dga' bar byed dga' mgur spyod par</text></item>
<item><p>295b6</p><section>mdo sde</section><text>byed do/ /de nas 'khor na gnas pa'i lha gang yin pa de rnams ni dga' bar mi byed dga' mgur spyod par mi byed/ brgya byin la mngon par bstod par mi byed/ glu mi len bro mi rdung lha gzhan la tshig cung zad</text></item>
<item><p>295b7</p><section>mdo sde</section><text>kyang smra bar mi byed do/ /de nas lha'i rgyal po brgya byin gyis 'khor na gnas pa de rnams la 'di skad smras so/ /kye gtso bo dag ci ste glu mi len bro mi rdung rgod par mi byed/ de nas 'khor na gnas pa'i lha rnams kyis</text></item>
<item><p>295b8</p><section>mdo sde</section><text>brgya byin la 'di skad smras so/ /brgya byin bdag cag gis gang sngon gar yang ma mthong ba mthong sngon ma thos pa thos so/ /de nas brgya byin gyis de dag la 'di skad smras so/ /'khor na gnas pa rnams kyis ngo</text></item>
<item><p>296a1</p><section>mdo sde</section><text>mtshar zhig mthong ba de ci yin/ de nas 'khor na gnas pa'i lha rnams kyis brgya byin la 'di skad smras so/ /brgya byin 'di ni bdag cag bskyed mos tshal du dga' spyod byed du ri'i rtse mo mad ta ka Da mar mchis</text></item>
<item><p>296a2</p><section>mdo sde</section><text>pa dang bdag cag rnams kyis nam mkha' las ji tsam du gang gis ri'i rtse mo de rab tu 'bar ba lta bu'i 'od kyi rnam pa de lta bu byung ba zhig mthong ste/ de la bdag cag ngo mtshar skyes na brgya byin de cir 'gyur/ de nas</text></item>
<item><p>296a3</p><section>mdo sde</section><text>brgya byin gyis de thos nas yud tsam zhig bsams te/ lha de rnams la 'di skad smras so/ /lha dag res 'ga' 'od de lta bu 'byung ba yod de/ bdag gis 'di'i ngo mtshar gnyis pa de thos so/ /gang gi tshe bdag gis</text></item>
<item><p>296a4</p><section>mdo sde</section><text>ngo mtshar dang po de thos pa des/ bdag gis de bzhin gshegs pa la bcom ldan 'das ngo mtshar ba de ci lags zhes zhus so/ /de nas bcom ldan 'das la de skad ces zhus pa dang bka' stsal pa/ kau shi ka khyod</text></item>
<item><p>296a5</p><section>mdo sde</section><text>ni ngan song gi sgo bcad pa yin pas 'jigs par ma byed cig 'khor bar gtogs pa'i sems can thams cad kyi chos nyid ni 'di yin te 'di lta ste/ mi rtag pa zhes bya ba yin no/ /gang yin pa de ngas khyod la bshad</text></item>
<item><p>296a6</p><section>mdo sde</section><text>kyis nyon cig /lha 'thab bral zhes bya ba dag yod de de dag gi drung na sum bcu rtsa gsum pa rnams kyi bong skyed dang mdog dang dbyibs dang longs spyod rnams 'bum gyi char yang mi phod do/ /de dag gang gi tshe las yongs su zad pa</text></item>
<item><p>296a7</p><section>mdo sde</section><text>dang de nas ltung bar 'gyur te/ de dag dpag tshad 'bum phrag du ma dag nas ltung ba na 'od de chung ngur 'gyur ro/ /ji ltar mar me zad pa'i dus su 'od chung zhing mi gsal bar 'gyur ba de ltar de nam mkha' la 'chi ba'i dus na/</text></item>
<item><p>296a8</p><section>mdo sde</section><text>'od de rnam pa de lta bur chung bar 'gyur ro/ /brgya byin gang gi 'od rab tu gsal ba de dag ni brjod par mi nus shing / /sum bcu rtsa gsum pa rnams kyis blta bar yang mi nus so/ /de ci'i phyir zhe na/ rtogs pa'i yul</text></item>
<item><p>296b1</p><section>mdo sde</section><text>ma yin pa'i phyir 'jug pa'i yul ma yin no/ /kau shi ka de ltar 'thab bral gyi lha'i 'od gang yin pa/ sum bcu rtsa gsum pa'i lhas gang yang blta bar yang mi nus te/ de ni gzhan gyi las kyi 'bras bu sum 'gyur du 'byung la/</text></item>
<item><p>296b2</p><section>mdo sde</section><text>sum bcu rtsa gsum pa rnams kyi 'bras bu ni gzhan gyi nyis 'gyur du 'byung ngo / /de dag bdag gis de bzhin gshegs pa las de skad thos pa 'di dag khyod la bstan pa yin no/ /gtso bo dag de'i tshe skyo ba skyes te/ lha de 'chi ba na</text></item>
<item><p>296b3</p><section>mdo sde</section><text>nam mkha' dpag tshad 'bum phrag du ma dag nas 'od 'byung ba gang yin pa de dag lha khyed kyis mthong ba dang / de la 'jigs par ma byed cig /de nas brgya byin gyis de'i tshe 'di ltar tshigs su bcad de smras pa/ ji lta ji</text></item>
<item><p>296b4</p><section>mdo sde</section><text>ltar bde chen dang / /ji lta ji ltar longs spyod pa/ /de lta de ltar sdug bsngal che/ /nges par mthar ni ltung bar 'gyur/ /las dang mthun par 'bras bu ni/ /rtag tu de bzhin gshegs pas gzigs/ /las kyis</text></item>
<item><p>296b5</p><section>mdo sde</section><text>lhag par khyad 'jug la/ /'bras bu 'ang de bzhin khyad 'jug go/ /ji ltar gong nas gong dag tu/ /las rnams kyi ni 'brel ba mthong / /de ltar gong nas gong dag tu/ /'bras bu 'ang de ltar 'brel pa yin/ /skye</text></item>
<item><p>296b6</p><section>mdo sde</section><text>bar 'gyur ba 'di rnams kyi/ /las ni nges par gnas pa ste/ /skye las mchog nyid lus dang mdog /stobs dang tshe rnams 'thob par 'gyur/ /las zad nas ni ltung 'gyur te/ /'di dag thams cad nges par</text></item>
<item><p>296b7</p><section>mdo sde</section><text>ltung / /sa bon nges par tshig pa la/ /nam yang skye ba yod ma yin/ /mar me rtag tu skad cig ltar/ /sems kyang skad cig 'brel par mthong / /rgyu ste sems dang 'thun par ni/ /las kyang de bzhin skad</text></item>
<item><p>296b8</p><section>mdo sde</section><text>cig go/ /mi rtag las las gang skyes pa/ /de ni skye 'jig chos can yin/ /zag dang bcas pa'i bde ba de/ /rtag tu sngon med phyis mi 'byung / /skye med 'jig med bdag nyid gang / /nyon mongs las</text></item>
<item><p>297a1</p><section>mdo sde</section><text>grol de bde'o/ /gang zhig thob nas 'khor ba yi/ /yul las gnod med nges par 'gro/ /gang zhig srid bral 'dod med la/ /srid pa'i skyon las rnam grol ba/ /lus can gyi ni bde ba de/ /pha</text></item>
<item><p>297a2</p><section>mdo sde</section><text>rol gnas pa'i skyob pa yin/ /cung zad zag bcas bde ba gang / /de dag thams cad skad cig dgongs/ /gang zhig de las rnam grol ba/ /de dag thams cad brtan par bde/ /de ltar brgya byin des/ 'khor</text></item>
<item><p>297a3</p><section>mdo sde</section><text>na gnas pa'i lha de rnams la de kho na nyid ston par byed do/ /bstan nas yang de rnams phyung ste rang gi gnas su gtong bar byed do/ /chos 'di skad kyang bstan te/ 'di ltar dus thams cad du bag yod par bya'o/ /</text></item>
<item><p>297a4</p><section>mdo sde</section><text>de nas lha de rnams kyang kha cig rang gi gnas der dong ste/ de nas yang yul gyi dbang du gyur pa rnams/ sil snyan yan lag lnga dang ldan pas dga' bar byed dga' mgur spyod par byed do/ /sil snyan dang rol mo'i</text></item>
<item><p>297a5</p><section>mdo sde</section><text>sgra rnam pa sna tshogs kyis snyan par byas pa'i tshal dang gnas rnams na ji srid du 'dod pa sdug pa yid du 'ong ba byas shing bsags pa'i las zad par ma gyur pa de srid du/ dga' bar byed dga' mgur spyod par byed do/ /</text></item>
<item><p>297a6</p><section>mdo sde</section><text>de phyis las de zad nas/ lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin/ sems can dmyal ba dang yi dgas dang dud 'gro rnams kyi nang du skye bar 'gyur ro/ /gal te</text></item>
<item><p>297a7</p><section>mdo sde</section><text>kha cig mi rnams dang skal ba mnyam par mi'i nang du skye bar gyur na/ las de dang rgyu 'thun par de rtag par mchog tu bde ba dang ldan par 'gyur te/ rdzu 'phrul che ba dang skye bo thams cad dga' ba dang nad med pa dang sdug</text></item>
<item><p>297a8</p><section>mdo sde</section><text>bsngal med pa dang rigs btsun zhing che bar skye ba dang skyes phan chad mchog tu bde la blta na sdug par 'gyur ba mthong ngo / /de nas yang dge slong las kyi 'bras bu rnam par smin pa shes pa de sum bcu rtsa gsum pa'i lha</text></item>
<item><p>297b1</p><section>mdo sde</section><text>rnams kyi gnas la rtog par byed de/ des thos pa las byung ba'i shes pas/ sum bcu rtsa gsum pa'i lha rnams kyi gnas mtho bar spyod pa zhes bya ba ji ltar 'dug pa mthong ngo / /gnas der sems can dang /</text></item>
<item><p>297b2</p><section>mdo sde</section><text>las gang gis skye bar 'gyur snyam nas/ des thos pa las byung ba'i shes pas brtags na/ chos dang ldan zhing chos kyi rjes su lta ba rtag tu las kyi 'bras bu la yang dag par lta ba/ rtag tu yang dag pa'i lta bar sngon</text></item>
<item><p>297b3</p><section>mdo sde</section><text>du 'dren pa gang gis nor gyi sbyin pa byin pa dang / bsod nams dag byas pas skye bar 'gyur te/ 'di lta ste/ tshul khrims phyogs gcig bsrungs la tshul khrims kha cig srung ba dang de'i 'og tu tshul khrims</text></item>
<item><p>297b4</p><section>mdo sde</section><text>thams cad srung ba'i dge 'dun lam du zhugs pa dag la lham 'am snod spyad dag sbyin par byed pa dang srog gcod pa dang ma byin par len pa dag spangs pa yin te 'di lta ste/ 'gro lding ba 'am ri khrod pa 'am skra 'phyang bas</text></item>
<item><p>297b5</p><section>mdo sde</section><text>'brog dgon pa dag tu mi gsad pa'i phyir bzung ba de dag thar bar byed pa dang / 'brog dgon pa dag tu chom rkun pa rnams kyis bcom pa'i nor rdzas khyer te 'ongs pa de dag /rgyal por gyur gyis kyang ma byin par len</text></item>
<item><p>297b6</p><section>mdo sde</section><text>pa'i 'jigs pas rgyal po'i skal ba len par mi byed pa yin te/ de ltar 'di ni ma byin par len pa spong ba yin no/ /ji ltar na srog gcod pa spong ba yin zhe na/ 'di ni 'di ltar de rgyal por gyur la/ nyes</text></item>
<item><p>297b7</p><section>mdo sde</section><text>byed byed pa gzhan gyis bzung ste phul ba de yang de las kyi 'bras bu la 'jigs nas gsod par mi byed pa yin te/ de ni lus dang bral nas bde 'gro mtho ris kyi 'jig rten sum bcu rtsa gsum pa'i lha rnams kyi</text></item>
<item><p>297b8</p><section>mdo sde</section><text>gnas mtho bar spyod pa zhes bya bar skye bar 'gyur ro/ /der skyes nas kyang de'i las kyi mtha' legs par byas shing spyad pas lha mo sum stong dag de'i rim gro byed par 'gyur te/ de dag thams cad kyang cha byad dang</text></item>
<item><p>298a1</p><section>mdo sde</section><text>rgyan btags pa/ lag na sil snyan rnam pa sna tshogs dang lag na mkho ba rnam pa sna tshogs dang lag na rol mo rnam pa sna tshogs thogs la/ glu dbyangs rnam pa sna tshogs kyis bstod cing lha de ga la ba</text></item>
<item><p>298a2</p><section>mdo sde</section><text>der 'dong bar byed do/ /des kyang de rnams mthong nas lha mo de rnams ga la ba der 'gro bar byed do/ /de rnams kyang shin du gus pas de'i drung du 'dong bar byed do/ /de ltar phan tshun snying du sdug pa de dag thams cad bskyed</text></item>
<item><p>298a3</p><section>mdo sde</section><text>mos tshal rtag tu dga' ba zhes bya ba ga la ba der 'dong bar byed do/ /bskyed mos tshal rtag tu dga' ba zhes bya ba de yang kun nas bai dUr+ya dang dngul dang gser gyi shing ljon pas ni brgyan/ 'bab chu dang lteng ka dang /</text></item>
<item><p>298a4</p><section>mdo sde</section><text>pad ma'i tshal gyis mdzes par byas shing / chu bo du ma brgya snyed ni legs par 'bab/ dril bu g.yer ka'i dra ba rnam pa sna tshogs kyis ni gtibs/ kun nas bya'i rigs du ma lding zhing sgra snyan pa'i rnam pa mang po stong</text></item>
<item><p>298a5</p><section>mdo sde</section><text>snyed ni 'byin/ bskyed mos tshal de lha'i rnam pa sna tshogs pa rnams kyis ni khyab ste/ lha de rnams dang tshal de phan tshun mdzes pa yin no/ /tshal de'i dbus na rtse ba'i ri zhes bya ba rin po che sna bdun gyir yod do/ /</text></item>
<item><p>298a6</p><section>mdo sde</section><text>de na yang rin po che'i ri dgas rnam pa du ma yod la/ de dag 'di lta bur mdzes pa yin te 'di lta ste/ rtsib logs ni pad ma rA ga'i mdog ltar dmar la/ rgyab ni dngul ltar dkar lto ni gser ltar ser/ rkang pa ni</text></item>
<item><p>298a7</p><section>mdo sde</section><text>byi ru/ rwa ni shel lta bu yin la kha cig ni mdog 'thun te/ lus thams cad dngul gyi mdog dang de bzhin du gser gyi mdog tu 'dug go/ /de ltar tshal de na ri dgas rgyu ba rnams kyi lus kyi rnam pa dag gis kun</text></item>
<item><p>298a8</p><section>mdo sde</section><text>nas mdzes pa yin no/ /lha'i tshogs de rnams dang lhan cig spyod par byed la/ ri dgas de rnams kyang lha mo de rnams dang lhan cig glu len par byed de/ ji ltar lha mo de rnams kyang shin du 'thun zhing snyan la</text></item>
<item><p>298b1</p><section>mdo sde</section><text>mchog tu yid tu 'thad pa'i glu len no/ /de ni lha de rnams yun ring du rnam pa du ma dga' bar byas nas/ 'bab chu 'bab pa gzhan ga la ba der lhan cig rgyu bar byed cing / ri rab kyi rtse mo chu sman ljongs zhes bya der</text></item>
<item><p>298b2</p><section>mdo sde</section><text>shing rta rnam pa sna tshogs la zhon pa/ sil snyan yan lag lnga dang ldan pas glu dbyangs nye bar len zhing 'dod pa dam pa dang ldan la/ shin tu dga' ba skyes pa legs pa mchog dang ldan pa rnams 'dong bar byed do/ /</text></item>
<item><p>298b3</p><section>mdo sde</section><text>der phyin nas kyang chu klung dang 'bab chu dang chu bo sman ljongs kyi ri rab kyi rtse mo der yang dga' bar byed do/ /chu bo'i nang rnams dang 'bab chu'i nang rnams dang pad ma'i rdzing gi nang rnams na rol mo'i sgra rnar grag cing</text></item>
<item><p>298b4</p><section>mdo sde</section><text>shin tu rgyags par gnas pa/ rtag tu rtse ba rtag tu rgya che ba lha dang lha mo'i tshogs phan tshun 'thun pa rnams kyis gang ba/ me tog phreng ba dang phye ma dang byug pas lus bskus pa/ pad ma'i phreng bas</text></item>
<item><p>298b5</p><section>mdo sde</section><text>mgo dkris pa dag dga' bar byed de/ las legs par byas pas bsgyur ba rnams de'i stobs dang de so sor 'brang ba/ lha dang 'thun pa bde ba byed pas rtse bar byed do/ /der 'di ni phyogs gcig bstan par zad la/</text></item>
<item><p>298b6</p><section>mdo sde</section><text>thams cad ni mi kun gyis brjod par mi nus te/ 'di ltar lha'i bde ba de brjod par mi nus te/ 'di ltar lha'i bde ba de brjod par mi nus shing 'di lha'i bde ba de ni gzhan dang mi 'dra ba dpe med pa yin no/ /las legs par</text></item>
<item><p>298b7</p><section>mdo sde</section><text>byas pa'i rgyu las byung ba/ ris 'thun pa'i dbang gis sten pa dag bde ba du ma myong ngo / /'dod pa'i yon tan lnga la dga' ba de rnams ji srid du 'dod pa sdug pa yid du 'ong ba byas shing bsags pa'i las zad pa dang / spangs</text></item>
<item><p>298b8</p><section>mdo sde</section><text>pa dang / gtugs par ma gyur pa de srid du de na dga' bar byed do/ /de phyis lha'i ris de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / yi dgas dang / dud 'gro</text></item>
<item><p>299a1</p><section>mdo sde</section><text>rnams kyi nang na skye bar 'gyur ro/ /gal te mi rnams dang skal ba mnyam par mi'i nang du skyes na/ de las de dang rgyu mthun par rtag tu mchog tu bde bar 'gyur zhing dben pa na gnas pa dang / ri khrod na</text></item>
<item><p>299a2</p><section>mdo sde</section><text>gnas pa dang / gzi che ba dang / rgya che ba dang / rgyal po 'am/ blon po chen por 'gyur ba mthong ngo / /de nas yang dge slong las kyi 'bras bu rnam par smin pa shes pa de sum bcu rtsa gsum pa'i lha rnams kyi gnas la rtog</text></item>
<item><p>299a3</p><section>mdo sde</section><text>par byed de/ des thos pa las byung ba'i shes pas lha rnams kyi gnas gzi brjid mchog ces bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las</text></item>
<item><p>299a4</p><section>mdo sde</section><text>byung ba'i shes pas ji ltar gnas pa btags na/ sems can dge ba/ blo gros rgya che ba gang gis sbyin pa byin/ bsod nams byas/ tshul khrims rnam pa bdun yang bsrungs/ sdig pa'i grogs po dang tom</text></item>
<item><p>299a5</p><section>mdo sde</section><text>col du mi 'dre/ sdig pa dang bcas pa'i tshul khrims mi bsrung / bsod nams kyang ji lta ba bzhin du byed/ gcig kho nar 'bad cing yid drang ba'i rang bzhin can/ mdog gser sbyangs pa dang 'thun pa yin te/</text></item>
<item><p>299a6</p><section>mdo sde</section><text>tshul khrims rnam pa du bsrungs she na 'di lta ste/ srog gcod pa dang / ma byin par len pa dag spangs pa yin no/ /'di la g.yul chen por zhugs pa na/ gang drung du 'ongs pa'i sdom pa'i 'dzem pas de srog kyang btang</text></item>
<item><p>299a7</p><section>mdo sde</section><text>nas gsod par mi byed do/ /de ltar srog gcod pa spangs pa yin no/ /ji ltar na ma byin pa len pa spangs pa yin zhe na/ 'di ni ri'i rtse mo yang snyil bar byed pa/ pha rol gyi dpung 'joms shing / sems can thams</text></item>
<item><p>299a8</p><section>mdo sde</section><text>cad gzhan gyi nor rdzas 'phrog pa na/ de bkres shing skom la/ srog chad la thug gis kyang sdom pa blangs pa'i 'dzem pas ma byin par len par mi byed do/ /ji ltar sbyin pa gtong ba ga la zhe na/ 'di ni sangs rgyas</text></item>
<item><p>299b1</p><section>mdo sde</section><text>mchod cing chos mnyan pa'i don du sems bzang po bsgoms pa'i yid yang dag pa'i lta ba sngon du 'gro ba'i blos mar me 'bul bar byed na/ de lus dang bral nas bde 'gro mtho ris kyi 'jig rten sum bcu rtsa gsum pa'i</text></item>
<item><p>299b2</p><section>mdo sde</section><text>lha rnams kyi nang na/ gzi brjid mchog gi lha'i gnas su skye bar 'gyur ro/ /der skyes nas kyang gzi brjid kyi phreng ba can byad gzugs che la shin du sdug pa de las legs par byas pa des rgyu dang 'thun par 'bras bu myong</text></item>
<item><p>299b3</p><section>mdo sde</section><text>bar 'gyur ro/ /rna bas sil snyan yan lag lnga dang ldan pa yang dang yang du thos so/ /snas kyang me tog man dA ra dang / pad ma dang / ud pa la sngon po dang / rin po che sna bdun gyi dri yang dang yang du bsnom mo/ /</text></item>
<item><p>299b4</p><section>mdo sde</section><text>lces kyang bdud rtsi'i ro zhim po lha'i chang rgyun du 'thung ngo / /mig gis kyang ri sul gyi ngos sna tshogs dang / rin po che sna bdun gyi gzugs mthong ngo / /lus kyis kyang lha'i reg bya shin du dri zhim pa'i thags su ma btags</text></item>
<item><p>299b5</p><section>mdo sde</section><text>pa'i gos rnams gyon la/ pad ma dang / ud pa la'i lo ma me tog phreng ba dang / byug pa sna tshogs dag la reg par byed de/ de ltar de las legs par byas pa dag gi 'bras bu la spyod par byed do/ /lha mo stong snyed</text></item>
<item><p>299b6</p><section>mdo sde</section><text>kyis yongs su bskor ba de gser btso ma lta bu'i tshal dang / nags tshal rnams dang / dril bu g.yer kha'i sgra drag tu 'khrol ba rnams dang / dngul gyi lcug ma'i tshogs rlung gis bskyod pa'i nang na bde ba mchog rnams</text></item>
<item><p>299b7</p><section>mdo sde</section><text>myong ngo / /lha dag glu dbyangs len pa na/ rol mo jeng dang / rnga dang gling bu dang / glu snyan pa dang 'brel pa dag thos so/ /shin du bde ba dang ldan pa lha'i phreng ba dang gos gyon pa gser rnam pa du mas gang ba'i ri sul rnams dang /</text></item>
<item><p>299b8</p><section>mdo sde</section><text>ri rab dang ri bo'i rtse mo bai dUr+ya dang gser dang dngul dang an da rnyil dang rin po che mthon ka chen po dang shel las grub pa rnams kyang mthong ngo // //'phags pa dem pa'i chos dran pa nye bar gzhag pa/ bam po bzhi bcu rtsa bzhi pa/</text></item>
<item><p>300a1</p><section>mdo sde</section><text>ri'i rtse mo me long lta bur gyur pa de dag gcig gi gzugs brnyan gcig gi nang du snang ngo / /lha dang lha mo'i tshogs kyis yongs su bskor ba de yang ri me long lta bu de rnams kyi nang na lan brgya 'am stong du snang ngo / /</text></item>
<item><p>300a2</p><section>mdo sde</section><text>de gzugs brnyan de rnams la bdag nyid lta bar byed la/ bltas nas kyang brgya 'gyur du rab tu dga' ba skye'o/ /lha mo rnams kyang de bzhin du dga' ba skye ste/ kye ma 'di ltar bdag cag byad gzugs che zhing bzang ba dang ldan</text></item>
<item><p>300a3</p><section>mdo sde</section><text>par rtag par shin du bde ba rnams sil snyan yan lag lnga dang ldan pa rnyed nas rtse bar bya'o/ /lha'i 'dod pa'i yon tan lngas bskyed pa'i bde ba la nye bar spyad par bya'o snyam mo/ /de ltar yid g.yengs pa de dag ri nas ri/ ri 'or</text></item>
<item><p>300a4</p><section>mdo sde</section><text>nas ri 'or du 'dong ste/ sred pa'i dug gis myos pa'i mi ltar yid rtag tu ma bsdams pa/ bag med pas nyams pa'i lha dang lha mo rnams dang lhan cig ri'i rgyal po de la rgyu bar byed do/ /bza' btung bdud rtsi'i rnam pa sna tshogs</text></item>
<item><p>300a5</p><section>mdo sde</section><text>kyi myos pa phan tshun dga' ba'i dbang du gyur pa/ phan tshun yid gcugs pa/ phan tshun snying 'brel pa dag /tshal dang nags tshal bya sna tshogs sgra di ri ri 'byin pa rnam pa du ma rnams kyi nang na dga' bar byed de/ de ltar rtag</text></item>
<item><p>300a6</p><section>mdo sde</section><text>par rgyu ba cha byad dang / phreng ba dang gos gyon pa mgo la me tog phreng ba btags pa/ rgyan phreng 'phyang ba de dag dpag bsam gyi shing gi tshal nas/ dpag bsam gyi shing gi tshal rnams kyi nang na rgyu bar byed do/ /de ltar yongs</text></item>
<item><p>300a7</p><section>mdo sde</section><text>su rgyu ba na shin du bde ba dang ldan pa de dag /res 'ga' chu bo chang chu ltar 'bab pa zhes bya bar ud pa la dmar po dang / pad ma dang me tog ku mu das khebs pa/ bya ka ran da ba dang ngang ngur pas mdzes pa der 'jug</text></item>
<item><p>300a8</p><section>mdo sde</section><text>par byed la/ chu bo'i 'gram de dag na lha phan tshun grogs su gyur pa de rnams chang 'thung bar byed cing / bya blta na sdug pa rnams dang yang lhan cig rtse bar byed do/ /de nas srid pas myos pa'i lha de rnams</text></item>
<item><p>300b1</p><section>mdo sde</section><text>kyang yang dang yang du chang 'thung ba nyid kyis brgya 'gyur du mdangs 'bar te/ yul lnga'i yam sreg shing las byung ba'i sred pa'i mes bsreg par byas kyang / 'dod pa'i sred pas gdungs pa ngoms mi myong ngo / /kun</text></item>
<item><p>300b2</p><section>mdo sde</section><text>nas 'dod pa'i zhags pas bcings pa/ rgyal po la gnod pa byed byed pa'i mi btson rar bcug pa lta bu de rnams lha'i 'jig rten 'bum phrag du ma mthong ba nyams dga' ba na rtag tu rgyu bar byed do/ /chang chu ltar 'bab</text></item>
<item><p>300b3</p><section>mdo sde</section><text>pa'i ngogs de dag na rtse ba'i lha de rnams dang / bya rtag par rab tu myos shing snying shin du dga' ba gang yin pa de rnams/ pad ma dang ud pa la'i tshal de dag na dga' bar byed do/ /chu dmar po la spyod pa zhes bya ba phan tshun</text></item>
<item><p>300b4</p><section>mdo sde</section><text>grogs su gyur cing / sgro gshog rin po che sna bdun las grub pa lta bur rang gi 'od dang ldan pa de rnams kyis lha rab tu myos pa de rnams mngon par mthong nas/ 'di ltar tshigs su bcad de smras pa/ lha rnams rtag</text></item>
<item><p>300b5</p><section>mdo sde</section><text>par rab tu dga'/ /bdag cag rtag par rab tu dga'/ /lha rnams dang ni bya rnams kyi/ /bye brag dag ni mi dmigs so/ /de dag chos spyod ma mthong ste/ /nams kyang thar pa spyod pa med/ /gal te der gyur</text></item>
<item><p>300b6</p><section>mdo sde</section><text>lha rnams dang / /bya gyur de rnams mtshungs pa yin/ /gang zhig bag med rnam grol zhing / /gang zhig chos la rtag tu dga'/ /'jig rten na ni lha de dag /bag yod gnas pa dam pas mkhyen/ /gal te lha</text></item>
<item><p>300b7</p><section>mdo sde</section><text>rnams rtse dga' dang / /gal te bdag cag rtse dga' na/ /lha dang mkha' la rgyu ba rnams/ /bye brag yod par mi 'gyur ro/ /las rnams kyi ni bye brag gis/ /skye ba'i chos dag bye brag 'gyur/ /chos ma yin par ltung ba dag /gar yang skye ba legs</text></item>
<item><p>300b8</p><section>mdo sde</section><text>mi 'gyur/ /gang zhig 'khor ba 'di dag kun/ /mthar ni zad par mi rig pa/ /lha de dang ni blo rmongs pa/ /bya rnams dang ni rtag tu mtshungs/ /skye sdug rga ba'i sdug bsngal dang / /'chi ba nyid kyi sdug bsngal dang / /</text></item>
<item><p>301a1</p><section>mdo sde</section><text>sdug dang bral bar bcas pa yi/ /sdug bsngal 'di dag brgyud pa yin/ /dri med chos kyi spyod yul la/ /gang zhig de ltar blo gnas pa/ /'jig rten na ni lha de dag /bag yod gnas pa dam pas mkhyen/ /</text></item>
<item><p>301a2</p><section>mdo sde</section><text>gang zhig skye ba'i rgyu las byung / /sdug bsngal yin par legs rig pa/ /'dod pa phan med byed rnams la/ /lha de dag ni chags mi byed/ /mdza' bshes gnyen 'dun rang gi 'khor/ /mang po rnams dang bral ba na/ /gang</text></item>
<item><p>301a3</p><section>mdo sde</section><text>zhig 'khor bar skyo mi byed/ /lha de dag ni bya dang mtshungs/ /bag med de nyid gzigs pa yis/ /chang 'thung cung zad the ger gzigs/ /chang 'thung ba ni 'jug 'gyur gyi/ /bag med 'jug par mi 'gyur ro/ /bag med</text></item>
<item><p>301a4</p><section>mdo sde</section><text>nyams pa'i mi dag ni/ /'khor ba lngar ni 'khyam par byed/ /de bas chang gi bag med las/ /rnam pa kun gyis khyad par che/ /chang zhim gyis ni nyin gcig tu/ /lus can rnams ni bag med byed/ /bskal pa bye bar</text></item>
<item><p>301a5</p><section>mdo sde</section><text>'khyam pa na/ /bag med byang bar mi 'gyur ro/ /bag med pa dang bral ba gang / /de dag 'chi med gnas su 'gro/ /gang zhig bag med dbang du song / /mi de srid par rtag tu 'gro/ /phan par byed pa mi yis ni/ /bag med pa</text></item>
<item><p>301a6</p><section>mdo sde</section><text>dag spang bar gyis/ /'di ltar nyon mongs bag med pa/ /sangs rgyas kyis ni mi zad bsgrags/ /'di ltar sems yang bya dag kyang / /bag med pa la mi dga' na/ /ci phyir lha rnams bag med pa/ /de ni khyad par spong mi</text></item>
<item><p>301a7</p><section>mdo sde</section><text>byed/ /de ltar legs par byas pas bskul bas/ lha rnams la phan par bya ba'i phyir de khong du chud par bya ba'i don du bya gang yin pa de dag pha ma ltar 'doms par byed kyang bag med pas sems phrogs pa'i lha de rnams bdag</text></item>
<item><p>301a8</p><section>mdo sde</section><text>la phan par ston pa 'dzin par mi byed do/ /de nas yang rtse ba la gnas pa'i lha shin du skyid par gnas pa/ rtag tu yid rab tu dga' ba/ sil snyan dang / rol mo'i sgra 'byin pa/ yid chags su rung ba sna tshogs dang chas te/</text></item>
<item><p>301b1</p><section>mdo sde</section><text>tshal gzhan ma ta la zhes bya ba ga la ba der 'dong bar byed do/ /de nas tshal ma ta lar phyin nas lha phan tshun grogs su gyur la/ shin du skyid cing yid rab tu dga' ba de rnams rin po che sna bdun gyi lcug ma dang / lo ma phan tshun 'brel</text></item>
<item><p>301b2</p><section>mdo sde</section><text>cing me tog gi snye ma 'phyang la/ bung ba 'bum snyed 'khod pa'i nang dang / rin po che sna bdun gyi tshal rnams kyi nang na rang gi lha mo rnam pa du mas gang ba rnams dang lhan cig glu dbyangs shin du snyan pa gang gi tshal dang / nye ba'i tshal</text></item>
<item><p>301b3</p><section>mdo sde</section><text>thams cad glu len pa lta bu'i brag ca'i sgras dga' bar byed/ dga' mgur spyod par byed do/ /glu dbyangs len pa'i sgra dang / bung ba sgra 'byin pa dang / bya rnams kyang sgra 'byin pa rnam pa de lta bur snyan cing 'thun pa'i sgra de dag nyid</text></item>
<item><p>301b4</p><section>mdo sde</section><text>gcig tu 'dus te 'byung ba des/ ri rab shin tu nyams dga' ba de yang rnas 'thad pa'i glu dbyangs dang / mthong na dga' ba des yang nyis 'gyur du dga' bar gyur la/ de la lha rnams lha mo'i tshogs byad gzugs dang / cha byad</text></item>
<item><p>301b5</p><section>mdo sde</section><text>dang 'dzum pa dang g.yer bag can dang / lhan cig 'dod pa'i tshogs la nye bar spyod/ rtse bar byed/ dga' bar byed/ dga' mgur spyod par byed do/ /de rnams gnas de dag na ji srid du 'dod pa/ sdug pa yid tu 'ong ba byas</text></item>
<item><p>301b6</p><section>mdo sde</section><text>shing bsags pa so so yang dag par myong bar 'gyur ba'i las zad pa dang / spangs pa dang gtugs par ma gyur pa de srid du dga' bar byed/ rtse bar byed do/ /'di lta ste/ zad par gyur na/ de phyis lha'i ris 'dod pa dang /</text></item>
<item><p>301b7</p><section>mdo sde</section><text>bde ba'i tshogs du ma de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang yi dgas dang dud 'gro rnams kyi nang du skye bar 'gyur ro/ /gal te mi rnams dang skal ba mnyam par mi'i nang</text></item>
<item><p>301b8</p><section>mdo sde</section><text>du skyes na de las de dang rgyu 'thun par shin du bde bar 'gyur te/ yid rtse bar dga' ba dag thams cad mgu zhing rab tu dga' ba dang byad gzugs sdug pa dang ji ltar 'dug pa mthong ngo / /der sems can dag las gang gis skye</text></item>
<item><p>302a1</p><section>mdo sde</section><text>bar 'gyur snyam nas/ des thos pa las byung ba'i shes pas btags na/ dge zhing legs pa'i skyes bu gang gis lha'i nang du nges par skye bar 'gyur ba'i bsod nams dag byas pas 'gyur te/ 'di lta ste skyes</text></item>
<item><p>302a2</p><section>mdo sde</section><text>bu dge ba/ g.yo sgyu med pa/ gzhan la gnod pa med pa/ dam pa'i chos rtog pa sems can thams cad la phan par 'dod pa yang dag pa'i lta bas sngon du 'dren pa sangs rgyas dang chos dang dge 'dun la rtag tu sems gus par gyur pa/</text></item>
<item><p>302a3</p><section>mdo sde</section><text>rtag tu yid brlan pa gang gis bsod nams byas pas 'gyur ro/ /de rnam pa du zhe na/ 'di ni dge 'dun gyi gnas khang ngam mchod rten nyams pa bcos te/ gnas khang ngam mchod rten gang yin pa de dag brtan par byed pa 'am</text></item>
<item><p>302a4</p><section>mdo sde</section><text>de bzhin du brtsig rmang 'chos sam/ de bzhin du sangs rgyas kyi 'am mchod rten gyi 'am dge 'dun gyi nor rdzas la me shor na srog la mi lta bar me'i nang du zhugs te zhi bar byas nas me de las thar bar byed pa 'am de bzhin du mi dag</text></item>
<item><p>302a5</p><section>mdo sde</section><text>la mes sreg pa na/ sems can la brtse ba'i snying rjes thar bar byed pa rnam pa de lta bu ni bsod nams byed pa yin no/ /srog gcod pa dang ma byin par len pa dag las ldog pa rnam pa du zhe na/ gang zhig lam du zhugs pa na/</text></item>
<item><p>302a6</p><section>mdo sde</section><text>gser ram dngul lam/ rin po che 'am gzhan de dang 'thun pa lhung ba gang yin pa dag lam du rnyed pa dang / kye su'i yin/ kye 'di su'i yin zhes de sgrogs par byed la/ de gal te la la zhig gis 'di ni bdag gi yin no zhes</text></item>
<item><p>302a7</p><section>mdo sde</section><text>smras te/ de yang rang gi yin par gyur na/ de la sbyin par byed do/ /ji ste su yang 'dod pa med la su yang smra ba med na/ 'di ltar 'di ni bdag gis zhag bdun gyi bar du bcangs/ de nas yang yul phyogs de na 'dug pa/</text></item>
<item><p>302a8</p><section>mdo sde</section><text>rgyal po 'am blon po chen po dag la sbran nas 'phrog par mi byed la/ sgrogs par byed do/ /de'i tshe chos dang mi ldan pas 'phrog par byed na/ de dag la sbran par mi bya zhing phyis sangs rgyas dang chos dge 'dun dag la dbul bar</text></item>
<item><p>302b1</p><section>mdo sde</section><text>bya/ de bzhin du bstabs par bya ste/ de lta bu ni ma byin par len pa mi byed pa yin no/ /srog gcod pa spangs pa ji lta bu yin zhe na/ 'di ni lam du zhugs nas 'gro ba'i lam dag na/ srin bu ma ko ta ka dang sbal pa dang</text></item>
<item><p>302b2</p><section>mdo sde</section><text>sdig sbrul dag gis khebs na/ sems can la snying brtse bas de dag gi steng du 'gro bar mi byed de/ las kyi 'bras bu'i de kho na la lta ba/ 'khor ba'i nyes dmigs shes pa/ skye ba dang 'chi ba la spyod pa des/</text></item>
<item><p>302b3</p><section>mdo sde</section><text>don gyi 'bras bu mang po dag kyang dang du blangs nas/ lam gzhan nas bskor te 'gro ba yin te/ de lta bu ni srog gcod pa spangs pa yin no/ /sdom pa ma blangs pa'i mi de ni lus dang bral nas bde 'gro mtho ris kyi 'jig</text></item>
<item><p>302b4</p><section>mdo sde</section><text>rten sum bcu rtsa gsum pa'i lha rnams kyi gnas gzig phreng 'bar ba zhes bya ba'i nang du skye bar 'gyur ro/ /der skyes nas kyang shin du bde ba la rten cing bde ba dang ldan pa/ rang gis byas pa'i las la spyod pa de'i bde ba gang yin pa de dag</text></item>
<item><p>302b5</p><section>mdo sde</section><text>ni brjod par mi nus so/ /phyogs 'ga' zhig brjod na 'di ltar gnas de ni kun nas 'od 'bar ba yin te/ de'i khyad par nyi ma'i 'od dang 'thun la mthong ba 'thun yang 'od de mi bzod pa ma yin pa de ltar de'i las bde ba'i rgyur gyur pa'i mthus</text></item>
<item><p>302b6</p><section>mdo sde</section><text>'bar ba yin no/ /de na rang gi 'od dang ldan pa de dga' bar byed de/ lha mo 'bum snyed kyis yongs su bskor ba de/ gser dang bai dUr+ya dang shel dang an da rnyil gyi gzhal med khang bzang po rnams kyi nang na/ 'dod pa du ma la sems</text></item>
<item><p>302b7</p><section>mdo sde</section><text>gtad pa dga' bar byed de/ rtse bar byed dga' dgur spyod par byed do/ /de shing ljon pa rtag tu me tog dang lo ma rgyas pa dang rtag tu bya'i tshogs sgra snyan pa 'byin pas mdzes par byas pa'i tshal gyi nang dag na rna ba dang mig gis bsten pa'i</text></item>
<item><p>302b8</p><section>mdo sde</section><text>yul nyams dga' ba dag mthong zhing thos so/ /de ltar de tshal gyi nang btsums pa dang phye ba lta bu zhes bya ba shing ljon pa de dag mig btsums pa dang phye ba lta bu mthong ste/ mthu dang stobs shin du che ba des rnam pa de lta bu'i tshal gyi</text></item>
<item><p>303a1</p><section>mdo sde</section><text>nang rnams na dga' bar byed do/ /de nas yang lha dang lha mo'i tshogs du mas yongs su bskor cing / mig dang snying ltad mos g.yengs pa dag tshal glu dbyangs len pa'i kun dga'i ra ba zhes bya ba der 'gro bar byed do/ /</text></item>
<item><p>303a2</p><section>mdo sde</section><text>de'i phyi bzhin du yang lha 'bum phrag du ma ri rab kyi gshong dag na sil snyan dang sgra dbyangs sna tshogs 'byin cing 'dong bar byed do/ /phan tshun brag ca 'byung ba'i sgra 'byin pa de dag ri rab kyi nang gi khrod nas kun nas glu dbyangs 'byung ba lta</text></item>
<item><p>303a3</p><section>mdo sde</section><text>bur byed cing 'gro bar byed do/ /de ltar de 'gro ba na lha gzhan tshal dang nye ba'i tshal rnams kyi nang na rtse zhing dga' bar byed pa gang yin pa de dag sgra shin du snyan zhing yid 'phrog pa de thos nas/ brgya byin gnyis pa lta bu gzhan</text></item>
<item><p>303a4</p><section>mdo sde</section><text>'di su zhig yin snyam nas 'gro bar byed do/ /shin du mgu ba des de mngon par mthong nas yid ngo mtshar skyes pa de'i drung du rgyug par byed do/ /lha phan tshun dga' ba skyes pa de rnams kyis de mngon par mthong nas khyed</text></item>
<item><p>303a5</p><section>mdo sde</section><text>tshur sheg khyed tshur sheg 'di ni bdag cag thams cad pas lus shin du che la/ brgya byin lta bu gzhan zhig bdag cag gi gnas 'dir byung ngo zhes brjod do/ /de nas lha gzhan dag kyang rings par lha dag ga la ba der dong</text></item>
<item><p>303a6</p><section>mdo sde</section><text>ste/ lha rnams kyis yongs su bskor nas bkur sti byas/ bro dang glu dang / rgod pa dang sgeg pa dang rab tu dga' ba'i yid dang / de la mchod pa byas pa'i yid kyis tshal rab tu dga' ba zhes bya ba ga la ba der bskyed mos</text></item>
<item><p>303a7</p><section>mdo sde</section><text>tshal gyi dga' spyod byed du 'dong bar byed do/ /lha dang lha mo'i tshogs rab tu dga' ba rnams/ rgod cing bro rdung bzhin du/ de nas yang snying bsnyen bkur bya ba la zhugs pa de dag slar log ste de nyid la lta bar byed do/ /</text></item>
<item><p>303a8</p><section>mdo sde</section><text>de nas des kyang de rnams mngon par mthong nas yid rab tu dga' bas smras pa/ snying gcugs par sdug pa khyed rnams kyis bdag drangs te/ khyed kyis bdag gi mdun du dga' ba 'di lta bu sbyar na/ kye bdag cag gang</text></item>
<item><p>303b1</p><section>mdo sde</section><text>du 'dong / de nas lha de rnams kyis gsar du skyes pa'i lha de la 'di ltar bdag cag 'di rnams ni tshal rab tu dga' ba'i kun dga' ra ba zhes bya ba lha'i mchog tu nyams dga'i tshal der bdag cag 'dong bar bya ste/ der 'dod pa'i yon tan lnga lhag</text></item>
<item><p>303b2</p><section>mdo sde</section><text>par spyad par bya'o/ /de nas lha des sngon ma mthong ba'i tshal der yang yid ltad mo la zhugs par yang dang yang rings par gyur pa'i yid nyid kyis tshal rab tu dga' ba'i kun dga' ra ba zhes bya ba ga la ba der 'dong bar byed do/ /de nas tshal de rgyang ring</text></item>
<item><p>303b3</p><section>mdo sde</section><text>po zhig na nyi ma'i tshal lta bu kun nas 'od zer bzang pos rab tu 'bar ba lta bur mthong ngo / /de nas lha gsar du skyes pa des tshal de mngon par mthong nas yang dang yang mchog tu dga' ba skyes par gyur pa'i yid kyis tshal de ga la ba der 'dong bar</text></item>
<item><p>303b4</p><section>mdo sde</section><text>byed do/ /de nas dga' ba rnam pa du ma yod pa tshal bzhi dag dang 'thun pa/ legs par 'byung ba'i tshal der phyin pa dang bya 'bum snyed rnam par sgra sil li li 'byin te/ kha cig ni sgra 'byin par byed/ kha cig ni 'bod par byed/ kha cig</text></item>
<item><p>303b5</p><section>mdo sde</section><text>gis ni rnam pa du mar yongs su bskor nas yid rab tu dga' bas sgra 'byin par byed de/ de ltar tshal de rnams na sgra 'byin par byed do/ /yang phyogs gzhan zhig na ri sul rnam pa sna tshogs yod par gser gyi rdo leb rnam pa du ma la chu 'bab</text></item>
<item><p>303b6</p><section>mdo sde</section><text>pas phog pa'i chu sgra de dang bya ngang pa dang ngur pa dang ka ran da ba dag chu 'gram rnams na sgra 'byin te/ chu bo de rnams kyi bya dag de ltar rnam pa du mar sgra 'byin pa thos so/ /de nas de dag gis kyang chu 'bab pa'i sgra mngon par brtags nas</text></item>
<item><p>303b7</p><section>mdo sde</section><text>chu 'gram de dag na lha dang lha mo'i tshogs kyis bskor ba'i lha de dag dga' bar byed/ rtse bar byed dga' dgur spyod par byed la/ tshal dang nye ba'i tshal dag na yang mchog tu bde ba myong bar byed do/ /de nas yang 'dod pa lnga</text></item>
<item><p>303b8</p><section>mdo sde</section><text>las byung ba'i bde ba myong bar byed la/ yang dpag bsam gyi shing gi drung du rgyug par byed do/ /shing de dag kyang mngon par mthong ste/ kha cig ni zla ba'i 'od ltar lhan pa dang kha cig ni nyi ma'i 'od ltar gsal ba yin te/ shing de</text></item>
<item><p>304a1</p><section>mdo sde</section><text>rnams kyi drung dag tu yang lha de lha rnams kyis bskor nas dga' bar byed/ dga' dgur spyod par byed yul lnga'i bde ba rnam pa du ma myong bar byed de/ 'dod pa'i bde ba gang brjod par yang mi nus so/ /de dpag</text></item>
<item><p>304a2</p><section>mdo sde</section><text>bsam gyi shing gi tshal der yang bde ba rnam pa mang po du ma myong nas pad ma'i tshal bya ngang pa dang ngur pa dang ka ran da bas brgyan pa ga la ba der brgya byin bzhin du mchog tu dga' ba'i lha thams cad kyis yongs su bskor ba'i lha de yang yid rab tu</text></item>
<item><p>304a3</p><section>mdo sde</section><text>dga' bas 'dong bar byed do/ /de nas der yang lha'i 'dod pa'i bde ba spyad nas/ ri bo'i rtse mo mtho brtsegs shes bya ba'i ri bo'i rtse mo ga la ba der 'dong bar byed do/ /glu len bro rdung 'dzum zhing sgeg par lha dang lha mo grogs su gyur pa</text></item>
<item><p>304a4</p><section>mdo sde</section><text>phan tshun yid gcugs pa/ gcig la gcig gnod pa mi byed cing snying du sdug pa rnams shin du bde ba myong bar byed do/ /ri bo'i rtse mo mtho brtsegs shes bya ba rtse mo sna tshogs pa de la 'dzegs nas/ yon tan thams</text></item>
<item><p>304a5</p><section>mdo sde</section><text>cad dang ldan pa/ 'bab chu dang mtshe'u dang lteng ka sna tshogs kyis brgyan pa dang lha'i pad ma'i tshal dang ldan zhing des kyang brgyan pa/ pad ma'i tshal de na yang pad ma'i tshal mang pos mdzes par byas pa/ bya'i tshogs 'bum</text></item>
<item><p>304a6</p><section>mdo sde</section><text>phrag du ma lding ba/ shin du bde ba dang ldan zhing yid shin du bde la mchog tu dge ste/ legs pa mchog gis shin du 'bar ba rnams mthong nas/ lha de rnams dang lhan cig bskyed mos tshal dang nye ba'i tshal dang bung ba sbrang rtsi</text></item>
<item><p>304a7</p><section>mdo sde</section><text>'byung ba'i tshal dang dpag bsam gyi shing gi tshal dang bya sna tshogs sgra 'byin par byed pa rnams kyi nang na dga' bar byed/ rtse bar byed dga' mgur spyod par byed do/ /ri bo'i rtse mo mtho brtsegs ri zom sna tshogs yod pa de na las</text></item>
<item><p>304a8</p><section>mdo sde</section><text>legs par byas pa de der yang yun ring du rtses na/ de nas yang lha de rnams dang lhan cig bskyed mos tshal gyi dga' spyod byed tu rang gi gnas de nyid la rtog par byed de/ gsar du skyes pa'i yid ltad mo la zhugs pa/ lha phyi bzhin</text></item>
<item><p>304b1</p><section>mdo sde</section><text>'brang ba stong snyed kyis bskor cing / thams cad tu yang de dag nyid kyis yongs su bskor ba rnams brgya byin blta ba'i phyir lha'i mdun sa chos bzang ga la ba der 'dong bar byed do/ /de nas rin po che sna tshogs kyis brgyan pa/</text></item>
<item><p>304b2</p><section>mdo sde</section><text>rin po che'i khang bzangs lan kan sna tshogs kyis bskor ba sngar bstan pa dang 'thun pa chos bzang du phyin pa dang / de nas lha'i dbang po brgya byin gyis/ lha de mngon par mthong nas rim gro byas shing 'di ltar tshigs su bcad de smras</text></item>
<item><p>304b3</p><section>mdo sde</section><text>pa/ 'di dag legs byas 'bras bu ste/ /da ltar legs par gnas pa yin/ /de ni zad nas lha yul nas/ /khyod ni log par ltung bar byed/ /las kyis nyams te ltung ba dag /gang dang gang du skye 'gyur gang / /</text></item>
<item><p>304b4</p><section>mdo sde</section><text>de ni phyis ni gdung med par/ /khyod kyis de ltar bya ba yin/ /bde la sems ni chags gyur cing / /bag med pa yis nyams gyur nas/ /ma byas bdud kyi dbang gyur pa/ /lha rnams sems can dmyal bar 'gro/ /</text></item>
<item><p>304b5</p><section>mdo sde</section><text>gcig gis ltung ba mthong nas su/ /skye bo ji ste yid mi 'byung / /bdag kyang ltung ba 'di dag gis/ /rnam pa kun du ltung du dogs/ /gang zhig ring nas 'jigs mthong ste/ /sgrub pa dag la 'bad byed pa/ /de ni 'chi</text></item>
<item><p>304b6</p><section>mdo sde</section><text>ba'i dus kyi tshe/ /gnod dang bral te 'jigs pa med/ /gang zhig ring nas bag med pas/ /blo ngan 'jigs par mi sems pa/ /phyi nas nyon mongs byung tshe de/ /phyi nas gdung bas sreg par 'gyur/ /lha yul nas</text></item>
<item><p>304b7</p><section>mdo sde</section><text>ni nges par go/ /kun nas dngos po lhung bar 'gyur/ /'dod pa'i dbang gyur de rig na/ /'di la nams kyang ltung ba med/ /sems can 'dod pas bslus pa dang / /'dod pas rnam par rmongs pa dang / /'dod pa'i zhags</text></item>
<item><p>304b8</p><section>mdo sde</section><text>pas drangs gyur pa/ /de dag rtag tu dmyal bar ltung / /rtag tu nyon mongs 'di rig nas/ /bdag la phan par byed pa'i yid/ /shin du dul ba'i yid kyis ni/ /lha rnams gdung bar mi 'gyur ro/ /yid kyi dug dang 'dod</text></item>
<item><p>305a1</p><section>mdo sde</section><text>shugs kyis/ /rnam pa kun du zin pa gang / /'chi bdag dbang gyur rmongs pa de/ /skye bo 'dod pa'i me yis nyams/ /'chi ba'i tshe na gnyen mdab dang / /mdza' bshes rtsa lag gnyen 'dun dang / /'bral</text></item>
<item><p>305a2</p><section>mdo sde</section><text>ba'i sdug sngal gang byung ba/ /de ni bshad par mi nus so/ /de ni 'chi bar nye gyur te/ /ri bo bzhin du ltung ba na/ /bzlog par mi nus stobs ldan pa/ /mi rnams kyis ni 'dren par byed/ /sdug pa dang ni 'du gyur la/ /</text></item>
<item><p>305a3</p><section>mdo sde</section><text>rnam pa kun du 'ang bral bar gyur/ /de nas rig nas lha mchog gis/ /bag med rnams la chags ma byed/ /dbang po rtag tu 'dod rnams kyis/ /'dir ni nams kyang ngoms mi myong / /ji ltar mer ni mar blugs</text></item>
<item><p>305a4</p><section>mdo sde</section><text>bzhin/ /sred pa rtag tu 'phel bar gyur/ /'di ltar sgo rnams sna tshogs kyis/ /sred pa'i 'jig rten 'jig byed pa/ /mi rnams rtag tu sems dmyal dang / /yi dgas dud 'gro'i nang du 'khyam/ /'chi</text></item>
<item><p>305a5</p><section>mdo sde</section><text>dang skye bo'i 'phyang mo la/ /mi mkhas skye bo nyon mongs pa/ /de ni rig nas sred bral te/ /'gro ba mchog tu de 'gro'o/ /brtan po bcings las nges grol ba/ /mya ngan bral zhing gnod dang bral/ /gang zhig sred</text></item>
<item><p>305a6</p><section>mdo sde</section><text>pa'i dbang mi 'gro/ /de ni rtag tu bde bar 'dug /gang dag gnas skabs thams cad tu/ /ye shes la ni yid nye ba/ /mkhas pa de ni skye ba yin/ /sdug bsngal zhags pas de mi 'ching / /gang dag yid</text></item>
<item><p>305a7</p><section>mdo sde</section><text>la mtshan ma med/ /gang dag sred pas yid byung ba/ /de ni dgon pa'i dri ma bral/ /bde ba 'byung ba'i mchog cig thob/ /gang dag sdug bsngal mi skyo zhing / /gang dag bde la chags mi byed/ /bde</text></item>
<item><p>305a8</p><section>mdo sde</section><text>sdug las ni grol ba de/ /mya ngan 'das pa'i grong khyer 'gro/ /byams pa dang ni snying rje yis/ /mi rnams rtag tu sems ldan pa/ /rgyu 'bras de nyid shes pa de/ /sdug bsngal zhags pas nges par</text></item>
<item><p>305b1</p><section>mdo sde</section><text>'byung / /gang dag kun du rtog pa la/ /yid mi dga' ste skyon spangs pa/ /de dag skyon gyi 'jigs las grol/ /gnas mchog dam par 'gro bar 'gyur/ /'du ba dag la 'bral ba yod/ /lang tsho la yang rtag tu dga'/ /</text></item>
<item><p>305b2</p><section>mdo sde</section><text>'tsho ba la yang rtag tu 'chi/ /gzhi 'di dag ni rtag tu gnas/ /lha yul nas ni ltung ba de/ /mi bzad khad kyis mngon du 'ong / /de ni bsams te bag med pa/ /khyod kyis nams kyang brten mi bya/ /rmongs pa gang zhig</text></item>
<item><p>305b3</p><section>mdo sde</section><text>thabs med pas/ /bde ba rtag tu tshol byed pa/ /bye ma rnams las 'bru mar ltar/ /de ni rtag tu rnyed mi 'gyur/ /bag med rtag tu dga' ba gang / /de la bde ba'i skal ba med/ /sdug bsngal shing gi drung gcig po/ /shin du mi</text></item>
<item><p>305b4</p><section>mdo sde</section><text>bzad bag med yin/ /chos dang chos min nges pa nyid/ /'di ste bdag gis khyod la bstan/ /khyod kyi yid kyis de zung shig /phyis ni gdung bar ma byed cig /rmongs pa gang zhig bla ma'i tshig /phan pa nyid ni 'dzin mi</text></item>
<item><p>305b5</p><section>mdo sde</section><text>byed/ /phyis de nyon mongs byung ba'i tshe/ /rang gi sems kyis gdungs par byed/ /bye ba ther 'bum stong phrag dang / /sa ya dang ni dung phyur dag /grangs med pa yi lha rnams ni/ /bag med pa yis rnam par bslus/ /nges par</text></item>
<item><p>305b6</p><section>mdo sde</section><text>mi rtag me yis su/ /bskal mthar ri mchog 'di sreg na/ /dbu ba chu shing lta bu yi/ /lha rnams gang zhig smos ci dgos/ /'du byas skye dang g.yo ba gang / /de ni sred par cung zad med/ /gang zhig rtag pa 'am bde 'gyur</text></item>
<item><p>305b7</p><section>mdo sde</section><text>ba/ /de yi gnas ni yod pa yin/ /ji ltar bag med pa yis 'phrogs pa yi/ /gsar byung lha de la ni thabs du mas/ /brgya byin des ni de skad phan brtags kyang / /de ltar tshig gcig tsam yang ma zin to/ /de nas brgya</text></item>
<item><p>305b8</p><section>mdo sde</section><text>byin gyis de rig nas 'dug go/ /lha des kyang brgya byin de la spyi bos phyag 'tshal te/ sil snyan dang rol mo'i sgra dang glu dbyangs sna tshogs la yid chags pa'i lha 'bum snyed kyis yongs su bskor te/ lha de rnams nyid dang</text></item>
<item><p>306a1</p><section>mdo sde</section><text>lhan cig rang gi gnas ga la ba der 'dong bar byed do/ /nags tshal dang pad ma dang chu'i lteng ka dang pad ma'i tshal rnams kyis brgyan pa dang lha'i rol mo'i sgra 'byin pa shin du nyams dga' ba dang 'bab chu 'bum snyed kyis brgyan</text></item>
<item><p>306a2</p><section>mdo sde</section><text>pa dang / bya sgra 'byin pa shin du yid tu 'ong ba dag mthong ngo / /de lha rnams kyis mchod cing bde ba du ma dag myong ba dang ri'i gsab gseb de dag na rin po che'i 'od kyi phreng ba lang long 'bar ba/ shin du bde ba rnam pa du ma dag mthong</text></item>
<item><p>306a3</p><section>mdo sde</section><text>ba dang bskyed mos tshal tu dga' spyod byed du 'dong bar byed do/ /bag med pa rnam pa du mas yid phrogs pa/ 'dod pa la sems chags pa rnams 'dod pa'i mes bsregs pa na/ yid 'byung ba'i rten dbang po lnga las</text></item>
<item><p>306a4</p><section>mdo sde</section><text>byung ba'i me lce lnga po des sreg par byed kyang mi rig ste/ dgra ltar mi mngon la/ bshes gnyen gyi gzugs can dgra ma rungs pa de dang lhan cig dga' bar byed do/ /de ltar lha de ji srid du 'dod pa sdug pa yid tu 'ong ba byas shing</text></item>
<item><p>306a5</p><section>mdo sde</section><text>bsags pa so so yang dag par myong bar 'gyur ba'i las zad par ma gyur pa de srid tu/ lha de rnams dang lhan cig dga' bar byed/ rtse bar byed/ dga' mgur spyod par byed de/ /dug gi chu bos ded par byed do/ /de dag zad</text></item>
<item><p>306a6</p><section>mdo sde</section><text>nas las nye bar 'gro ba ji lta ba bzhin sems can dmyal ba dang yi dgas dang dud 'gro rnams kyi nang du skye bar 'gyur ro/ /gal te brgya la las legs par byas pa gzhan zhig gis mi rnams kyi nang du skyes na/ de las de</text></item>
<item><p>306a7</p><section>mdo sde</section><text>dang rgyu 'thun par rtag tu bde ba dang ldan par 'gyur zhing byad gzugs bzang po dang ldan pa dang yon tan du ma dang ldan pa'i rigs su skye ba dang skye bo thams cad kyis bkur ba dang tshe gcig gi bar du rgyal po yang gnang chen byed par</text></item>
<item><p>306a8</p><section>mdo sde</section><text>'gyur ba mthong ngo / /de nas dge slong las kyi 'bras bu rnam par smin pa shes pa des/ /lha rnams kyi gnas la rtog par byed de/ des thos pa las byung ba'i shes pas sum bcu rtsa gsum pa'i lha rnams kyi gnas ma</text></item>
<item><p>306b1</p><section>mdo sde</section><text>'dres pa zhes bya ba ji ltar 'dug pa mthong ngo / /der sems can dag las gang gis skye bar 'gyur snyam nas/ des thos pa las byung ba'i shes pas brtags na/ dge ba sems bzang po dang ldan pa rgyu dang 'bras bu</text></item>
<item><p>306b2</p><section>mdo sde</section><text>la shin du yid ches pa gang gis tshul khrims rnam pa bdun bsrungs pa/ sems la snying rjes brlan pa'i yid dang ldan pa/ sdig pa'i grogs po dang mi 'dre ba/ mi dge ba spyod pa dang lhan cig smra bar mi byed pa/ dkon</text></item>
<item><p>306b3</p><section>mdo sde</section><text>mchog gsum la rtag tu dad pa dang ldan pa/ yid zhi zhing yid shin du mnyam par bzhag pa blo ma g.yengs shing ma 'dres par gnas pa/ ya mtshan can 'dod nas rigs nas rigs su mi 'gro ba/ sems can</text></item>
<item><p>306b4</p><section>mdo sde</section><text>thams cad la snyan par smra ba/ dus su smra ba/ bden par smra ba/ bla ma rnams la rim gror byed pa dang dam pa'i chos nyan cing lta ba'i ngang tshul can du gyur pa/ sbyin pa dang tshul khrims ci nus su bsrung bar 'gyur te/</text></item>
<item><p>306b5</p><section>mdo sde</section><text>de lam du 'gro ba na gzhan gyi rtsa tsam yang rku sems dag gis len par mi byed la sbal pa dang srog chags dun d+hu b+ha rnams la yang lta zhing rtog par byed de/ 'di ltar bdag gis de dag gsad par mi bya'o snyam nas gang gi</text></item>
<item><p>306b6</p><section>mdo sde</section><text>phyir srog chags thams cad kyi gces chen dam pa ni srog yin te/ gzhi de yid la rtse gcig tu byas nas srog chags rnams la rab tu 'bad de srung bar byed do/ /ji ltar na srog gcod pa spangs pa yin zhe na/</text></item>
<item><p>306b7</p><section>mdo sde</section><text>kha zas kyi bde bar bya ba'i don du gal te sha 'am kha zas gzhan zhig blangs pa dang gang gis de'i srog chad de gzhan du 'gyur ba de yang tsha ba'i rkyen nam/ yun ring du lon pa'i rkyen gyis srin bus gang la srin bu de dag de nas</text></item>
<item><p>306b8</p><section>mdo sde</section><text>phyung na ni gor ma chag par 'chi bar 'gyur bas bdag ni shi yang sla'i/ srog chags 'di dag ni 'chi bar mi 'gyur zhing srog chags rnams kyi srog chad par ma gyur cig snyam nas/ de bdag nyid kyi srog yongs su gtong bar</text></item>
<item><p>307a1</p><section>mdo sde</section><text>byed kyi/ kha zas de dag las srin bu 'byin par mi byed de/ de ltar skyes bu dam pa de kha na ma tho ba rdul tsam la yang 'jigs par lta zhing rgyu tshol ba lhur byed pa yin no/ /ji ltar na ma byin par len pa spangs pa</text></item>
<item><p>307a2</p><section>mdo sde</section><text>yin zhe na/ de ltar skyes bu dge ba sems can thams cad la phan pa lhur byed pa de gzhan gyi bdag nyid kyi don du yongs su bzung ba de las ma byin par len par 'gyur ro snyam nas/ zhing ngam kun dga' ra ba 'am grong rdal</text></item>
<item><p>307a3</p><section>mdo sde</section><text>dag la gdab par brdobs pa'i ba lang gi lci ba'i thal ba tsam yang len par mi byed pa yin te/ de ltar ma byin par len pa shin du phra mo yang spong bar byed la tshul khrims ma 'dres pa/ ma nogs pa sdig pa med pa skyon</text></item>
<item><p>307a4</p><section>mdo sde</section><text>med pa la spyod do/ /de de ltar spyod spyod pa las lus dang bral nas bde 'gro mtho ris kyi 'jig rten sum bcu rtsa gsum pa'i lha rnams kyi nang ma 'dres pa'i gnas su skye bar 'gyur ro/ /der skyes nas kyang shin du bde ba dang ldan</text></item>
<item><p>307a5</p><section>mdo sde</section><text>pa/ lus nyi ma bas lhag la rang gi 'od dang ldan pa'i lha de las legs par byas shing byas pa bsags pa so so yang dag par myong bar 'gyur ba'i 'bras bus lha'i bde ba du ma dag myong bar byed do/ /lha'i phreng ba dang gos gyon pa/</text></item>
<item><p>307a6</p><section>mdo sde</section><text>lha 'bum snyed kyis yongs su bskor ba de rin po che sna bdun gyi tshal dang nags tshal bsten par bya ba rnams kyi nang na lha'i tshogs dang lhan cig dga' bar byed do/ /de ltar shin du bde ba dang ldan pa yongs su spyod pa de res 'ga'</text></item>
<item><p>307a7</p><section>mdo sde</section><text>tshal ro brgya mchog gis bsten pa zhes bya ba ga la ba der 'dong bar byed do/ /des de mngon par mthong nas lhag par dga' ba skyes te/ lha de rnams kyis mthong ba dang kye gang gi tshal 'di tshal gzhan dag pas lhag par mdzes</text></item>
<item><p>307a8</p><section>mdo sde</section><text>la/ me tog dang 'bras bu dang ri sul dang sman ljongs dang lteng ka dang 'bab chu'i dngo dang bya sgra 'byung ba dang sa rnam par phye ba dang ri dgas dang ri dgas las khyad par 'phags pa'i rgyu gang yin zhes smras so/ /sngon gyi</text></item>
<item><p>307b1</p><section>mdo sde</section><text>lha gzhan zhig gis tshig de thos nas smras pa/ 'di ltar bdag cag gis gzhan dang gzhan dag las 'di skad ces thos te 'di ltar 'khor los sgyur ba'i rgyal po nga las nu zhes bya ba gling bzhi dang / gling bar rnams su lo 'bum</text></item>
<item><p>307b2</p><section>mdo sde</section><text>phrag du mar spyod kyang 'dod pa rnams kyis ngoms pa med do/ /'dod pa rnams kyis ngoms pa med pa de rgyal chen bzhi'i ris kyi lam na 'khor los drangs nas lha'i 'jig rten 'dir 'ongs te/ de mi'i bgrang ba'i tshul gyis lo 'bum</text></item>
<item><p>307b3</p><section>mdo sde</section><text>phrag du mar nye bar 'tsho yang 'dod pa rnams kyis ngoms pa med do/ /de gar yang 'dod pas chog mi shes nas lha'i 'jig rten 'dir 'ongs te/ brgya byin gyi stan gyi phyed la 'dug kyang 'dod pa rnams kyis ngoms pa med do/ /</text></item>
<item><p>307b4</p><section>mdo sde</section><text>de gang gi tshe bskyed mos tshal du dga' spyod byed tu 'gro la/ de 'dug pa'i dga' spyod byed tu tshal 'dir 'gro ste/ tshal 'di ni yon tan du ma dang ldan zhing bsten pa dang ldan pa yin no/ /rgyu des na yon tan du ma dang ldan pa'i tshal</text></item>
<item><p>307b5</p><section>mdo sde</section><text>'di ni da dung du lhag par nyams dga' ba yin no/ /rgyal po nga las nu brgya byin gyis stan la 'dug pa de yang rang gis byas pa'i las zad pa dang lha'i gnas de nas lhung ngo zhes bdag cag gis gzhan dang gzhan dag las thos te/</text></item>
<item><p>307b6</p><section>mdo sde</section><text>gzhan du na bdag cag gis tshal 'di mngon sum du mthong ba ni ma yin no/ /de ltar tshal 'di ni da dung du 'di ltar shin du 'byor pa yin no/ /de nas lha de rnams kyis tshig de thos pa dang ngo mtshar dang bral ba rab tu dga' ba'i yid sil</text></item>
<item><p>307b7</p><section>mdo sde</section><text>snyan yan lag lnga dang ldan pas dga' bar byed/ dga' mgur spyod par byed la/ 'dod pa'i yon tan rnam pa lnga po du ma dang ldan pa'i yid kyi tshal der 'gro bar byed do/ /de ltar 'gro ba na de'i bya shin du rtse ba zhes bya ba las</text></item>
<item><p>307b8</p><section>mdo sde</section><text>legs par byas pas bskul ba des lha de la 'di ltar tshigs su bcad de smras pa/ de yi rgyu ste sred pa yis/ /'dod pa rnams la ngoms mi myong / /sred pas ngoms pa skyed byed pa/ /yid nyid ngoms par mi byed do/ /</text></item>
<item><p>308a1</p><section>mdo sde</section><text>'chi ba nye bar gnas pa 'di/ /skye bo kun gyis shes par bya/ /de bas de yi lan bya ba/ /thabs rnams kun gyis mi nus so/ /shin du dus ni ring nas kyang / /bde ba du ma dag spyad nas/ /nges par</text></item>
<item><p>308a2</p><section>mdo sde</section><text>lhung bar 'gyur bas na/ /de lta bas na chos la 'bod/ /chos gcig kho na skyabs kyi mchog /chos gcig kho na rten gyi mchog /chos kyis srog ni 'tsho 'gyur la/ /chos ma yin pas 'chi bar 'gyur/ /</text></item>
<item><p>308a3</p><section>mdo sde</section><text>chos spyod chos la spyod byed cing / /chos nyid la ni sten byed na/ /de ni bde las bde 'gyur la/ /sdug bsngal rjes su mthong mi 'gyur/ /chos ma yin par spyod pa'i mi/ /gang tshe chos min sten byed na/</text></item>
<item><p>308a4</p><section>mdo sde</section><text>sems can dmyal bar de rtag tu/ /yang dang yang du sdug bsngal 'gyur/ /ji tsam gnas rnams bstan pa ni/ /de tsam brgya byin yul yin la/ /brgya byin gnas ni gzhan med de/ /'di ltar de dag nges pa yin/ /</text></item>
<item><p>308a5</p><section>mdo sde</section><text>sum cu rtsa gsum kun nas su/ /gang na lha rnams 'chi med dang / /log par ltung ba'i las med pa/ /de ni phyogs 'ga' yod ma yin/ /rgyu rnams du mar 'gro ba dang / snying po nges pa sna tshogs pa/ /brgya byin chos</text></item>
<item><p>308a6</p><section>mdo sde</section><text>ni ston byed kyang / /lha rnams sten par mi byed do/ /mkhas pa las ni kau shi ka /mdzod yin phyir na lus yin la/ /pad ma la ni dga' bas na/ /sdig pa 'ang rnam par spong bar byed/ /de ni dam chos rtag tu 'chad/ /</text></item>
<item><p>308a7</p><section>mdo sde</section><text>lha rnams kyi ni pha 'dra yang / /bag med pa yis sems 'khrugs shing / /rmongs pa de dag 'dzin mi byed/ /de ltar lha de dag dang bya rnams kyis brjod pa thos par gyur du zin kyang / /ngo bo nyid kyis bag med pas kun nas</text></item>
<item><p>308a8</p><section>mdo sde</section><text>phrogs pa'i sems yin pa'i phyir skyo ba skye bar yang mi 'gyur ro/ /des de dag rnams la brtsi bgrang yang ma byas par slar nyid kyang da ltar ba'i yul gyi bde ba rnams kyis dga' bar byed kyi/ gzhan mthong ba ni ma yin no/ /</text></item>
<item><p>308b1</p><section>mdo sde</section><text>ji srid tu 'dod pa sdug pa yid tu 'ong ba byas shing bsags pa so sor myong bar 'gyur ba'i legs par byas pa'i las de dag rnams zad par ma gyur pa'i dus de srid tu/ lha'i rigs de dag rnams su 'dod pa'i yul lnga la</text></item>
<item><p>308b2</p><section>mdo sde</section><text>dga' bar byed do/ /phyi nas ni lha'i 'jig rten de dag las 'chi 'pho bar 'gyur ro/ /shi 'phos nas kyang ji ltar las kyi nye bar 'gro bar 'gyur ba'i dmyal ba dang yi dgas dang dud 'gro rnams su skye bar 'gyur ro/ /gal</text></item>
<item><p>308b3</p><section>mdo sde</section><text>te mi rnams dang skal ba 'thun par gyur pa mi rnams kyi nang du skyes par gyur na/ de rtag tu yang mchog tu skyid par 'gyur ba dang mchog tu dge legs dang ldan pa dang longs spyod mchog dang ldan pa dang shin du gzugs bzang ba</text></item>
<item><p>308b4</p><section>mdo sde</section><text>dang / skye bo rnams thams cad byams par yang las de'i rgyu 'thun pas 'gyur ro/ /gzhan yang dge slong las kyi 'bras bu rnam par smin pa shes pa de sum cu rtsa gsum pa'i lha rnams kyi sa la kun du lta bar byed na/</text></item>
<item><p>308b5</p><section>mdo sde</section><text>sa gcig gi phyogs kyang rung ste/ sum bcu rtsa bzhi par gyur pa ni des mthong ba med do/ /ji srid tu lha dang bcas pa'i sa rnams ni sum bcu rtsa gsum po de dag tsam dang ldan pa yin gyi 'di dag rnams kyi sa gzhan 'ga'</text></item>
<item><p>308b6</p><section>mdo sde</section><text>zhig kyang yod pa ni ma yin no/ /brgya byin yang de snyed cig la nus pa dang ldan pa yin zhing de tsam la stobs dang ldan pa yin no/ /de dag las dga' bar 'gyur ba gzhan ni med do/ /'dis dang por lha'i rigs 'di dag</text></item>
<item><p>308b7</p><section>mdo sde</section><text>rnams la kun du lta bar byed de/ rgyu dang 'bras bu cha 'dra bar rjes su 'brel bar las kyi 'bras bu mthong ba dang yang dag par ldan pa de sa rnams thams cad so so so so la yang kun du bltas nas/ 'khor ba la kun nas</text></item>
<item><p>308b8</p><section>mdo sde</section><text>yid 'byung bar 'gyur te/ 'chi 'pho dang skye ba dang sdug pa rnams dang rnam par 'bral ba dang mi 'thun pa rnams dang kun du phrad pa dang rga ba dang na ba dang 'chi ba rnams kyi ngam grog tu gyur pa/ shin du nyam nga ba'i 'jigs pa du ma</text></item>
<item><p>309a1</p><section>mdo sde</section><text>rnams la nges par zhugs pa yin par mngon du legs par mthong ba'i phyir ro/ /rnam pa gcig la yang sdug bsngal gyi chu bo du ma rnams yin zhing sreg bzhin pa rnams kun nas mngon par mthong bas nges</text></item>
<item><p>309a2</p><section>mdo sde</section><text>par skyo ba skye ba yin te/ kye ma bdag cag gi 'jig rten ni shin du nyams thag pa la zhugs nas bgrod pa yin no/ /'di lta ste skye ba dang rga ba dang 'chi ba'i 'jigs pa'i ngam grog rnams su bying bar gyur to/ /'on</text></item>
<item><p>309a3</p><section>mdo sde</section><text>kyang kun du rmongs pa yang ma yin no/ /'khor ba las ni nges par 'byung bar bya ba'i thabs kyang yod pa ma yin no/ /gang dag bde ba dang rtag pa dang brtan pa dang ther zug dang / yongs su mi 'gyur bar gyur pa yang cung</text></item>
<item><p>309a4</p><section>mdo sde</section><text>zad kyang yod pa ma yin la/ byis pa rnams ni phal cher rmongs pa'i phyir na/ kun du rig pa yang ma yin pas lus kyi don du nyes par spyad pa mang po rnams rab tu 'byin par byed do/ /'on kyang lus ni rnam par 'jig</text></item>
<item><p>309a5</p><section>mdo sde</section><text>par 'gyur ba yin no/ /nyes par spyod pa'i las de dag rnams ni phyi bzhin kho nar rjes su 'brel bar 'gyur ba yin no/ /de nas de'i tshe na dge slong des tshigs su bcad pa brjod pa ji ltar/ mal cha stan sogs bsnyen</text></item>
<item><p>309a6</p><section>mdo sde</section><text>bkur gyis/ /ma lus bcom par gyur pa yang / /bdag gir byed mkhan bdag lus las/ /nam yang 'ga' zhig gis byas min/ /byas pa chud gzon mi bzad pa/ /rtag par glags ni tshol byed pa'i/ /lus</text></item>
<item><p>309a7</p><section>mdo sde</section><text>po dgra bo'i don du ni/ /mkhas rnams sdig pa ga la byed/ /nang gi tshang dang don med pa/ /mang po rnams ni rtag 'byed cing / /mi gtsang phung por gyur pa la/ /lus shes mngon par brjod pa yin/ /'chi ba nye bar gnas</text></item>
<item><p>309a8</p><section>mdo sde</section><text>pa bzhin/ /de nyid spyod pa por rig bya/ /gson pa skad cig las gong du/ /'gro ba med cing 'gag pa dang / /skad cig re rer lus 'di ni/ /rnying par 'gyur zhing slar ldog med/ /de lta na yang sems med pa'i/ /</text></item>
<item><p>309b1</p><section>mdo sde</section><text>byis pa lang tsho'i rgyags pas bslus/ /nor stong rgyags pas dregs pa yis/ /bdag la phan pa min rnams byed/ /de ni 'chi bar nyer phyogs na/ /de bzhin de yang sdig pas sreg /gang la rtag par sbyin gtong dang / /</text></item>
<item><p>309b2</p><section>mdo sde</section><text>nyer longs spyod pa'i sems med pa'i/ /nor de 'jungs pas yongs bsrungs nas/ /de dag chud ni 'dza' ba yin/ /gang zhig dam pa'i sems kyis za/ /bla ma rnams la'ang sbyin byed pa'i/ /nor de rnams ni</text></item>
<item><p>309b3</p><section>mdo sde</section><text>mdzes par mthong / /bzlog pa rnams ni rtswa dang mtshungs/ /sbyin pa dri ma med sbyin na/ /'jig rten 'di dang pha rol du 'ang / /nor de nyam chung rnams kyi stobs/ /dmus long rnams la mig bzhin no/ /tshul khrims</text></item>
<item><p>309b4</p><section>mdo sde</section><text>rnam bdun bzang po ste/ /go 'phang slu ba med pa yin/ /tshul khrims kyis ni bsrungs gyur pa'i/ /skyes bu lha yi nang du 'gro/ /mchog tu rgya che'i shes ldan pa/ /rtag tu nyon mongs 'joms la dga'/ /des na 'chi</text></item>
<item><p>309b5</p><section>mdo sde</section><text>ba kun bcad nas/ /'pho ba med par 'gro ba yin/ /srid mtsho shin du 'jigs chen la/ /de ltar sa zam de dag mthong / /bzhon pa de dag la zhon pas/ /sems ldan pha rol pha rol sgrol/ /de ltar sbyin pa dang tshul</text></item>
<item><p>309b6</p><section>mdo sde</section><text>khrims dang shes rab rnams kyi 'bras bu mngon par shes par 'gyur ba de kho na nyid mthong ba dang ldan pa rab tu 'gro bar 'dod pa'i dge slong des/ de dag rnams legs par mngon par mthong ba yin no/ /ji ltar dge slong des</text></item>
<item><p>309b7</p><section>mdo sde</section><text>gzhan bcwa brgyad pa 'di la kun du gnas nas 'khor ba rnams thams cad nges par yid 'byung ngo / /mya ngan las 'das pa la spyod par 'gyur ro/ /bdud kyi yul la 'dod par mi 'gyur ro/ /gzhi de dag rnams rig par</text></item>
<item><p>309b8</p><section>mdo sde</section><text>gyur nas kyang sa bla pa'i lha rnams kyis bar snang la rgyu ba'i lha rnams la mngon du shes par byed do/ /de dag rnams kyis kyang 'jig rten skyong bar byed pa bzhi po rnams la'o/ /de dag gis kyang rgyal chen rigs bzhi pa rnams</text></item>
<item><p>310a1</p><section>mdo sde</section><text>la'o/ /de dag gi rnams kyis kyang sum bcu rtsa gsum pa rnams la'o/ /de dag rnams kyis kyang 'thab bral ba rnams la'o/ /de ltar ji srid du 'od gsal ba rnams kyi bar du kun du rig par byed do/ /sum bcu</text></item>
<item><p>310a2</p><section>mdo sde</section><text>rtsa gsum pa rnams kyi sa rnams rdzogs so// //sangs rgyas dang byang chub sems dpa' thams cad la phyag 'tshal lo/ /las kyi 'bras bu dang bcas pa'i 'thab bral ba rnams dang / 'jig rten skyong ba rnams gang</text></item>
<item><p>310a3</p><section>mdo sde</section><text>yin pa de ni rtag tu rgyu dang 'bras bu las 'gyur ro/ /gzhan yang dge slong las kyi 'bras bu rnam par smin pa shes pa de/ spro ba mi ldog pa'i sum bcu rtsa gsum pa rnams la kun du lta ba ni sum bcu rtsa gsum gyi lha rnams kyi steng</text></item>
<item><p>310a4</p><section>mdo sde</section><text>gi lha gzi brjid dang brtson 'grus dang spro ba dang 'od dang tshe tshad kyis lhag par gnas pa rnams su yin na/ ji ltar sum bcu rtsa gsum pa'i lha rnams las sngon gyi thabs kyis ches khyad par du 'phags par gyur pa las kyi chos</text></item>
<item><p>310a5</p><section>mdo sde</section><text>kyi rnam par smin pa ches bla lhag pa ni 'thab bral ba zhes bya ba yin par des thos pa las byung ba'i shes rab kyis mthong ngo / /de ltar yang tshul khrims rnam pa sna tshogs kyis der skyes te/ srog gcod pa ma byin par len</text></item>
<item><p>310a6</p><section>mdo sde</section><text>pa 'dod pa log par g.yem pa rnam par spangs shing legs par bsgoms la/ ma nyams pa/ ma ral ba ma zags pa brtan pa/ 'phags pa'i skye bo thams cad dgyes pa rtag tu tshul khrims kyi rnam par smin pa dang ldan</text></item>
<item><p>310a7</p><section>mdo sde</section><text>pas de'i rjes thogs su mya ngan las 'das pa'i grong khyer du 'gro ba'i rtsa lag tu gyur pa 'khor ba'i rgya mtsho'i zam par gyur pa'i tshul khrims kyi zam pa de la zhon pa srid pa'i rgya mtsho'i pha rol du sgrol ba'i rnal 'byor pa de kho</text></item>
<item><p>310a8</p><section>mdo sde</section><text>na nyid sems pa po rang gi tshul khrims rnam pa bdun dang ldan pa'i dman pa dang bar ma dang khyad tu 'phags pa ni snga ma bzhin te/ las dang chos kyi rnam par smin pa'i 'thab bral gyi lha rnams la 'di lta ste/ ri'i rgyal po</text></item>
<item><p>310b1</p><section>mdo sde</section><text>ri rab lhun po'i drung na 'thab bral gyi lha rnams ji tsam gyis 'phang du mtho ba dang / dbyibs ci lta bu dang gzi brjid ci lta bu dang mtho ba'i gnas kyis khyad par ci lta bus rab tu gnas pa dang / 'thab bral gyi lha rnams</text></item>
<item><p>310b2</p><section>mdo sde</section><text>kyis rnams kyang ci tsam cig yod pa yang des thos pa las byung ba'i shes rab kyis mthong ste ci ltar srog gcod pa dang / ma byin par len pa dang 'dod pas log par g.yem pa rnam par spong ba bsten cing bsgoms la lan mang du byas</text></item>
<item><p>310b3</p><section>mdo sde</section><text>shing gzhan rnams la yang bstan cing bkod la/ rang dang gzhan la phan pa la rab tu zhugs pa'i sems can rnams kyis gnas de 'thob bo/ /de'i 'phang du mtho ba la kun du lta bar byed pa na ji ltar drug bcu rtsa brgyad kyis</text></item>
<item><p>310b4</p><section>mdo sde</section><text>lhag pa'i dpag tshad stong phrag brgyar mtho bar 'jug pa yin te/ 'thab bral ni lhun po las nyis 'gyur gyi tshad kyis mtho ba de dag gis ji snyed cig yod pa des ji lta ba bzhin du sa rnams mthong ba ni sa rnams kyang nyi shu rtsa bdun</text></item>
<item><p>310b5</p><section>mdo sde</section><text>te/ dpag tshad stong phrag lngar 'thab bral de nam mkha' la kun du gnas te sprin bzhin du nye 'khor rlung gis 'degs so/ /ji ltar sa 'di 'degs pa rtsa ba nas rlung gis dang chus kyang 'dzin no/ /chu klung gis 'dzin</text></item>
<item><p>310b6</p><section>mdo sde</section><text>no/ /de kho na bzhin du rlung 'khrigs pa zhes bya bas phyogs gcig nas gang gis 'thab bral gyi lha rnams kyi phung po sprin dang 'dra bar 'degs pa'i sa nyi shu rtsa bdun du 'gyur ba ni 'di lta ste/ rab kyi shugs kyi bdag dang /</text></item>
<item><p>310b7</p><section>mdo sde</section><text>rgyun gnas na rnam par rgyu ba dang / brtsegs pa rgyu ba dang / yid kyi rgyan dang / rab tu rnam par 'dres pa'i khor yug na rgyu ba dang / rlung rgyu ba dang / rab tu mtho ba dang / 'bras bu dang ldan pa dang / gcig tu dga' ba</text></item>
<item><p>310b8</p><section>mdo sde</section><text>dang / 'gro ba dang yang dag par ldan pa dang / 'od zer brgya 'phro ba dang / bsdams par rgyu ba dang / rtag tu bde ba dang / bde ba rab tu 'phel ba dang ldan pa dang / ri'i tshogs na rgyu ba dang / rnam pa sna tshogs par</text></item>
<item><p>311a1</p><section>mdo sde</section><text>rnam par bkra ba dang / zla ba mthong bar 'dod pa'i tshal dang / khor yug la gnas pa dang / bsam gtan sgra'i bya bas dben pa dang / nga rgyal ldog pa dang / 'jug pa'i spyod pa dang / tshogs pa rgyu ba na rnam</text></item>
<item><p>311a2</p><section>mdo sde</section><text>par rgyu ba dang / rang gi yul bar rgyu ba dang / rang lus kyi rgyags pa dang / nga rgyal rtags kyi gzi brjid dang / skyed mos tshal gyi mchog dang / nags tshal gyi 'od zer zhes bya ba ste sa nyi shu rtsa bdun po de dag go/ //</text></item>
<item><p>311a3</p><section>mdo sde</section><text>'phags pa dam pa'i chos dran pa nye bar gzhag pa/ bam po bzhi bcu lnga pa/ de rnams su 'thab bral gyi lha rnams kyi mnga' bdag mu su lun d+ha zhes bya ba rgyal srid byed pa ni ji ltar rgyal chen rigs bzhi</text></item>
<item><p>311a4</p><section>mdo sde</section><text>dang sum cu rtsa gsum pa rnams kyi brgya byin yin pa de ltar mu su lun d+ha 'thab bral ba rnams kyi mnga' bdag yin te chos la chos kyi rjes su 'jug pa brgya byin pas stong 'gyur gyis chos dang che ba dang bde bas mtho ba de'i</text></item>
<item><p>311a5</p><section>mdo sde</section><text>lus kyi tshad ni dpag tshad lnga pa 'od kyi rang bzhin no/ /brgya byin ni rgyang grags gcig yin par 'dod do/ /'thab bral ba rnams kyi rgyal po byed pa rgyal po mu su lun d+ha ni kau shi ka las khyad par du 'phags te de'i lus gcig</text></item>
<item><p>311a6</p><section>mdo sde</section><text>gi lus kyi yan lag de yang brgya byin stong gis kyang bsgrun du med de/ rgyu'i khyad par gyis 'bras bu yang khyad par du byas pa'i phyir ro/ /de ltar gyur pa yang 'dir ji lta bar dge slong gis tshigs su bcad pa'i dbyangs kyis bsnyad</text></item>
<item><p>311a7</p><section>mdo sde</section><text>pa/ ji ltar khu ru chung ba'i gru/ /'phyo zhing gting du mi nub pa/ /de bzhin sdig chung skyes bu ni/ /steng nas gting du 'byin pa min/ /ji ltar ljon shing brtan 'gyur ltar/ /lha yi 'jig rten 'di yang yin/ /</text></item>
<item><p>311a8</p><section>mdo sde</section><text>de ltar dge slong de 'thab bral gyi lha rnams kyi las dang 'bras bu'i rgyu rkyen gyis bde ba thob pa'i bya ba la rnam par lta bar byed pa ni 'thab bral gyi lha rnams na ri chen po bzhir ji lta bar des mthong ste/ ri thams cad kyang dpag</text></item>
<item><p>311b1</p><section>mdo sde</section><text>tshad stong phrag bcu pa'o/ /de la ri rnams kyi ming ni 'di yin te/ 'di lta ste rab tu gtsang ba dang rab tu dang ba dang rab tu dang ba chen po dang bar yangs pa zhes bya ba dang ste ri chen po de rnams so/ /sa gzhan gyi ri ni ma gtogs</text></item>
<item><p>311b2</p><section>mdo sde</section><text>pa'o/ /ri rnams kyang rnam pa du mar kha dog dang dbyibs du ma las yon tan du ma'i bdag nyid chen po 'dzin pa'i ri stong phrag du ma lha'i me tog dang ldan pa nye 'khor 'thab bral ba'i lhas kun du gang ba'o/ /de las nyi shu rtsa bdun</text></item>
<item><p>311b3</p><section>mdo sde</section><text>po rnams la rnam pa sna tshogs pa'i ris gang ba sna tshogs pa'i 'bab chu dang / chu klung dang rdzing bu dang nye ba'i nags dang shing brgya stong phrag du mas khyab pa dbyibs dang dri dang kha dog dang ro du mar bya ba phun sum tshogs pa ljon shing dang pad ma'i</text></item>
<item><p>311b4</p><section>mdo sde</section><text>mtshe'u rnam pa du ma gang gi khyad par gyi sum cu rtsa gsum pa rnams kyi ri dang chu klung dang / rdzing bu dang nags dang nye ba'i nags de dag de bzhin du chung zad kyang khyad par med pa ni ji ltar mi'i shing dang chu klung dang rdzing bu dang /</text></item>
<item><p>311b5</p><section>mdo sde</section><text>nags dang nye ba'i nags kyi dga' ba de ltar sum cu rtsa gsum pa rnams kyi dga' ba yang khyad par med do/ /'thab bral ba rnams dang gang cung zad khyad par gyi rgyu ni rgyu 'bras mang ba nyid do/ /de ni legs par byas pa'i bsod nams du ma'i rgyu 'thun pa'i las</text></item>
<item><p>311b6</p><section>mdo sde</section><text>de'i 'bras bu'o/ /gang yang dge ba'i las kyi sprul pa de ni brjod par nus pa ma yin no/ /las sna tshogs kyi rgyu 'thun pa las byung ba rgyu gang gis nges par ston pa yang de sems can thams cad kyis brjod par nus pa yang ma yin</text></item>
<item><p>311b7</p><section>mdo sde</section><text>te/ /rgyu'i ming yang med pa'i las rnams las byung ba de sems can thams cad kyis brjod par mi nus pa'i phyir ro/ /gang gi phyir las rnams kyi rgyu'i tshad kyi ming med pa'i phyir ro/ /gang gis skal ba mtshungs par gyur pa</text></item>
<item><p>311b8</p><section>mdo sde</section><text>lha'i rdzas dang yang dag par rab tu ldan par gyur pa de rnams kyi brgya stong gi phyogs gcig phal cher bdag gis 'dir brjod de/ rgyu gang gis tshul khrims mi slu ba yin pa'i go skabs kyi 'bras bu de ci nas kyang bstan par bya ba yin te/</text></item>
<item><p>312a1</p><section>mdo sde</section><text>rgyu gang gi phyir na tshul khrims spyod pa de dag rab tu spro ba skyed pa yin la gang yang ye shes dang ldan pa de dag bcu 'gyur gyis rab tu spro bar byed de/ rgyu gang gis tshul khrims dang shes rab dag khyad par chen po yod pa'i phyir te/</text></item>
<item><p>312a2</p><section>mdo sde</section><text>tshul khrims kyis ni lhar skye la shes rab kyis ni mya ngan las 'das pa thob pa yin pas/ de ltar tshul khrims kyi yon tan brjod na shes rab can rnams 'di snyam du sems te/ tshul khrims gang la rnam pa 'di lta bu'i 'bras bu 'byung na shes rab</text></item>
<item><p>312a3</p><section>mdo sde</section><text>kyis bdag cag la cir yang 'gyur ro zhes so/ /gzhan yang rab tu spro ba bskyed pas shes rab rtsom pa'i rtsol ba byed la byas pas kyang srid pa la chags pa'i bsngags par mi 'gyur ro/ /gzhan yang rgyu mtshan gzhan gyis kyang ste ji ltar</text></item>
<item><p>312a4</p><section>mdo sde</section><text>gang la rnam pa 'di lta bur yun ring du gnas pa gnod pa nyung ba rnams la yang rnam par 'jig pa 'byung na/ gang yang mi rnams brgyal ba'i 'dod pa ni nyes dmigs dang ldan pa dang mnog chung ba g.yo ba nye bar 'tshe ba thun mong ba rgya chen po dang /</text></item>
<item><p>312a5</p><section>mdo sde</section><text>chom rkun dang chu dang rgyal po'i chad pa la sogs pa'i rgud pa du ma thabs ma yin pa'i gzhir gyur pa la lta smos kyang ci dgos/ des na rgyu 'dis kyang mtho ris kyi gtam mngon par brjod do/ /gzhan yang rgyu mtshan 'dis yin te gang dag rdzu</text></item>
<item><p>312a6</p><section>mdo sde</section><text>'phrul chen po dang ldan pa rnams 'di ltar rgyu gzhan ni ci yang med kyis dbang phyug gis sprul pa'o snyam du sems pa de dag gis sprul pa 'gag par bya ba'i don du 'bras bu bshad de/ rgyu med par skye bar 'gyur ba'i las rnams kyi 'bras bu ni</text></item>
<item><p>312a7</p><section>mdo sde</section><text>yod pa ma yin no/ /gzhan gyi bka' drin gyis dang rgyu 'bras dag 'dod rgyal ba ma yin gyis 'dra ba yin no/ /gzhan gyi rgyu gzhan du 'gyur ba ma yin no/ /legs par byas pa'i las rgyur gyur pas dmyal bar skye bar 'gyur ba ni</text></item>
<item><p>312a8</p><section>mdo sde</section><text>med do/ /mdzes pa ma yin pa'i las rgyur gyur pas mtho ris su skye bar 'gyur ba ni med do/ /des na de ltar rgyu 'bras kyi gzhir gyur pas ni sbyin pa dang tshul khrims dang shes rab dang bsgom pa dang nges pa la gnas pa'i ngo bo'i las rnams</text></item>
<item><p>312b1</p><section>mdo sde</section><text>kyi mtho ris kyi gtam 'di yin no/ /gnyis dag gi gtam bya bar mi nus te bde ba dang sdug bsngal gnyis kyi'o/ /dmyal ba'i sdug bsngal dang lha rnams kyi bde ba'o/ /de las 'di ni de'i phyogs gcig gi las rnams kyi dpe brjod</text></item>
<item><p>312b2</p><section>mdo sde</section><text>pa yin no/ /gzhan yang dge slong las dang 'bras bu'i rnam par smin pa shes pa de 'thab bral ba'i lha rnams kyi sa la kun du lta bar byed pa na/ /des thos pa las byung ba'i rang bzhin gyi shes rab kyis 'thab bral ba rnams kyis rab kyi</text></item>
<item><p>312b3</p><section>mdo sde</section><text>shugs zhes bya ba ji lta ba bzhin du yod pa mthong ngo / /der las gang gis sems can skye ba yang des thos pa las byung ba'i rang bzhin gyi shes rab kyis mthong ba ni ji ltar skyes bu dam pa gang gis tshul khrims la spyod pa dang / kha na ma</text></item>
<item><p>312b4</p><section>mdo sde</section><text>tho ba cung zad tsam la yang 'jigs par lta ba dang sems drang ba dang drang po'i rang bzhin can dang g.yo med pa dang gzhan gdung bar mi byed pa dang / yang dag pa'i lta ba can yang dag pa'i lta ba sngon du btang bas rtag tu yang rmongs pa ma yin</text></item>
<item><p>312b5</p><section>mdo sde</section><text>pa'i blos mi rtag pa dang sdug bsngal ba dang stong pa dang bdag med par 'jig rten 'di la lta ba sangs rgyas dang chos dang dge 'dun rnams rjes su dran pa la zhugs pa srog gcod pa dang ma byin par len pa srung bar gyur pa ni snga ma bzhin no/ /</text></item>
<item><p>312b6</p><section>mdo sde</section><text>'dod pa log par g.yem pa yang mi sten te/ yid las byas nas byung ba ni ji ltar gzhan dang ldan pas kun du ldan nas 'khrig pas rtag tu mngon par zhen cing kun nas rab tu 'jug pa 'di ni 'dod pa la log par g.yem par brjod do/ /</text></item>
<item><p>312b7</p><section>mdo sde</section><text>skyes bu dam pa des de ltar thos nas gal te gzhan dang ldan pas kun nas ldan pa mthong na de la mi sems kun du mi rtog yid la mi byed do/ /yang gang dag gis sems shing kun du rab tu rtog par byed pa de dag kyang rab tu 'gog par</text></item>
<item><p>312b8</p><section>mdo sde</section><text>byed cing de dag la yang las kyi 'bras bu nye bar ston par byed de/ khyod kyang ma byed cig des dmyal bar skye bar 'gyur bas ma byed cig ces/ de ltar las dang 'bras bu'i de kho na nyid ston pa po gzhan gyis mi 'phrogs pa gzhan</text></item>
<item><p>313a1</p><section>mdo sde</section><text>gyis mi bkri ba de ni lus zhig nas bde 'gro mtho ris kyi 'jig rten gyi 'thab bral gyi lha las 'thab bral gyi sa rab kyi shugs kyi lha rnams kyi nang du skye ba yin no/ /der skyes pa ni legs par byas pa'i las kyi mtha' la spyad</text></item>
<item><p>313a2</p><section>mdo sde</section><text>pa 'dod pa la log par g.yem pa'i 'jigs pas 'jigs pa rnams so/ /de der skyes pa na lha dang lha mo brgya stong gis yongs su bskor nas skyes pa tsam nyid na de bzhin du glu len par byed de/ ji ltar legs par gnyid log par rngas</text></item>
<item><p>313a3</p><section>mdo sde</section><text>legs par slong bar byed pa de bzhin du de skyes pa tsam nyid na rdzus te skyes pa de ltar glu dang rnga sgra yan lag brgyad dang ldan pa kun nas bsgrags pas dran pa rnyed par 'gyur ba la 'di lta ste/ brjod pa'i tshad dang ldan pa dang snyan par gyur pa</text></item>
<item><p>313a4</p><section>mdo sde</section><text>dang ldan pa dang dge legs dang ldan pa dang zab pa dang ldan pa dang skye dgu thams cad dga' bar byed pa dang / dpag tshad stong phrag brgyad cur rnam par nyams pa med par kun du sgrogs pa'i sgra dang chos kyi tshig dang ldan pa dang kun nas</text></item>
<item><p>313a5</p><section>mdo sde</section><text>ma 'dres pa dang ste/ shin tu bar yang legs par byas pa'i las spyad pa po rnam pa de lta bu yan lag brgyad dang ldan pa'i glus sad par byed do/ /de'i rang gi lus las byung ba'i 'od dpag tshad lngar khyab pa'o/ /sngon po ser po</text></item>
<item><p>313a6</p><section>mdo sde</section><text>dmar po dkar po 'ja' tshon gyi kha dog lta bu'o/ /de langs pa tsam nyid na 'od de 'byung ngo / /de yang ji ltar rang gi cha byad kyis nyi ma dang zla ba ltar mdzes la/ de langs pa na lha brgya stong gis yongs su bskor te rab tu dga' bas</text></item>
<item><p>313a7</p><section>mdo sde</section><text>gzi brjid kyi nags zhes bya ba der 'gro'o/ /lha dang lha mo'i tshogs kyis yongs su bskor ba 'thab bral ba de la yang me tog gi rigs mi rnyings pa 'di dag yod de/ 'di lta ste mig gi bdud rtsi'i me tog dang dri'i bdud rtsi dang</text></item>
<item><p>313a8</p><section>mdo sde</section><text>kha dog dang drir bcas pa thos na dga' ba 'di dag gang gi nus par 'gyur ba 'di ni yul phyogs gang dang gang du de'i ming gzung bar byas pa'i yul de dang der me tog gis nam mkha' las dri 'byin no/ /zla ba las lhag pa'i kha</text></item>
<item><p>313b1</p><section>mdo sde</section><text>dog zhes bya ba'i me tog dang thams cad du rgyu ba zhes bya ba'i me tog ste de dag rnams ni shing gi 'dab ma la me tog de rnams skye'o/ /de bos pa na me tog de rnams phyi bzhin kho nar 'ong ste/ gang la lha de rnams kyi 'dod</text></item>
<item><p>313b2</p><section>mdo sde</section><text>pas 'gyur ba yin no/ /zhon pa'i bzhon pa rnams ni ljon shing gi bzhon pa la zhon te me tog gi khyim nang na gnas nas gang du 'dod pa der lha rnams nam mkha' la 'gro bar byed do/ /ji ltar gzhal yas khang nas kun du</text></item>
<item><p>313b3</p><section>mdo sde</section><text>rgyu ba'i lha de ltar 'thab bral ba'i lha rnams me tog gi khyim la gnas nas 'gro ste 'jig rten ma lus pa mig btsum tsam la 'od 'bar ba dang bcas par gyur par mthong ngo / /'on kyang ngal bar mi 'gyur ro/ /bar med par 'brel</text></item>
<item><p>313b4</p><section>mdo sde</section><text>ba'i khyim dga' ba zhes bya ba'i shing gang dag gi nang yang de bzhin du dga' ba yin te/ gang la nang du lha rnams rjes su zhugs nas dga' bar byed pa'i nags dang / rdzing bu dang nye ba'i nags de dag thams cad las ches</text></item>
<item><p>313b5</p><section>mdo sde</section><text>khyad par du dga' bar gyur pa'i ljon shing gang dang gang dag la gzi brjid 'di dag yod de/ gal te lha rnams 'dod par gyur na 'thab bral gyi sa de thams cad kyi dpal rnams thams cad gnas der 'ong bar 'gyur ro/ /shing de dag gi</text></item>
<item><p>313b6</p><section>mdo sde</section><text>gzi brjid kyis de yang ljon shing la dga' ste lha de rnams yan lag brgyad pa'i rnga skad mtshungs pa med pas ljon shing de dag rnams la dga' bar byed pa na yang dri 'byung zhes bya ba'i shing gang dag la mthu 'di dag yod pa yin te/ lha rnams</text></item>
<item><p>313b7</p><section>mdo sde</section><text>kyis mngon par 'dod par gyur pa'i dri'i rnam pa de srid kho na'i dri can du shing de 'gyur ro/ /me tog gi khyim dga' ba zhes bya ba'i shing gang la nang gi khyim dang ldan par lha rnams dang nags dang nye ba'i nags dang rdzing bur dga' bar byed</text></item>
<item><p>313b8</p><section>mdo sde</section><text>la/ de ni sngon po ser po dmar po'i mdog dang / rnam pa sna tshogs pa'i dri dang kha dog phun sum tshogs pa de la gang gi tshe lha de 'jug par byed pa de'i tshe shing dang me tog gang dag rnams kha dog thams cad par 'gyur ro/ /</text></item>
<item><p>314a1</p><section>mdo sde</section><text>kha dog der lha 'gyur ro/ /de'i kha dog tu lha 'gyur ro/ /de thams cad mi 'gyur ba'i gos can du mi 'gyur te/ shing dang me tog rnams kyi mthus so/ /nam mkha' la rgyu ba zhes bya ba'i shing gang gis mig btsum tsam la nam</text></item>
<item><p>314a2</p><section>mdo sde</section><text>mkha' la dpag tshad brgya stong du 'gro'o/ /'dod pas 'gro ba nyi ma dang mtshungs pa'i gzi brjid can rnams so/ /de ltar gsar du skyes pa'i lha de lha dang lha mo brgya stong gis yongs su bskor nas rnam pa du ma'i phreng ba dang / phye ma dang byug</text></item>
<item><p>314a3</p><section>mdo sde</section><text>pa'i dpal gyis shin tu brgyan pas shing la kun du 'gro bar byed do/ /de'i mdun na de'i tshe na lha mo rnam pa sna tshogs kyi gos rin po che rnam pa du ma 'bar ba rab tu dga' ba ches lhag pa'i lus can rnams mdun na gar dang g.yo ba dang 'gying</text></item>
<item><p>314a4</p><section>mdo sde</section><text>ba dang glu'i sgra sna tshogs pas dpag tshad stong phrag du ma gang bar byed do/ /de yang legs par byas pa'i las kyi mtha' la spyad pa dang ldan pas de dag rnams kyi blo na de ltar rnam par snang ste/ gang yang cung zad tsam gyis 'dra</text></item>
<item><p>314a5</p><section>mdo sde</section><text>ba dang sngar mthong ba rnams dper byas par zad do/ /ji ltar zla ba'i phyi na skar ma rnams 'gro ba de lta bu las brgya stong gis lha 'di mdzes te rnam pa sna tshogs pa'i sgra 'byin pa dang / glu dang / dgod pa dang / 'gying ba dang / glu mkhan dang bcas pas gang na</text></item>
<item><p>314a6</p><section>mdo sde</section><text>nags de yod pa der 'gro'o/ /nags de'i nye 'khor na bya brgya stong gis kun du gang ba 'bab chu dang / rdzing bu du mas nye bar mdzes par gyur pa nye 'khor mchog tu dga' ba/ nyi ma brgya stong bas lhag par gsal bar byed do/ /gang la de ltar cung zad</text></item>
<item><p>314a7</p><section>mdo sde</section><text>tsam 'dra ba'i sgo nas dper brjod byas te/ ji ltar mi rnams na nags mchog tu dga' bar gyur pa dang / 'bab chu dang / 'jug ngogs dang / rdzing bu 'jug ngogs mdzes pa gang yin pa de ni rgyal chen bzhi'i nags dang / nye ba'i nags rnams kyi khyad par</text></item>
<item><p>314a8</p><section>mdo sde</section><text>gyi bcu drug gi char yang mi phod do/ /yang de bzhin du gang rgyal chen ris bzhi'i nags kyis kyang gang yang sum cu rtsa gsum pa rnams kyi nags dang / nye ba'i nags kyi dga' bar gyur pa gang yin pa de'i khyad par gyi bcu drug gi char</text></item>
<item><p>314b1</p><section>mdo sde</section><text>yang mi phod do/ /de ltar gong nas gong gi khyad par gyi rim pas dge ba'i las dang mi dge ba'i las rnams las gong nas gong gi dga' ba ni/ dge ba dang yang dag par rab tu ldan pa'i sems rtse gcig pas las gzhan</text></item>
<item><p>314b2</p><section>mdo sde</section><text>mi byed par mthong zhing dge la legs pas rigs pa grol ba'i spobs pa dang ldan pa'i sems can thams cad kyi shes rab kyis kyang phyogs gcig kyang brjod par bya mi nus so/ /de ci'i phyir zhe na/ mi rtog pa'i yul gyi</text></item>
<item><p>314b3</p><section>mdo sde</section><text>yul rtogs pa ma yin pa 'di mi rnams thams cad dang / de bzhin du dbang po dang bcas pa'i sum cu rtsa gsum pa rnams thams cad kyis lo stong phrag brgyar yang mtshe ma'i lha rnams kyi bde ba'i phyogs gcig</text></item>
<item><p>314b4</p><section>mdo sde</section><text>tsam yang brjod par mi nus so/ /de ci'i phyir zhe na/ 'di dag rnams thams cad ni sum cu rtsa gsum pa rnams kyi yul ma yin pa dang mthong ba'i yang ma yin pa'i phyir te/ gang la dper brjod du byas pa ni nam yang mthong ba</text></item>
<item><p>314b5</p><section>mdo sde</section><text>yang ma yin la chung zad kyang thos pa yang ma yin gyi phyogs gcig tsam 'dir bsngags pa brjod pa yin no/ /dge ba'i chos la brtson pa'i don du bsngags pa brjod de/ dge ba'i chos byas shing bsags pa myong bar 'gyur bar</text></item>
<item><p>314b6</p><section>mdo sde</section><text>nges pa bsam gyis mi khyab pa dga' ba dang bde ba thams cad kyi yang phyogs gcig tsam mthong la phyogs gcig pu zhig bsngags par zad do/ /ji ltar mkhas shing thams cad la byang ba'i ri mo mkhan nam ri mo mkhan</text></item>
<item><p>314b7</p><section>mdo sde</section><text>gyi slob mas kyang rung ste zla ba dang mtshungs pa'am yang na nyi ma bris la/ des de'i 'od bri bar bya mi nus la zer ma ma yin/ nam mkha' la 'gro ba dang 'ong ba'i spyod pa yang ma yin/ gzi brjid ma yin la 'jam pa dang gdug pa</text></item>
<item><p>314b8</p><section>mdo sde</section><text>yang ma yin gyi/ zla ba'i rnam pa tsam 'ba' zhig mngon par bris par zad do/ /de bzhin du 'dir yang 'thab bral gyi lha rnams kyi bsngags pa yang brjod par mi nus so/ /dga' ba yang brjod par mi nus so/ /</text></item>
<item><p>315a1</p><section>mdo sde</section><text>mthu stobs dang nags dang nye ba'i nags dang dpal ma yin no/ /rim yin rang bzhin ma yin no/ /yul gyi bde ba rnams kyang ma yin/ 'od dang phreng ba dang lha mo dang mnyam par bgrod pa'i bde ba yang ma yin gyi cung</text></item>
<item><p>315a2</p><section>mdo sde</section><text>zad mngon par brjod pa tsam cig 'dir byas so/ /'dra ba ni cung zad tsam cig kyang ma byas so/ /slar yang lha de skyed mos tshal de dag nyid kyi ltad mo rnam pa du mar dga' ba 'dod pa du ma dang ldan pa'i phun sum tshogs pa 'jug ngogs</text></item>
<item><p>315a3</p><section>mdo sde</section><text>dang / skyed mos tshal du ma dang ldan pa'i sa'i cha rnams la rjes su ltar 'gro bar byed do/ /'dod pa'i yon tan lnga la rnam par chags pa'i yid can gnas pa med pa'i shugs kyis g.yo ba'i kun du rtog pa'i chu rlabs kyis bskyod</text></item>
<item><p>315a4</p><section>mdo sde</section><text>pa'i srid pa'i chu bos khyer bar gyur pas thams cad las mthong na dga' bar gyur pa ni lha'i ris der rjes su mthong ba la nags de ni 'dod pa'i yon tan du ma phun sum tshogs pa ste chu klung dang / 'bab chu dang shing dang shing gel ba</text></item>
<item><p>315a5</p><section>mdo sde</section><text>dang 'khri shing gi khang bus gang ba sgra du ma 'byin pa'i bya brgya stong gis kun du gang ba der nye bar 'gro'o/ /nye bar song nas kyang nye 'khor de na sngar ma mthong ba'i mchog tu phun sum tshogs pa de dang phrad nas kyang de lha mo'i</text></item>
<item><p>315a6</p><section>mdo sde</section><text>tshogs dang bcas pas yongs su bskor nas chu klung gi gle'i mu tig gi phye ma'i bye ma la gser dang dngul dang in dra nI la'i mdog dang mtshungs pa'i sgro can gyi byas gang ba chu klung chen po'i ngos na rnam pa sna tshogs pa'i sgra 'byin pa'i</text></item>
<item><p>315a7</p><section>mdo sde</section><text>ljon shing gis gang ba chu klung gi 'gram gyi gad pa dga' ba rab kyi mchog tu skyid pa'i lha mo'i tshogs kyis yongs su bskor nas dga' zhing rtse bar byed la/ zhabs 'bring du ma yang byed pas dus shin tu ring bar de de na dga' bar</text></item>
<item><p>315a8</p><section>mdo sde</section><text>byas nas gang na rin po che'i 'gram zhes bya ba'i nags yod pa der skye bo thams cad kyis yongs su bskor nas 'gro'o/ /des nags de mthong ba las gzhi'i cha ni rin po che bdun gyi rang bzhin 'od gsal ba gang la rin po</text></item>
<item><p>315b1</p><section>mdo sde</section><text>che'i rang bzhin du gyur pa thams cad dga' ba'i ri'i rtse mo dang / chu klung gi 'gram dang 'bab chu dang rdzing bu dang pad ma'i rdzing bu du ma dga' bar gyur pa la bung ba brgya stong gis nye bar mdzes par byas pas gzhi kun gyi cha shas ni</text></item>
<item><p>315b2</p><section>mdo sde</section><text>mchog tu dga' bar gyur pa dang ri'i gseb dag mthong ngo / /des legs par byas pa'i las kyi 'bras bu'i dbang po dang ldan pa de rin po che'i nye ba'i gnas la lha mo'i tshogs kyis yongs su bskor ba'i dbus na rtse zhing dga'</text></item>
<item><p>315b3</p><section>mdo sde</section><text>la kun du spyod de/ 'thab bral ba rnams dang rjes su 'thun pa'i bde ba dge ba'i rtsa bas bskrun pa la nye bar longs spyod par rgyu/ dge ba'i rtsa ba de dang 'thun par de'i 'bras bu rnams kyang rnam pa du mar de bzhin du</text></item>
<item><p>315b4</p><section>mdo sde</section><text>'gyur ro/ /de na yang rnam pa brgya stong du ma'i rnam par rtog pa'i bde ba thams cad las 'phags pa nyams su myong ngo / /de la yang 'dod pa'i yon tan lnga spyad nas gang na 'jug ngogs med pa ma yin pa zhes bya ba 'thab</text></item>
<item><p>315b5</p><section>mdo sde</section><text>bral ba rnams kyi sa'i cha der 'gro'o/ /de na yang dga' ba'i yon tan du ma phun sum tshogs pa nye bar bgrod do/ /de la yang rgyu rnam pa sna tshogs pa'i lha'i glu mkhan gyi glu dang yang dag par ldan pa'i bde ba nyams su</text></item>
<item><p>315b6</p><section>mdo sde</section><text>myong ngo / /gang yang brjod par mi nus pa ni sred pa dang ldan pa'i mes snying tshig pa rnams kun du rtog pa'i shugs kyis kun du 'khrul pa'i blo gar yang gnas pa med pas yul la gdung bar smig rgyu ba'i sems spre'u yis lha'i bde ba'i 'bras</text></item>
<item><p>315b7</p><section>mdo sde</section><text>bu la spyod pa bag med pas bud med lta ba la ched cher byed pa dang / rtag tu dga' ba du ma'i chu gang dag gis kyang rtag tu 'khor bar byed pa yin no/ /'thab bral gyi lha'i ris rnams kyi nye 'khor du rin po che'i pad ma phun</text></item>
<item><p>315b8</p><section>mdo sde</section><text>sum tshogs pa 'byung ba ni thun mong pa ma yin pa mchog tu dga' ba'i yul gyi bde ba rnam pa du ma gzhan gyi mthu stobs kyis dbrog tu med pas kyang dbang po rnams mi tshim mo/ /ci lta ci ltar dga' ba de lta de ltar yongs su</text></item>
<item><p>316a1</p><section>mdo sde</section><text>smin la dga' bar gyur pa'i pad ma gang dag kho na bsams pa de lta de ltar nyid du 'byung ste legs par byas pa las byas pa'i phyir ro/ /de nas mu su lun d+ha 'di snyam du sems te ma la bdag lha 'di dag</text></item>
<item><p>316a2</p><section>mdo sde</section><text>rnams dang lhan cig tu nam mkha' la gnas par bya'o snyam mo/ /de nas sems bskyed pa tsam nyid kyis 'thab bral ba'i lha'i mnga' bdag mu su lun d+ha lha'i tshogs kyis yongs su bskor nas lha'i tshogs thams cad dang</text></item>
<item><p>316a3</p><section>mdo sde</section><text>bcas pa nam mkha'i dkyil du 'phags so/ /de nam mkha' la de ltar 'gro ste de dang lha de rnams de ltar cung zad kyang mi g.yo zhing mi brjod la lus kyi cha 'ga' zhig chung zad kyang gzhan du 'gyur ba yang med par ro/ /</text></item>
<item><p>316a4</p><section>mdo sde</section><text>de nas lha thams cad kyang pad ma la zhon nas nam mkha' la 'gro'o/ /rnga skad yan lag lnga dang ldan pas yongs su bskor nas gar dang ldan pa dgod pa dang ldan pa kun tu spyod pa dang ldan pa lha'i bde bas yongs su rgyas par</text></item>
<item><p>316a5</p><section>mdo sde</section><text>'dod pa'i yon tan lngas legs par gtad cing yang dag par ldan par gyur pa de ltar skyid par gyur pa'i lha pad ma'i 'dab ma dag la zhon nas 'gro ste/ ji ltar yang dag pa'i gnas de ltar mnan na nem la bteg na 'phar bar</text></item>
<item><p>316a6</p><section>mdo sde</section><text>gyur pa'i rin po che bdun gyi rang bzhin du gyur pa'i pad ma'i 'dab ma rnams la zhon nas gong ma gong ma'i 'dab ma rnams lhung ba de mdzes pa ni ji ltar mi rnams kyi yul na nang nub kyi thun mtshams kyi dus na thams cad zangs</text></item>
<item><p>316a7</p><section>mdo sde</section><text>bzhin du nam mkha' shin tu rnam par snang ba la pad ma de yang de ltar shin tu 'bar ro/ /lha de thams cad phan tshun du bde ba dang ldan pas gang na ku be ra'i tshogs kyi nags zhes bya ba'i nags na shin tu 'jam zhing mtho ba'i</text></item>
<item><p>316a8</p><section>mdo sde</section><text>ri'i rtse mo der dga' bar rgyur 'gro bar byed do/ /de nas ri de'i rtse mo la lha de dag gis slebs nas rin po che bdun gyi 'bab chu dang chu klung dang rdzing bu du mas nye bar mdzes par gyur pa pad ma'i nags yongs su rgyas par</text></item>
<item><p>316b1</p><section>mdo sde</section><text>mdzes par gyur pa ni nyi ma brgya'i 'od zer bas ches lhag par gyur pa'i 'od kyi gzi brjid can de na/ lha dang lha mo'i tshogs kyis gang ba rin po che'i rang bzhin du ma nyi ma dang mdog mtshungs pa'i shing gis nye bar mdzes par</text></item>
<item><p>316b2</p><section>mdo sde</section><text>'jam zhing mtho ba'i ri de dang pad ma der lha de dag rnams kyis phyin nas ri de'i nags na gar byed cing phan tshun du kun du spyod do/ /de nas yang 'dab ma stong phrag brgya pa'i pad ma la'o/ /de rnams pad ma de dag rnams</text></item>
<item><p>316b3</p><section>mdo sde</section><text>la kun du zhugs nas phyir yang 'jam zhing mtho ba'i ri de la 'dzeg go/ bde ba la spyad pa'i don du 'thab bral gyi mnga' bdag mu su lun d+ha yang lha'i tshogs kyis yongs su bskor ba dang bcas nas gang na lha de dag</text></item>
<item><p>316b4</p><section>mdo sde</section><text>rnams dga' dgur kun tu spyod pa der 'gro'o/ /lha de dag rnams kyis kyang de mngon du legs par mthong nas yid rab tu dga' bar gyur pa'i yid dang ldan pas gar byed par gyur dgod par yang byed cing kun du spyod par yang byed do/ /</text></item>
<item><p>316b5</p><section>mdo sde</section><text>'thab bral gyi bdag po mu su lun d+ha de yang de ltar rab kyi mchog tu yid dga' ste/ lha rnams rang gi las dbang por gyur pa rang gi las kyi 'bras bu'i skye gnas pa de las de dag rnams kyis lha dman pa dang bar ma dang khyad du</text></item>
<item><p>316b6</p><section>mdo sde</section><text>'phags pa dman pa dang bar mar skyed pa dang / dman pa dang bar ma'i gzugs dman pa dang bar ma dang khyad par du 'phags pa'i bde ba'o/ /'thab bral gyi lha thams cad pas dman pa'i bde ba gang yin pa de yang bcu drug char</text></item>
<item><p>316b7</p><section>mdo sde</section><text>bgrang ba'i rim pas kyang brgya byin la nam yang mi 'gyur la/ re zhig brgya byin de nyid kyi bde ba yang brjod par mi nus na/ ci yang brgya phrag sum 'gyur du las kyi mtha' la spyad pa'i 'thab bral ba rnams kyi rdzogs par brjod par nus sam/</text></item>
<item><p>316b8</p><section>mdo sde</section><text>de nyid ni dge ba kun du rgyas pa'i legs par byas pa'i las rnams kyi yang 'bras bu de 'ba' zhig de ltar tshul khrims dang ldan pa rnams rab tu dga' ba bskyed par bya ba'i don du 'thab bral gyi lha 'di rnams kyi phun sum tshogs pa'i dga'</text></item>
<item><p>317a1</p><section>mdo sde</section><text>ba rnam pa du ma'i sgo nas bsngags pa yin gyi/ srid pa 'ba' zhig mngon par zhen pas ni ma yin no/ /gzhan yang 'thab bral gyi mnga' bdag mu su lun d+ha rnam pa sna tshogs pa brgya stong du ma'i rnam par</text></item>
<item><p>317a2</p><section>mdo sde</section><text>rtog pa yon tan du ma dang ldan pa'i dpe med pa'i bde ba pad ma 'di rnams dang 'jam zhing mtho ba rin po che bdun gyi rang bzhin gyi ri de la rnyed nas/ gzhan yang 'thab bral gyi mnga' bdag 'di ltar rjes su rnam par sems par byed de/ ma la</text></item>
<item><p>317a3</p><section>mdo sde</section><text>bdag gang yang pad ma chen po 'di'i nang du 'jug par bya ba yin te bde ba'i mchog gis gnas par bya ba'i don du lha'i tshogs thams cad kyi sa dang btsun mo'i 'khor rnams dang bcas pa rnams kyis so/ /de nas 'thab bral</text></item>
<item><p>317a4</p><section>mdo sde</section><text>gyi mnga' bdag mu su lun d+ha lte ba la gnas pa tsam kho nas de'i legs par byas pa'i las kyis snying po de phyir zhing nyid du kha bye'o/ /lte ba de yang gang de'i lte ba de thams cad kyi nang du 'gyur ro/ /de nas lte ba de'i nye 'khor</text></item>
<item><p>317a5</p><section>mdo sde</section><text>kun las gzhan du gyur pa'i bug pa byung la rnam pa de lta bu'i 'od rnams kyang pad ma chen po de'i lte ba las kun nas byung ba'i lha de dag rnams kyis rnam pa ji lta bu'i gzhan du sngar ma mthong ba dang ma thos pa dag ste/ nye 'khor du</text></item>
<item><p>317a6</p><section>mdo sde</section><text>yang de dpag tshad brgya bas cher lhag pa'i 'od zer 'byung ba la 'od kha dog du ma 'bar ba lta bur snang ba'o/ /de nas lha de rnams dang 'thab bral gyi mnga' bdag mu su lun d+ha yang gcig tu ngo mtshar ba'i ca co'i sgra kun tu 'byin pa</text></item>
<item><p>317a7</p><section>mdo sde</section><text>ni 'od 'di dag rnams pad ma gang gi lte ba las byung bar gyur/ de nas 'thab bral ba rnams kyi mnga' bdag gis lha de dag rnams la 'di skad du bgros par gyur te/ lha dag pad ma chen po 'di'i 'od zer rnam pa 'di lta bu</text></item>
<item><p>317a8</p><section>mdo sde</section><text>kun nas byung zhing 'phro ba la ji lta ba bzhin du ltos dang / des slar smras pa ji lta ba bzhin du bdag cag gis mthong ste/ 'di dag mchog tu ngo mtshar che ba'i 'od byed pa'o/ /de nas yang 'thab bral ba rnams kyi mnga' bdag</text></item>
<item><p>317b1</p><section>mdo sde</section><text>gis yang 'gro bar byed de/ ji ltar gang yang nyung ngu na bdag cag yul ljongs dang bcas pa'i skye bo'i tshogs thams cad kyis pad ma chen po 'di'i nang gi lte ba dus ring du blta bar bya'o/ /de nas lha de dag rnams thams cad</text></item>
<item><p>317b2</p><section>mdo sde</section><text>yid 'thun par gyur pas de la gsol pa/ ji ltar 'thab bral ba'i mnga' bdag gis gsungs pa de ltar bdag cag rnams kyis bya ba yin pas na de ltar bdag cag rnams kyi 'khor dang bcas pa pad ma chen po 'di'i nang du lha</text></item>
<item><p>317b3</p><section>mdo sde</section><text>dang lha mo'i tshogs kyis bskor ba 'thun par bdag cag 'thab bral gyi mnga' bdag dang bcas pa pad ma chen po 'di'i nang gang yin pa der 'jug par bya'o/ /de nas lha de dag rnams dang mu su lun d+ha de yang lha dang lha mo'i</text></item>
<item><p>317b4</p><section>mdo sde</section><text>tshogs kyis yongs su bskor ba rnams gang na lte ba yod pa der legs par song ste/ pad ma'i nang lta bar byed pa ni ngo mtshar ba'i don du'o/ /de nas snying po de'i bug pa der phyin nas bug pa de nyid du zhugs te/ ji ltar btso</text></item>
<item><p>317b5</p><section>mdo sde</section><text>ma'i gser mchog gi mdog nyi ma'i 'od dang lhan cig tu phan tshun spros par gyur pa na nam mkha' la nyi ma'i zla dang ldan par gyur pa de bzhin du pad ma chen po de'i gzi brjid kyi khyad par mthong bas lha de dag rnams kyis 'od zer de dag rnams</text></item>
<item><p>317b6</p><section>mdo sde</section><text>ma bzod nas mig kun nas btsums par gyur pa dang / mchog tu dga' ba'i yid kyis nang du zhugs par yang gyur la/ rnam pa 'di lta bu'i 'od mtshungs pa med pa 'di ni gang yang bdag cag rnams kyis sngar nam yang mthong</text></item>
<item><p>317b7</p><section>mdo sde</section><text>ma myong ngo zhes ca co'i sgra yang sgrogs so/ /de nas yang lha de dag rnams ches rings par mu su lun d+ha dang por byas nas rjes su 'jug par byed la/ mu su lun d+ha yang mchog tu rangs pa'i yid kyis yid tshim pa med pas lha de dag</text></item>
<item><p>317b8</p><section>mdo sde</section><text>rnams dang pad ma'i nang du 'jug go/ de zhugs pa na mthong ba de'i nang na rin po che brgya stong du ma 'od rnam pa gsal bar byed pa'i skyed mos tshal brgya phrag du ma dang ldan pa/ 'od dang ldan pa'i khang bzangs brgya stong du ma dang 'od 'bar ba'i</text></item>
<item><p>318a1</p><section>mdo sde</section><text>ljon shing brgya stong du ma dang ldan pa/ rin po che bdun gyi rang bzhin gyi skyed shing gi nags dang nye ba'i nags brgya stong du mas nye bar mdzes par gyur pa mdog dang dbyibs du ma dang ldan pa'i rnam par rtog pa rgya che ba brgya stong gi bya'i tshogs</text></item>
<item><p>318a2</p><section>mdo sde</section><text>kyis kyang gang ba rtsed mo'i ri brgya phrag du ma dang ldan pa/ rdzing bu brgya phrag du ma dang ldan pa/ gzhal med khang brgya phrag du ma dang ldan pa/ 'bab chu brgya phrag du ma dang ldan pa/ chu mig dang rdzing bu dang chu klung dang tshang tshing dang khrad khrod brgya</text></item>
<item><p>318a3</p><section>mdo sde</section><text>phrag du ma dang ldan pa/ ji skad du brjod pa'i dngos po thams cad kyang rin po che bdun gyi rang bzhin las byas pa'i mdog dang dbyibs dang tshad kyi rnam pa mngon par dga' ba/ ji ltar de yang 'thab bral gyi bdag po mu su lun d+has kyang sngar ma</text></item>
<item><p>318a4</p><section>mdo sde</section><text>mthong na/ 'thab bral gyi lha gzhan gyis lta smos kyang ci dgos/ de las pad ma gang gi nang gi mtshe'u rnams ni rab tu dang ba'i lha rdzas kyi chu yin la de dag gi 'gram rnams la la ni shel gyi rang bzhin no/ /la la ni dngul gyi rdo dang bye</text></item>
<item><p>318a5</p><section>mdo sde</section><text>ma'o/ /'ga' zhig ni gser btso ma'i rang bzhin no/ /yang la la ni in dra nI la'i rang bzhin no/ /la la ni pad ma rA ga'i rang bzhin no/ /'ga' zhig ni cha rnam pa sna tshogs kyis rnam par bkra bar byas pa rnams te/</text></item>
<item><p>318a6</p><section>mdo sde</section><text>de bzhin du gang yang pad ma'i rdzing bu de rnams rnam pa sna tshogs pa'i rin po che sna tshogs pa'i rang bzhin gyi pad ma rnams kyis nye bar mdzes par gyur pa rnams so/ /'ga' zhig ni kha dog gcig pa'i pad mas nye bar mdzes par gyur pa'o/ /</text></item>
<item><p>318a7</p><section>mdo sde</section><text>'ga' zhig ni rnam pa du ma'i mdog gi 'dab ma'i pad mas nye bar mdzes pa la 'di lta ste/ sngon po dang ser po dang dmar po dang dkar po'i mdog gi mtsho las skyes pa'i pad mas nye bar mdzes par byas pa'o/ /de la gang 'dab ma sngon</text></item>
<item><p>318a8</p><section>mdo sde</section><text>po de ni dri ma med pa'i in dra nI la'i rang bzhin no/ /gang ser po de ni gser gyi rang bzhin no/ /gang dkar po de ni dngul gyi rang bzhin no/ /gang dmar po de ni pad ma rA ga'i rang bzhin rnams te/ de ltar pad ma chen po de'i nang na</text></item>
<item><p>318b1</p><section>mdo sde</section><text>rnam pa du ma'i pad ma yod do/ /de nas lha de rnams rab tu dga' ba'i yid kyis bung ba brgya stong gis yongs su gang ba'i pad ma der nye bar bzung nas gzhan yang gang na de dag dga' ba chen por gyur pa'i nags dang nye ba'i nags de dang</text></item>
<item><p>318b2</p><section>mdo sde</section><text>legs par ldan pa gang yin pa'i dga' ba chen po der 'gro'o/ /rnam pa sna tshogs pa'i rnga sgra sgrogs pa'i glu sgras rnar snyan pas yid tshim pa med par rab tu dga' ba'i lha dang lha mo'i tshogs kyis yongs su bskor ba ku co'i sgras yid</text></item>
<item><p>318b3</p><section>mdo sde</section><text>tshim pa med pa de rnams kyis bgrod pa'i nags de ni rnam pa sna tshogs pa'i bya brgya stong gis dga' bar gyur pa'i sgra sna tshogs 'byin pa rin po che sna bdun gyis nye bar mdzes pa'i sa gzhi'i cha kun kyang mnan na nem zhing bteg na 'phar ba mchog</text></item>
<item><p>318b4</p><section>mdo sde</section><text>tu 'jam pa de dag rnams la yang rnam par rgyu bar byed pa na/ thams cad nas kyang yid kun du rangs shing dga' ba ni gong ma gong ma de dag rnams mthong ba na dga' bar 'gyur zhing / phan tshun du grogs kyi bya ba</text></item>
<item><p>318b5</p><section>mdo sde</section><text>dang ldan pa dang phan tshun du kun nas chags pa'i yid dang ldan pa dag gis kyang dga' bar yang 'gyur ro/ /nye ba'i nags de la yang dus shin tu yun ring du bag med par gnas pa'i phan tshun mchog tu kun dga' ba'i bag med par gnas</text></item>
<item><p>318b6</p><section>mdo sde</section><text>nas/ gzhan yang gang na skyed mos tshal gyi phreng ba zhes bya ba'i rin po che sna tshogs kyi rang bzhin yod pa der 'gro bar byed do/ /rnga skad yan lag lnga dang ldan pas sna tshogs pa'i rol mo dang glus rab tu dga' ba dang ldan pa'i</text></item>
<item><p>318b7</p><section>mdo sde</section><text>yid can rnams 'dod pa drug la rnam par chags pas lta ba la brkam par gyur pa rgyags pa la don gcig pas bag med par rnam par spyod par yang byed pa dang rtse bar gyur cing / kun du spyod par yang gyur pa rnams kyis der</text></item>
<item><p>318b8</p><section>mdo sde</section><text>nye bar phyin nas kyang 'od zer rnams mthong bar gyur pa ni ji ltar nyi ma'i phreng ba rnams gang yin pa de ltar 'od rnams yin par rtogs so/ /de srid kyi 'od zer 'bar ba nyid yin pa'i yul phyogs kyi nye 'khor na yon tan gzhan</text></item>
<item><p>319a1</p><section>mdo sde</section><text>yang lha de dag gis mthong ba rnams la 'di lta ste/ ser po dang dmar po dang dkar po rnams du ma nyid mthong ba'i yul phyogs de dag gi sa gzhi'i cha de dag rnams kun nas dga' ba de rnams la yang de rnam</text></item>
<item><p>319a2</p><section>mdo sde</section><text>pa du mar mngon par dga' bar byas nas gang na rtsed mo'i ri yod pa der nye bar 'gro bar byed do/ /slar yang yul gyi bde ba ngoms mi shes pas de dag rnams kyang rtsed mo'i ri rnams rin po che bdun gyi khams kyis rnam par</text></item>
<item><p>319a3</p><section>mdo sde</section><text>brgyan pa la gnas du ma yod pa rnams so/ /de na yang ljon shing brgya phrag du ma rnam par 'gyur ba dang ldan pa la bya'i tshang dga' bar gyur pa dang ldan pa 'bab chu dang chu klung dang rdzing bu dang nags dang nye ba'i nags dang ri dang sman ljongs dang ri</text></item>
<item><p>319a4</p><section>mdo sde</section><text>logs dang ri rtswa dang klung na ri dgas kyi tshogs dang / pad ma'i mtshe 'us rnam par brgyan pa'i rtsed mo'i ri slebs nas 'phyos te lha rdzas kyi 'dod pa'i yon tan lnga dang bcas shing ldan par gyur pa phan tshun lhan cig tu lha rdzas kyi cha byad</text></item>
<item><p>319a5</p><section>mdo sde</section><text>du mas rnam par gsal ba dang bcas pa/ rgyan dang cha byad kyis mdzes pa'i lha'i bu mos yongs su bskor ba de la yang dus shin tu yun ring por yul gyi bde ba ngoms mi shes pa rnams kyis dga' bar byed do/ /gzhan yang gang na</text></item>
<item><p>319a6</p><section>mdo sde</section><text>gzhal yas khang gi khang bu'i phreng ba yod pa der nye bar 'gro'o/ /khyad par du ngoms mi shes pa'i yul gyi bde ba la dga' bar gnas par bya ba'i phyir te/ ngoms mi shes pa'i lha rdzas kyi 'dod pa'i yon tan lnga la rnam pa du ma</text></item>
<item><p>319a7</p><section>mdo sde</section><text>dang rnam par rtog pa du mas lha'i 'dod pa kun du gsal bar byed pa sred pa'i mes legs par gsal bar byas pas rnam pa du mar dga' bar byed cing / lha dang lha mo rnams kyi tshogs kyis rnam pa du mar rab tu dga' bar byed pa ni</text></item>
<item><p>319a8</p><section>mdo sde</section><text>'thab bral ba rnams kyi mnga' bdag mu su lun d+ha dang bcas pa de dag rnams pad ma'i nang nyi ma brgya stong bas ches lhag pa'i gzi brjid dang ldan pa mchog tu zhi zhing gdug pa dang bral ba de la phan tshun du dga' bar gyur pa/</text></item>
<item><p>319b1</p><section>mdo sde</section><text>mchog tu blta bar dga' ba mchog tu dbang po lnga bde bar gnas par gyur pa rnams ni mchog tu dge ba/ mchog tu mdzes pa/ 'phags pa'i skye bo rnams shin tu dgyes pa'i dge ba'i rtsa ba legs par rnam par dag pa'i 'bras bur</text></item>
<item><p>319b2</p><section>mdo sde</section><text>gyur pa rnam par rtog pa du mas yul du ma'i bde ba rnams la nye bar longs spyod do/ /phan tshun du 'drul bar byed pa dang phan tshun du smra bar byed pa la zhugs pa'i yid can rnams phan tshun du gus par byed pa legs par skyes pas ngoms pa</text></item>
<item><p>319b3</p><section>mdo sde</section><text>med pa'i sems kyis de rnams de ltar pad ma 'di'i nang na dus yun ring por dga' bar byed do/ /de nas dus nam zhig na yul gyi bde bas ma ngoms par yang ci dga' bar gyur nas phyir byung nas/ snying po'i sgo de nyid nas ji lta ba'i</text></item>
<item><p>319b4</p><section>mdo sde</section><text>nang du rjes su zhugs te/ de bzhin du phyir byung nas de mngon par mthong nas dus yun ring por phyir mi 'byung ngo / /yang de kho na nyid mthong ba zhes bya ba'i bya 'jam zhing mtho ba'i ri de'i steng na gnas pa des de mthong nas tshigs su</text></item>
<item><p>319b5</p><section>mdo sde</section><text>bcad pa smras pa ni ji ltar/ gzugs rnams skad cig 'di dag gi/ na tshod de bzhin skad cig yin/ /de bzhin bde ba zad kyang ni/ /blo gros med pas go ba min/ /dge ba'i mtshan nyid du ma de'i/ /skye ba 'di dag thams</text></item>
<item><p>319b6</p><section>mdo sde</section><text>cad de/ /gang tshe dus kyi 'khor lo yis/ /rim par gshegs nas rnam par 'jig /brgya phrag du ma'i mtshan nyid kyi/ /ji ltar sngon gyi de nyid dang / /de ltar skye ba 'di dag kyang / /'chi bdag rgyal pos pham</text></item>
<item><p>319b7</p><section>mdo sde</section><text>par byed/ /rtag tu bde bas gnas pa yi/ /bag med yid can de dag rnams/ /'chi bdag bdud kyi zhags pa 'dis/ /rtsom pas bde ba 'joms byed yin/ /bde ba snang ba stobs dang shugs/ /'thun pa</text></item>
<item><p>319b8</p><section>mdo sde</section><text>rnam par 'bral byed po/ /'chi bdag rgyal po stobs ldan pa/ /'di ni nye bar 'dren pa yin/ /gang zhig nye bar 'ong ba po/ /de dag bag med ces bya rnams/ /gson pa bde ba dang bcas pa/ /rings par 'joms par byed pa</text></item>
<item><p>320a1</p><section>mdo sde</section><text>yin/ /bag med pas ni phrogs pa'i lha/ /dus ring du ni 'di nyams pa/ /bde ba du mas bslus pa yi/ /yongs su rtogs pa ma yin no/ /gal te nyi ma'i 'od zer las/ /dbang po brkam par 'gyur ba'i sems/ /</text></item>
<item><p>320a2</p><section>mdo sde</section><text>gshin rje'i 'jig rten 'ongs gyur pa/ /de tshe de 'bras shes par 'gyur/ /lus dang stobs dag rnying ba dang / /de bzhin bde ba'ang skad cig pa/ /de lta na yang chags yid can/ /legs par rtogs min mig med pas/ /rtag tu bde</text></item>
<item><p>320a3</p><section>mdo sde</section><text>bas gnas pa yi/ /dga' ba las kyang dga' bar 'gro/ /gang tshe 'di dag gar 'gro yang / /'chi bdag rgyal pos 'joms par byed/ /rgas pas 'thung ba'i rgyal po yis/ /rmongs pa gang yang lus pa med/ /phyis de 'chi ba'i</text></item>
<item><p>320a4</p><section>mdo sde</section><text>dus na ni/ /rang sems me yis gdung bar byed/ /yul rnams kyis ni dbang po rnams/ /tshim pa skye bar 'gyur ma yin/ /gal te ye shes gsal byed kyis/ /gang phan pa ni mi 'phen na/ /rnam rtog brgya yi dri ma yis/ /</text></item>
<item><p>320a5</p><section>mdo sde</section><text>yul rnams kyang ni bsten pa na/ /rlung gis bskyod pa'i me bzhin du/ /kun du g.yo bas rab tu 'jug /brtson pa'i shugs kyis de rtogs nas/ /rtag tu me 'bar 'dod pa yi/ /yul sdom shes rab ldan pa yi/ /de nyid dpyod</text></item>
<item><p>320a6</p><section>mdo sde</section><text>pa po yis rtogs/ /gang dag rtag tu 'khrul pa'i yid/ /rtag tu yul la mchog 'dzin te/ /blo bral dga' ba de thams cad/ /thams cad gti mug byed pa yin/ /log pa'i blo yis bsten 'gyur bas/ /yul gyi me ni 'phel</text></item>
<item><p>320a7</p><section>mdo sde</section><text>'gyur te/ /ji ltar bud shing dang ldan pa'i/ /me ni rlung gis bus pa ltar/ /mi g.yo 'dod chags dbang 'gro ba/ /rtag tu 'dod dbang rjes 'gro ba'i/ /lha de 'dod chags kyis bslus nas/ /lha yi 'jig rten dag nas lhung / /</text></item>
<item><p>320a8</p><section>mdo sde</section><text>dam pa'i yid la legs yon ldan/ /bde gang dang por byung ba 'di/ /rnam par zhig nas de gar song / /gson pa skad cig g.yo ba ste/ /ji ltar de ni rnam 'jig pa/ /srog ni g.yo ba skad cig pa/ /gal te de 'jig gang gi phyir/ /de bzhin</text></item>
<item><p>320b1</p><section>mdo sde</section><text>du ni srog 'di la/ /dus ni ring po min par yang / /'byung bar 'gyur te the tsom med/ /yul 'di dag gis mang du dga'/ /yid ni de la rtag tu song / /de dang bral bar gyur pa yis/ /sdug bsngal yang ni rig pa min/ /lha yi 'dod yon ldan pa</text></item>
<item><p>320b2</p><section>mdo sde</section><text>yi/ /gang de bde ba 'di dag rnams/ /bral bar 'gyur ba'i sdug bsngal gyi/ /bcu drug char yang mi phod do/ /dri ma gnyis gsum bcom pa'i phyir/ /ji lta nyid du skye ba min/ /srid ldan de ltar tshim pa med/ /'dod pa dag las rgyal ba</text></item>
<item><p>320b3</p><section>mdo sde</section><text>min/ /ma dpyad pa yi sems kyis ni/ /rtag tu 'dod pa rjes sten pa/ /dus ring rjes su 'brel pa yi/ /sdug bsngal nyid ni zhi ba min/ /rmongs pa myur du chags par byed/ /sdug bsngal nyid ni shes pa min/ /phyi nas sdug phongs</text></item>
<item><p>320b4</p><section>mdo sde</section><text>gyur pa na/ /gang 'bras bu yin shes par 'gyur/ /'dod pa yud tsam bzang ba ste/ /'di ni mchog tu mi bzad pa'o/ /'di dag pho nya 'ong ba ste/ /'ong bas phan pa min pa byed/ /gang de long ba yid ches pa/ /shes pa'i mig med</text></item>
<item><p>320b5</p><section>mdo sde</section><text>pas byas so/ /'obs dang g.yang dang 'dra ba yi/ /mi de dmyal bar 'gro ba yin/ /rtag tu mi la phan byed pa'i/ /bag yod pa ni grogs kyi mchog /bag med pa ni dgra yi mchog /de phyir grogs nyid mchog yin no/ /thams cad du ni rjes</text></item>
<item><p>320b6</p><section>mdo sde</section><text>'gro 'di/ /de ni mi bzad dag gi mchog /ngan 'gro rnams kyi lam gyi mchog /'di ni bag med ces byar brjod/ /bag med pas ni bag med pa'i/ /yul gang la ni chags byed pa/ /rmongs pa'i yid can mi de ni/ /rtag tu sdug bsngal</text></item>
<item><p>320b7</p><section>mdo sde</section><text>skal ldan yin/ /gang dag 'jigs sdug yod min zhing / /shes pas kun lta'ang med par ni/ /bde ba don du gnyer ba'i lha/ /de ni phyugs dang mtshungs par mthong / /zas dang 'khrig pa la dga' ba/ /phyugs rnams kyi ni snying du 'ong / /</text></item>
<item><p>320b8</p><section>mdo sde</section><text>dga' ba de yis lha rnams gang / /'gro ba de ni phyugs dang mtshungs/ /sems kyi khyad par gyur pa yis/ /las kyi khyad par de bzhin no/ /las yon nyams pa dag gis ni/ /khyad par dmigs pa ma yin no/ /rol pas rnam par rtse ba</text></item>
<item><p>321a1</p><section>mdo sde</section><text>yis/ /'chi bdag kha na gnas pa yin/ /'chi bdag dus su legs phyin pas/ /gdul dkas 'bras bu shes par 'gyur/ /ji srid 'chi ba ma byung zhing / /ji srid blo ni ma 'khrugs pa/ /blo ldan yid rab brtson</text></item>
<item><p>321a2</p><section>mdo sde</section><text>pas ni/ /de srid chos la dga' bar gyis/ /gson pa thams cad 'jig byed dang / /bde ba thams cad zad byed cing / /sdug pa kun dang 'bral byed pa'i/ /'chi bdag 'di ni 'ong ba yang / /de tshe sgra chen pos nas ni/ /'chi bdag</text></item>
<item><p>321a3</p><section>mdo sde</section><text>mchog tu mi bzad la/ /chos spangs pa yi skyabs gzhan med/ /de phyir chos la dga' bar gyis/ /bag med snying gi lus can rnams/ /de dag 'chi bdag rnams kyis khyer/ /bag med pas ni bcom gyur pa/ /snga phyir 'chi</text></item>
<item><p>321a4</p><section>mdo sde</section><text>bdag gis rab 'joms/ /chos kyis 'tsho dang bde ba rnams/ /de nyid yang dag rab brjod pa/ /mtho ris lam ni rab ston pa'i/ /bag yod pa zhes brjod pa yin/ /de dag don dang don min dang / /bcings dang thar pa'ang de</text></item>
<item><p>321a5</p><section>mdo sde</section><text>bzhin du/ /bag yod bag med ces bya dang / /yon tan skyon zhes kyang mtshungs so/ /rnam par rmongs pa'i yid kyi lhas/ /de ltar rnam par mi shes so/ /dgra dang lhan cig dga' ba dang / /shes rab nyams par byed pa yang / /</text></item>
<item><p>321a6</p><section>mdo sde</section><text>de kho na nyid mthong ba zhes bya ba'i byas lha de rnams mngon par kun du mthong nas/ de ltar yang dag pa rnam pa du ma'i sgo nas rjes su ston yang legs par rtogs pa yang ma yin te/ bag med pas kun nas phrogs pa'i sems yul la ched cher</text></item>
<item><p>321a7</p><section>mdo sde</section><text>byed pas 'dod pa'i yon tan lngas nye bar phrogs pa'i yid can rnams kyis ni de kho na yang dag par mi shes la/ gang dag ci nas kyang skye bo thams cad kyis myong bar 'gyur ba'i 'chi 'pho dang skye ba'i 'jigs pa de ni nges pa kho nar rab tu 'joms</text></item>
<item><p>321a8</p><section>mdo sde</section><text>pa can gyi 'dus byas thams cad la 'byung bar 'gyur ro/ /gzhan yang lha de dag rnams nyid de'i tshe de kho na ltar pad ma de la gnas nas 'jam zhing mtho ba'i ri'i mchog de nyid dang / de bzhin du snying po'i 'dab ma de la mi g.yo bar legs par gnas</text></item>
<item><p>321b1</p><section>mdo sde</section><text>te gang na nang yangs pa zhes bya ba'i mtsho yod pa der nye bar 'gro ste/ rnam pa sna tshogs pa'i glu dang rnga sgra dang ldan pa dang rol cha 'dzin pa'i mkhan po dang gar dang dgod pa dang 'gying ba dang glu nye bar len pa dang bcas pas de rnams nang yangs</text></item>
<item><p>321b2</p><section>mdo sde</section><text>pa zhes bya ba'i mtsho der nye bar 'gro'o/ /mtsho de'i nye 'khor na yang khang bzangs lnga brgyas nye bar bskor ba rin po che sna bdun gyi lan kan mang po ches rnam par bkra ba'i yon tan gyis ches gsal bar byed pa nye 'khor yang shin tu dga'</text></item>
<item><p>321b3</p><section>mdo sde</section><text>bas lha rnams rtse ba'i sa dang mngon par ldan par gyur pa/ khang bzangs rnam pa du ma la kha cig ni skar khung dang bcas pa stegs bu dang bcas pa steng yongs su rgyas pa/ mchog tu rab tu dga' ba'i zas dang skom dang stan rnam pa du</text></item>
<item><p>321b4</p><section>mdo sde</section><text>ma dang bcas pa rnams phan tshun du kun nas chags pa'i yid kyis rtag par yang zas la ched cher byed pa'i dga' bas gnas pa dang / lha dang lha mo'i tshogs rnams rtag tu rnga skad yan lag lnga dang ldan pas mang du dga' ba de dag rnams de</text></item>
<item><p>321b5</p><section>mdo sde</section><text>ltar dga' zhing bde bas gnas pa rnams chags pa'i yid dang ldan pas lhan cig kho nar pad ma'i snying po'i nang du legs par rab tu gnas shing nam mkha' la kun du gnas te/ 'thab bral gyi mnga' bdag mu su lun d+ha lha'i</text></item>
<item><p>321b6</p><section>mdo sde</section><text>tshogs thams cad kyis yongs su bskor te/ gang na nang yangs pa zhes bya ba'i mtsho yod pa der nye bar 'gro'o/ /der nye bar phyin pa dang de la mang du dga' bar byed pa dang / kun du spyod par byed pa'i lha gang yin pa de dag rnams</text></item>
<item><p>321b7</p><section>mdo sde</section><text>mngon par mthong zhing rnam pa sna tshogs pa'i rnga dang rol mo'i sgra dang ldan pa de rnams kyis kyang mu su lun d+ha de mthong nas shin tu yang bcu 'gyur gyis rab tu dga' bar gyur pa'i yid can de dag rnams khang bzangs thams cad nas</text></item>
<item><p>321b8</p><section>mdo sde</section><text>dang / khang bu'i phreng ba thams cad nas dang pad ma'i rdzing bu thams cad nas dang / gnas gzhan thams cad nas kyang lha de dag rnams lhan cig kho nar langs nas snyan zhing sgra dang rnam par 'gyur ba dang ldan pa'i yid ches rab tu dga' bas/</text></item>
<item><p>322a1</p><section>mdo sde</section><text>gang na 'thab bral gyi mnga' bdag mu su lun d+ha nam mkha' la rgyu bas gnas pa der thams cad 'khod par gyur la/ thabs cig tu legs par skyes pa'i gus pa dang dga' ba dang ldan pas de de na de ltar nam</text></item>
<item><p>322a2</p><section>mdo sde</section><text>mkha' la legs par gnas pa mngon par mthong nas thal mo spyi bor sbyar nas lus kun gyis phyag 'tshal te/ lha de dag rnams thams cad kyis kyang mu su lun d+ha de mdun du byas nas gar dang ldan pas gang na mtsho nang yangs pa</text></item>
<item><p>322a3</p><section>mdo sde</section><text>zhes bya ba yon tan thams cad phun sum tshogs pa gzhal yas khang gi phreng ba du ma rnam pa sna tshogs pas rnam par brgyan pa/ chags par gyur pa'i sgra'i khyad par sna tshogs sgrogs pa/ ljon shing brgya stong du ma dang ldan</text></item>
<item><p>322a4</p><section>mdo sde</section><text>pa nyi ma brgya stong bas ches lhag pa'i 'od 'bar ba'i lha'i tshogs kyis yongs su bskor zhing rtag tu spro ba'i 'thab bral ba'i lha rnams kyis sa de dag tu sleb nas/ 'thab bral ba rnams kyi mnga' bdag mu su lun d+ha de sa gzhi la</text></item>
<item><p>322a5</p><section>mdo sde</section><text>legs par bzhugs pa la rab tu dga' ba mchog dang ldan pa'i lha rnams kyis bstod par 'gyur zhing / des lha de rnams kyang tshig rnam pa du mas mgu bar byas nas gang na mtsho'i 'jug ngogs yod pa der de dag rnams legs par 'gro'o/ /</text></item>
<item><p>322a6</p><section>mdo sde</section><text>de dag rnams der nye bar song nas de dag kyang mthong na yid 'phrog pa zhes bya ba'i khang bzangs yod pa der 'jug go/ der zhugs pa na yang rin po che sna bdun gyi 'od kyi phreng ba dang ldan pa'i cha shas rnam pa sna tshogs par rnam par bkra bas</text></item>
<item><p>322a7</p><section>mdo sde</section><text>yon tan du ma'i dpal stong phrag dang ldan zhing lha dang lha mo'i tshogs thams cad kyis mtshungs par mchod par byed de/ 'thab bral ba rnams kyi mnga' bdag de der legs par zhugs pa'i tshe ni lha rdzas mchog gi dpal mchog dang</text></item>
<item><p>322a8</p><section>mdo sde</section><text>ldan pa'i rin po che sna bdun gyis rnam par bkra bar byas pa'i seng ge'i khri la thams cad kyi bde ba ston pa'i lha'i rgyal po de legs par bzhugs te/ mchog tu dga' bas lhag par dga' ba ches rgan pa'i lha'i tshogs kyis yongs</text></item>
<item><p>322b1</p><section>mdo sde</section><text>su bskor zhing mdun du bdar nas lha brgya stong du mas nye bar mdzes par gyur pa na/ de nas lha'i rgyal po de nyid kyis de dag rnams na so ches lhag pas rgan pa'i lha de rnams la dris pa/ bdag cag gi bla ma'i mchog dus ring po nas mjal ba'i</text></item>
<item><p>322b2</p><section>mdo sde</section><text>'thab bral gyi mnga' bdag ci'i phyir pad ma la legs par zhon nas 'dir byon/ de nas mu su lun d+ha des lha de dag la 'di skad ces smras te/ lha khyed rnams ngas ngo mtshar che ba pad ma'i nang du mthong nas nged lha dang lha mo'i tshogs thams</text></item>
<item><p>322b3</p><section>mdo sde</section><text>cad kyis kun tu gang ba pad ma gang la zhon nas 'dir 'ongs la/ der yang rgya cher 'thab bral gyi bdag po de la shin tu yon tan phun sum tshogs pa thams cad rnam pa du ma'i sgo nas mkhyen par byed de/ rgan pa'i mchog de dag</text></item>
<item><p>322b4</p><section>mdo sde</section><text>thams cad kyis sngar bzhin no/ /de nas de thos pa dang lha gang dag ches lhag par blta na sdug cing mthong ba ni ches dge legs su 'gyur ba de dag gis 'thab bral gyi mnga' bdag mu su lun d+ha de la skyes pa'i rabs de dag nges par</text></item>
<item><p>322b5</p><section>mdo sde</section><text>mkhyen par byed de/ lha nyid kyi zhal snga nas ji lta ba bzhin du gsan lags dang / gang gi bdag nyid chen po de dang gang dag gi yang gzi brjid chen po dang ldan pa de'i nang yin la/ pad ma chen po de'i nang ni de srid cig gi 'dod par bya ba</text></item>
<item><p>322b6</p><section>mdo sde</section><text>mchog dang ldan pa dang / yon tan du ma de srid dang ldan pa'i rnam pa de lta bu 'thab bral ba rnams kyi lha'i ris 'di rnams na rnam pa de lta bu las rdzas gzhan yod pa ni ma yin te/ ci ltar de'i nang du 'di ltar thos te/ ji ltar grags pa gser</text></item>
<item><p>322b7</p><section>mdo sde</section><text>thub zhes bya ba'i bcom ldan 'das bla na med pa skyes bu 'dul ba/ kha lo sgyur ba/ lha dang mi rnams kyi ston pa 'jig rten du byung bar gyur la/ des bstan par gyur pa'i chos ni dang por dge ba/ bar du dge ba/ tha mar</text></item>
<item><p>322b8</p><section>mdo sde</section><text>dge ba/ don bzang po/ /tshig 'bru bzang po 'ba' zhig pa/ yongs su rdzogs pa/ yongs su dag pa/ yongs su byang ba'i chos ston par mdzad de/ ji ltar 'di ni gzugs so/ /'di ni gzugs kun du 'byung ba'o/ /'di ni</text></item>
<item><p>323a1</p><section>mdo sde</section><text>gzugs 'gog pa'o/ /'di ni gzugs 'gog par 'gro ba'i lam mo zhes de ltar rtogs par byed pa'i chos dang po dang tha ma dang bar du dge ba bstan par gyur to/ /de'i gsung rab kyis 'dzam bu'i gling gi yul ljongs</text></item>
<item><p>323a2</p><section>mdo sde</section><text>stong phrag brgya'i skye bo rab tu mang po rnams kyis bden pa mthong bar 'gyur zhing khyad par du 'phags pa'i 'bras bu rnams la nye bar longs spyod pa dang rim gyis ji lta ba bzhin du phyir mi ldog pa dang / rgyun du zhugs pa dang de bzhin du bsam</text></item>
<item><p>323a3</p><section>mdo sde</section><text>gtan bzhi pa thob pa dang bsam gtan gsum pa thob pa dang ji srid du bsam gtan dang po thob pa'i bar du skyes bu'i mdzad pa dag mdzad nas/ skye bo lhag ma rnams kyang dge ba'i rtsa ba bcu la spyod pas chos par gyur pa'i yul ljongs</text></item>
<item><p>323a4</p><section>mdo sde</section><text>pa bye ba phrag stong ni legs par byas pa'i las kyi mtha' la spyod pa la bkod nas gzigs pa gzhan gang zhig ni nga'i gdul byar gyur pa yin na/ des mi las shin tu 'das pa'i lha'i mig gis gzigs pa ni/ ji ltar</text></item>
<item><p>323a5</p><section>mdo sde</section><text>'thab bral gyi lha rnams kyi nang na nga'i gdul bya'i lha yod pa ni de dag gi mnga' bdag tu gyur pa so'u myo'i ming can de'i yang dge ba rnams ni nang du nub par gyur cing bag med pas kyang bag med par gnas pa de dang nye bar gnas pa'i</text></item>
<item><p>323a6</p><section>mdo sde</section><text>lha gzhan rnams las kyang gang dag dbang po yongs su smin pa rnams kyang bag med pas bag med par gnas par gyur la/ de dag la thugs brtse ba'i phyir bcom ldan 'das gser thub de 'jig rten 'dir bzhugs par gyur te/ lha rnams</text></item>
<item><p>323a7</p><section>mdo sde</section><text>la phan par bzhed pas dang 'thun par mdzad pa'i don gyi phyir dang / sdug bsngal zad pa'i don du dang / bag med pas 'dre ba dang bral bar bya ba'i phyir te/ zag pa zad pa stong phrag lngas yongs su bskor nas de 'thab bral na gnas</text></item>
<item><p>323a8</p><section>mdo sde</section><text>pa rnams thams cad bas kyang mang bas ches lhag pa nyid kyi 'od phal po che ches lhag par 'phro bar mdzad par gyur to/ /de mngon par mthong nas kyang lha rnams gang dag gis nam yang thams cad mkhyen pa sngar ma mthong ba</text></item>
<item><p>323b1</p><section>mdo sde</section><text>de dag rnams ches lhag par yang ngo mtshar skyes te/ sngar med pa'i lha nyid kyi gzugs 'di ni yon tan du mas lhag pa'i gzhan rnams dang 'dra ba ma yin pa'i gzugs 'dis ni lha'i 'jig rten 'di ma lus pa 'od 'dis kun du bkang</text></item>
<item><p>323b2</p><section>mdo sde</section><text>ngo / /de dang thag nye bar song nas de thos pas kyang mngon par mthong nas/ lha de dag rnams mchog tu ngo mtshar ba skyes par gyur to/ /gang yang de'i cha byad ni ji lta bu zhig 'dzin pa yin zhes te/ gang dag rnams lha 'di dang</text></item>
<item><p>323b3</p><section>mdo sde</section><text>bsnyen nas gnas par gyur to/ /de nas lha de dag rnams kyang rnam pa sna tshogs pa'i pad ma'i rdzing bu spangs nas gang na bcom ldan 'das gser thub yod pa der blta bar bya ba'i don du nye bar 'gro'o/ /de nas bcom ldan 'das</text></item>
<item><p>323b4</p><section>mdo sde</section><text>kyis kyang de dag mngon par gzigs pa dang nam mkha' la 'phags nas bzhugs par gyur to/ /bzhugs nas kyang rnam pa sna tshogs pa'i rdzu 'phrul mngon par 'du mdzad par gyur te/ yon tan du ma'i rnam par rtog pa 'byung</text></item>
<item><p>323b5</p><section>mdo sde</section><text>ba rnams so/ /de yang lus kyi stod nas chu 'bab pa rnams ni mdog dang ro dang dri phun sum tshogs pa rnam pa de srid dang ldan pa'i khyad par gang dag gis lha'i chu gang yin pa rnams rnam pa thams cad kyi sgo nas bcu drug gi char</text></item>
<item><p>323b6</p><section>mdo sde</section><text>yang mi phod do/ /lus kyi stod kyi nye 'khor dag nas rnam pa du mar rab tu 'bar bar byed pa'i kha dog du ma dang ldan pa'i mes khyab par gyur pa la 'di lta ste/ sngon po dang ser po dang dmar po dang le brgan gyi mdog dang ldan</text></item>
<item><p>323b7</p><section>mdo sde</section><text>pa rnams so/ /yang rdzu 'phrul gzhan yang bcom ldan 'das des mdzad par gyur pa rnams la 'di lta ste/ gcig tu gyur nas brgya phrag rnams su 'gyur ba dang / brgya stong du 'gyur zhing lha'i 'jig rten 'di ma lus par</text></item>
<item><p>323b8</p><section>mdo sde</section><text>gang bar byed do/ /'od zer rnams dang bdag gi dngos po yang slar yang gcig tu 'gyur ro/ /gzhan yang bcom ldan 'das kyis mchog tu gyur pa'i rdzu 'phrul 'dir mdzad par gyur pa la ji ltar lha'i sa de dag rnams gang yin pa de'i</text></item>
<item><p>324a1</p><section>mdo sde</section><text>phyag gcig gis bteg nas lag pa'i mthil du 'jog go/ nags dang nye ba'i nags dang rdzing bu dang 'bab chu dang ldan pa'i lha'i tshogs dang bcas pa nam mkha' la 'phen par byed cing / ji lta ji ltar mig gi yul las</text></item>
<item><p>324a2</p><section>mdo sde</section><text>shin tu 'da' bar byed de/ phyir yang de kho na bzhin du bshig nas slar legs par 'jog go/ gzhan yang bcom ldan 'das des rdzu 'phrul chen po dag mdzad par gyur te/ de yang ri rnams gang dag las ches che ba'i tshad dang ldan pa de</text></item>
<item><p>324a3</p><section>mdo sde</section><text>rnams bcom ldan 'das kyis rtsa ba nas bteg nas nam mkha' la rnam par 'phen par byed de/ nags dang nye ba'i nags dang bcas pa dang rdzing bu dang 'bab chu dang sman ljongs dang ldan pa dang lha'i tshogs rnams kyis yongs su bskor</text></item>
<item><p>324a4</p><section>mdo sde</section><text>ba dang bcas pa rnams kyis ji ltar gang du phyin pa yang mi shes par byed do/ /phyir yang de kho na bzhin du 'bebs par byed na yang ci 'dir rkang pa yang kun du bskyod par gyur tam zhes de ltar tshogs pa rnams ji lta ba bzhin du mi</text></item>
<item><p>324a5</p><section>mdo sde</section><text>shes par byed do/ /gzhan yang bcom ldan 'das 'dis rdzu 'phrul mdzad par gyur te/ rnam pa du ma dang kha dog du ma dang rnam par rtog pa du ma dang cha byad du ma dang yon tan sna tshogs pa dang ldan pa'i gzugs su bdag nyid</text></item>
<item><p>324a6</p><section>mdo sde</section><text>kyi dngos po byed pa ni ri'i rtse mo rnams su mthong la/ nags gzhan dang gzhan gyi nang du yang mthong la pad ma'i rdzing bu rnams kyi nang du yang mthong ngo / /khang bzangs kyi phreng ba rnams la yang mthong ngo / /ljon shing gi rtse mor</text></item>
<item><p>324a7</p><section>mdo sde</section><text>yang mthong ngo / /gtsang po'i 'gram dang mtshe'u rnams la yang mthong la skyed mos tshal dang nye ba'i nags su yang mthong zhing thams cad du bsam gtan dang ldan par gyur pa ste/ rnam pa du mar yang nam mkha' la gzims cha</text></item>
<item><p>324a8</p><section>mdo sde</section><text>la longs spyod par mdzad cing phyir yang bzhugs par mdzad de/ slar yang nam mkha' la 'chag pa la kun du sbyor ba mdzad do/ /phyir yang bzhud par mdzad cing bzhugs par yang mdzad do/ /gzhan yang bcom ldan 'das</text></item>
<item><p>324b1</p><section>mdo sde</section><text>kyis rdzu 'phrul 'di mdzad par gyur te/ gang dag gi khyad par gyis rnga skad yan lag lnga dang ldan pa 'di ji lta ba bzhin du mdzes pa ma yin pa'i rnam pa de srid kyi gsung dbyangs kyis chos rnams bstan par gyur la ci ltar mi'i rnga sgra'i khyad</text></item>
<item><p>324b2</p><section>mdo sde</section><text>par gyis mi rnams kyi nang na bya rog gi sgra mi mdzes pa de ltar lha'i tshogs thams cad mi mdzes par gyur to/ /de thos nas kyang lha gang dag rnams glu'i myos pas rgyags pa de thams cad kyang legs par myos pa dang bral bar 'gyur</text></item>
<item><p>324b3</p><section>mdo sde</section><text>ro/ /gzhan yang bcom ldan 'das kyis rdzu 'phrul mdzad par gyur te/ 'di lta ste/ nam mkha' la lha'i bu mo dang lha rnams rnam pa de srid dag sprul pa gang dag gi khyad par gyis 'thab bral gyi lha 'di dag rnams srin bu me</text></item>
<item><p>324b4</p><section>mdo sde</section><text>khyer dang 'dra ba tsam du yang mi 'gyur te/ tshad dang kha dog dang dbyibs dang gzugs dang cha byad dang rgyan dang nye ba'i nags rnams kyi bde ba'i khyad par can gyi sprul pa'i lha de rnams mthong nas bdag cag rang rnams rtswa dang 'dra bar shes</text></item>
<item><p>324b5</p><section>mdo sde</section><text>par gyur nas spu du ma langs pa dang / 'thab bral gyi lha rnams ngo tsha ba dang bcas par gyur cing kha nyen pa dang bcas par gyur pa dang / gzugs lang tsho dang 'dod pas rgyags pa dang bral ba legs par skyes so/ /de ltar 'thab bral</text></item>
<item><p>324b6</p><section>mdo sde</section><text>gyi lha de dag gi/ bcom ldan 'das des dbang po mchog dang mchog ma yin pa mkhyen pa dang bsam pa mkhyen pa dang rgyu 'bras kyi rnam par smin pa mkhyen pa dang chags pa med par mkhyen pa po 'jig rten la phan par zhugs pa mchog tu thugs</text></item>
<item><p>324b7</p><section>mdo sde</section><text>rje chen po dang ldan pas/ gang na so'u myo zhes bya ba 'thab bral ba rnams kyi mnga' bdag yod pa der yang cho 'phrul de dag rnams mdzad par gyur pa na/ da ltar so'u myo zhes bya ba'i 'thab bral ba rnams kyi mnga' bdag kyang mchog</text></item>
<item><p>324b8</p><section>mdo sde</section><text>tu bag med par gyur pa rnams ji lta ba bzhin du thams cad du nye bar bcom par 'gyur ro/ /dus de dag gi tshe na yang 'thab bral gyi mnga' bdag so'u myo zhes bya ba de dang / lha'i tshogs thams cad kyang pad ma chen po 'di</text></item>
<item><p>324c1</p><section>mdo sde</section><text>las byung ste gnas pa ni ji ltar 'thab bral gyi mnga' bdag mu su lun d+ha khyod skyed mos tshal gyi ltad mo la 'gro ba bzhin no/ /de nas bcom ldan 'das kyis pad ma chen po de'i nang du rdzu 'phrul gyi cho 'phrul de dag</text></item>
<item><p>324c2</p><section>mdo sde</section><text>rnams kyis ni so'u myo'i rgyags pa dang bral bar bya ba'i don du yin zhing / pad ma chen po 'di'i nang du sprul pa 'di dag rnams gang yin pa 'di dag thams cad ni 'thab bral gyi mnga' bdag khyod kyis sngar ma mthong ba de dag rnams yin</text></item>
<item><p>324c3</p><section>mdo sde</section><text>te/ skyed mos tshal dang rdzing bu dang chu klung dang ri dang khang bzangs dang spyod yul rnams dga' ba'i rnam par rtog pa du ma dang ldan pa de dag rnams ni so'u myo de'i bag med pa dang 'dre ba bral bar bya ba'i don du'o/ /de nas pad ma</text></item>
<item><p>324c4</p><section>mdo sde</section><text>chen po 'di'i nang du zhugs pa rnams dang / sprul pa thams cad kyang brjod nas gang na 'thab bral ba rnams kyi mnga' bdag so'u myo yod pa de'i pad ma de'i steng du brtol lo/ /brtol nas steng du nges par byung ba'i</text></item>
<item><p>324c5</p><section>mdo sde</section><text>pad ma'i 'dab ma bye ba phrag brgya stong pa la gnas par gyur pa la de'i snying po 'di la ni bcom ldan 'das legs par bzhugs so/ /'dab ma rnams la yang nyan thos rnams rnam pa sna tshogs pa'i rdzu 'phrul byed pa</text></item>
<item><p>324c6</p><section>mdo sde</section><text>rnams de dag la la ni nam mkha'i dkyil du 'phags par byed de phyir yang pad ma'i nang du rjes su zhugs so/ /gzhan yang nyan thos gzhan dag rnams ni glang po che dang rta'i rgyab tu zhon nas nam mkha'i dkyil du</text></item>
<item><p>324c7</p><section>mdo sde</section><text>'phags te 'byung ngo / /gzhan yang mchog tu dri zhim pa rnam pa sna tshogs pa'i char gyi rgyun kun du 'bebs par byed de nyan thos de dag rnams rdzu 'phrul rnam pa sna tshogs pa byed do/ /de nas 'thab bral ba rnams kyi</text></item>
<item><p>324c8</p><section>mdo sde</section><text>mnga' bdag so'u myo yid rab tu dang ba dang ldan pa sngon legs par byas pa'i las rnams kyis bskul bas 'di snyam du sems par gyur te/ 'di lta bu 'di dag rnams gang gi mthu stobs yin na/ gang dag gi</text></item>
<item><p>324d1</p><section>mdo sde</section><text>khyad par gyis bdag cag rnams gzugs dang mthu stobs kyis kyang chung zad kyang ma yin zhes so/ /de nas gang du las byas pa lha'i spyan gyis kun nas gzigs pa'i bcom ldan 'das kyis nyan thos rnams la bka'</text></item>
<item><p>324d2</p><section>mdo sde</section><text>stsal pa/ so'u myo 'di ni lha dang bcas pa'i 'jig rten rnams dang bdud dang bcas pa dang dge sbyong dang bram ze'i rigs dang bcas pa'i skye dgu rnams kyi dang ste/ lha dang mi dang lha ma yin du bcas pa rnams kyi ston pa sangs</text></item>
<item><p>324d3</p><section>mdo sde</section><text>rgyas bcom ldan 'das zhes bya ba ji lta ba bzhin du thams cad mkhyen pa thams cad gzigs pa 'dis 'jig rten 'di rnams thams cad la chos ston par mdzad pa yin te/ dang por dge ba bar du dge ba tha mar dge ba don</text></item>
<item><p>324d4</p><section>mdo sde</section><text>bzang po tshig 'bru bzang po 'ba' zhig pa yongs su rdzogs pa yongs su dag pa ston par byed pa ni gcig tu nges par gnas pa'i mya ngan las 'das pa thob par byed pa yin no/ /gang dag ce na/ 'di dag ni gzugs so/ /</text></item>
<item><p>324d5</p><section>mdo sde</section><text>'di dag ni gzugs kun 'byung ba rnams so/ /'di dag ni gzugs 'gog pa'o/ /'di dag ni gzugs 'gog par 'gro ba'i lam rnams yin no/ /'di ni khyed rnams la ston par mdzad pa po yin te lha rnams kyi</text></item>
<item><p>324d6</p><section>mdo sde</section><text>chos kyi don du dang / phan par bya ba'i don dang bde bar bya ba'i don du sku 'di 'thab bral gyi lha'i ris su byon pa yin no/ /de nas gsungs pa de rnams la cung zad cig thos nas 'thab bral gyi mnga' bdag so'u myos 'di skad</text></item>
<item><p>324d7</p><section>mdo sde</section><text>ces gsol to/ /bdag cag gi bla ma bdag gis nye bar bsten par bgyi lags na ji ltar 'di'i mchod pa rnams bgyi/ 'di mchod pa'i dbang du byas pa'i lo rgyus rnams kyang bdag cag gis mngon par mi 'tshal lags</text></item>
<item><p>324d8</p><section>mdo sde</section><text>so/ /de nas dge sbyong des so'u myo de la smras pa/ de bzhin gshegs pa la nye bar bsten par gyis shig /so'u myo nye bar bsten pa na yang dbu rgyan dang rgyan rnams dang bral ba dang legs par dul ba'i cha byad rnams</text></item>
<item><p>325a1</p><section>mdo sde</section><text>kyis dang / dbang po rnams rab tu dang bar gyur pa dang yid mnyam par bzhag par gyur pas/ pus mo dag gi lha nga sa la so sor btsugs te/ mgo bos rgyal po bzhin du mngon par phyag 'tshol la</text></item>
<item><p>325a2</p><section>mdo sde</section><text>chos gos phrag pa'i phyogs gcig tu byas te mgo bos kun nas btud pas bcom ldan 'das kyi spyan sngar gnas par bya'o/ /dbang po legs par kha bye ba dang ldan pa'i lha de dag rnams thams cad kyis lhan cig tu</text></item>
<item><p>325a3</p><section>mdo sde</section><text>dge sbyong de'i spyan snga nas kun du spyod pa legs pa 'di dag rnams kyi don nye bar rnyed nas/ 'thab bral ba rnams kyi mnga' bdag lha brgya stong gis yongs su bskor cing dbu rgyan dang bral ba dang rgyan dang mdzes pa'i cha byad</text></item>
<item><p>325a4</p><section>mdo sde</section><text>kun nas spangs pa dang / dbang po rnams shin tu dul legs par dul ba zhi bar gyur pa'i yid kyis/ bcom ldan 'das gang pad ma chen po'i snying po la nyan thos rnams kyis yongs su bskor bar gyur pa ni rgyu skar gyi tshogs kyis</text></item>
<item><p>325a5</p><section>mdo sde</section><text>yongs su bskor ba'i zla ba lta bu dang thams cad nas yongs su bskor bar gyur pa'i ri'i rgyal po ri rab lhun po lta bu dang / mtsho chen po rnams kyis yongs su bskor ba'i rgya mtsho dang 'dra ba'i rgyal po chen po brgyad cu rtsa bzhis yongs su bskor</text></item>
<item><p>325a6</p><section>mdo sde</section><text>ba'i 'khor los sgyur ba dang 'dra ba 'od zer rnams kyis yongs su bskor ba'i nyi ma dang 'dra ba/ de lta bur bcom ldan 'das de nyan thos kyi tshogs rnams kyis yongs su bskor zhing mchog tu mtshungs pa med pa'i gzi brjid dang ldan</text></item>
<item><p>325a7</p><section>mdo sde</section><text>pa'i 'od rnam par 'phro bar gyur pas rnam par gsal bar pad ma'i snying po la bzhugs so/ /de nas so'u myo 'thab bral ba rnams kyi mnga' bdag gang na bcom ldan 'das bzhugs pa der thal mo spyi bor sbyar ba byas nas phyogs</text></item>
<item><p>325a8</p><section>mdo sde</section><text>gcig tu 'dug go/ de nas bcom ldan 'das la 'di skad ces gsol te/ bag med pa dang ji lta ba bzhin du bral ba mchis lags sam/ de nas steng na gnas pa'i so'u myo de la bcom ldan 'das gser thub kyis zab cing</text></item>
<item><p>325b1</p><section>mdo sde</section><text>rgya che ba dang ldan pa'i gsung dbyangs kyi khyad par gyis 'thab bral gyi 'jig rten de thams cad ji lta bar yongs su bkang bas 'di skad ces bka' stsal to/ /so'u myo ngas ji lta ba bzhin du chos bshad par bya ste/ dang por dge</text></item>
<item><p>325b2</p><section>mdo sde</section><text>ba bar du dge ba tha mar dge ba don bzang po tshig 'bru bzang po 'ba' zhig pa yongs su rdzogs pa yongs su dag pa yongs su byang ba tshangs par spyod pa legs par bshad par bya'o/ /de legs par rab tu yid la gyis la nyon cig dang ngas bshad kyis de</text></item>
<item><p>325b3</p><section>mdo sde</section><text>skad ces gsungs pa dang / lha de bcom ldan 'das kyi ltar nyan no/ /bcom ldan 'das kyis so'u myo la sogs pa'i lha de dag rnams la 'di skad ces gsungs so/ /rgyu dgu dang rkyen dgu dang rgyu mtshan dgus bag med pa sten</text></item>
<item><p>325b4</p><section>mdo sde</section><text>cing goms par byas la lan mang du byas pas ni byis pa'i skye bo thams cad 'joms shing brlag par 'gyur la/ lus zhig nas kyang thabs ma yin pa log par ltung ba dmyal ba dang yi dgas dang dud 'gror skye bar 'gyur ba dang /</text></item>
<item><p>325b5</p><section>mdo sde</section><text>rgyu gang yod pas sdug bsngal yang kun du 'phel bar byed cing 'khor ba'i 'ching ba yin pa dang mya ngan las 'das pa'i mthar thug par mi 'gyur ba dang / 'dod chags dang mi 'bral ba dang bde ba ma yin pa don ma yin no/ /rgyu</text></item>
<item><p>325b6</p><section>mdo sde</section><text>dgus bag med pa gang zhe na/ 'di la bud med rnams la lta ba la bsten par gyur pa yin te/ dang ba ma yin pa'i lus dang ngag dang yid rnams kyis dbang po ma bsdams pa nye bar sten par byed do/ /yang dag pas bskyed</text></item>
<item><p>325b7</p><section>mdo sde</section><text>pa ma yin pa'i lus dang ngag dang yid can gyis spyod yul ma yin pa la spyod pa dam pa'i chos rnams nyan pa'i rang bzhin can ma yin pa rnams rgod pa rnams kyi dbang po rnams rgod pas ma bsdams pa'i rgyu gcig las bag med pa'i</text></item>
<item><p>325b8</p><section>mdo sde</section><text>bag med pas bag med pa po'i sems can rnams lus kyis legs par spyod par mi byed/ ngag gis legs par spyod pa ma yin/ yid kyis legs par spyod pa ma yin no/ /lus dang ngag dang yid kyis legs par</text></item>
<item><p>326a1</p><section>mdo sde</section><text>spyod pa ma yin pas lus dang ngag dang yid kyis nyes par spyad pa spyod la/ byas shing bsags pa'i las kyang byed par 'gyur ro/ /blo gros ngan pa de lus zhig pa na thabs ma yin pa log par ltung ba dmyal ba</text></item>
<item><p>326a2</p><section>mdo sde</section><text>dang yi dgas dang dud 'gror skye bar 'gyur te/ bag med pas rnam par nyams pa'i phyir ro/ /de'i phyir na skyes bu dam pa rtag tu dge ba 'dod pa rnams kyis bag med pa yongs su spang bar bya ste 'di ni bag med pa'i rgyu dang po'o/ /</text></item>
<item><p>326a3</p><section>mdo sde</section><text>gzhan yang so'u myo bag med pa ni rgyu gang gis bag med pa rab tu 'jug pa de ni dge ba'i rtsa ba'i phyogs 'joms par byed pa'i mi 'thun pa'i phyogs rnams yin te/ de bzhin du sems g.yo bar gyur pas mig gis gzugs rnams</text></item>
<item><p>326a4</p><section>mdo sde</section><text>mthong nas kun du rtog par byed la/ yid kyis kyang yang dang yang du sems par byed de/ de kho na la chags par gyur te yid gzhan du 'jug par mi byed do/ /de'i rang bzhin can du yang 'gyur te rtag tu mi dge ba spyod par 'gyur</text></item>
<item><p>326a5</p><section>mdo sde</section><text>ro/ /dran pa nye bar ma bzhag par 'gyur ro/ /blo rnam par g.yeng bar 'gyur ro/ /de lus zhig pa na thabs ma yin pa'i log par ltung ba dmyal bar skye'o/ /bag med pa'i rgyu las 'di ni bag med pa'i rgyu gnyis pa'o/ /</text></item>
<item><p>326a6</p><section>mdo sde</section><text>gzhan yang bag med pa'i rgyu ni 'di lta ste yang dag pa ma yin pa kun du 'dres pa ma yin zhing sngon thos pa yang ma yin pa rnams 'ba' zhig yid kyis kun du rtog par byed do/ /'dod chags la rten pa'am/ zhe sdang la rten pa'am/ gti mug la rten pas kyang</text></item>
<item><p>326a7</p><section>mdo sde</section><text>rung ste/ des de dag rnams la sems par gyur pa na de la song ba'i yid can de la song ba'i sems kyis chos gzhan rnams la sems par mi byed do/ /de'i yid rnam par g.yeng bar 'gyur te/ bag med pa'i rgyu gsum</text></item>
<item><p>326a8</p><section>mdo sde</section><text>pa 'di gang gis kun nas bcings nas sems can rnams kyi lus dang ngag dang yid nyes par spyad pa rnams la spyod par byed de/ de lus zhig pa na thabs ma yin pa log par ltung ba dmyal ba rnams su skye'o/ /bag</text></item>
<item><p>326b1</p><section>mdo sde</section><text>med pas rnam par nyams par byas pa 'di ni rgyu gsum pa'o/ /gzhan yang bag med pa'i rgyu bzhi pas sems can gang dag bag med pa rnams ni lus zhig nas thabs ma yin pa log par ltung ba dmyal ba rnams su skye bar 'gyur ro/ /</text></item>
<item><p>326b2</p><section>mdo sde</section><text>bag med pa'i rgyu 'di yang so'u myo gang zhe na/ 'di lta ste lha mo rnams la lta ba la ched cher byed pa'o/ /de yang yang dag pa ma yin par gyur pa'i gzugs mthong bas kyang dga' ba dang / sems g.yo bar gyur pas rab tu rtog par</text></item>
<item><p>326b3</p><section>mdo sde</section><text>byed do/ /kun du rtog par byed do/ /de yang gleng bslangs la dga' bar kun du gnas pa'i blos ji lta bur yang kun du rtog par byed do/ /lus dang ngag dang yid rnams kyis kyang legs par spyod par mi byed do/ /de lus</text></item>
<item><p>326b4</p><section>mdo sde</section><text>zhig pa na thabs ma yin pa log par ltung ba dmyal bar skye bar 'gyur te/ 'di ni bag med pa'i rgyu bzhi pa'o/ /gzhan yang bag med pa'i rgyu lnga pa 'di lta ste/ tshal rab tu dga' ba'am/ rdzing bu dga' ba'am/</text></item>
<item><p>326b5</p><section>mdo sde</section><text>nags dang nye ba'i nags dga' bar gyur pa'am/ pad ma'i rdzing bu dga' ba rnams mthong nas de dag rnams la dga' zhing dga' bas de dag rnams la yang rtse dga' la mchog tu byed par 'gyur ro/ /dge ba rnams sems par</text></item>
<item><p>326b6</p><section>mdo sde</section><text>mi byed do/ /mnyam par gzhag pa'i dran pa can du mi 'gyur te bag med pa rnams la sten pa'o/ /bag med pas rnam par sad par byas pa'i phyir lus zhig nas thabs ma yin pa log par ltung ba dmyal ba rnams su skye bar</text></item>
<item><p>326b7</p><section>mdo sde</section><text>'gyur ro/ /gzhan yang bag med pa'i rgyu lnga pa ni so'u myo 'di ni sdig pa'i grogs po rnams la sten par 'gyur la de dang bsten pas kyang rnam pa de lta bu kho na'i rang bzhin can du slob la spyod yul rnams la lhan cig tu spyod par 'gyur</text></item>
<item><p>326b8</p><section>mdo sde</section><text>ro/ /nyes par spyod pa rnams spyod par 'gyur ro/ /bya ba ngan pa rnams rjes su sgrub par byed do/ /sdig pa'i grogs po rnams la sten pa po de bag med pas gnas par gyur pa rnams ni bag med pa'i skyon gyis lus</text></item>
<item><p>327a1</p><section>mdo sde</section><text>zhig nas thabs ma yin pa log par ltung ba dmyal ba rnams su skye bar 'gyur ba yin no/ /gzhan yang so'u myo bag med pa'i rgyu ni 'di lta ste spyod pa rnam pa du ma byed par gyur la blo mang ba yin/ lus kyi legs par</text></item>
<item><p>327a2</p><section>mdo sde</section><text>bya ba rnams rtsom pa ma yin/ nges pa med pa dang blo gang du yang gnas pa med pa yin te/ des don gcig la yang nges par rtsom pa yang ma yin no/ /de'i lus kyi las rnams thams cad nges pa kho nar le lo can du 'gyur</text></item>
<item><p>327a3</p><section>mdo sde</section><text>ro/ /'jig rten dang 'jig rten las 'das pa'i las kyi mtha' thams cad nyams par 'gyur te/ sbyin pa mi gtong bsod nams mi byed legs par bsam par bya ba rnams mi sems so/ /tshul khrims nyams</text></item>
<item><p>327a4</p><section>mdo sde</section><text>pa de bag med pa'i rkyen rnams kyis lus zhig ste shi ba'i 'og tu dmyal ba rnams su skye bar 'gyur ro/ /gzhan yang bag med pa'i rgyu drug pa rnams ni 'di lta ste/ yang dag pa'i mthong ba 'phags pa'i bden pa bzhi po rnams</text></item>
<item><p>327a5</p><section>mdo sde</section><text>dang 'phags pa'i lam yan lag brgyad po rnams kyang sun bton nas/ tshul bzhin ma yin pa lta ba'i rang bzhin can du 'gyur ro/ /de bag med pa des de'i yid bag med par 'gyur zhing rnam par g.yeng bas lus zhig pa</text></item>
<item><p>327a6</p><section>mdo sde</section><text>na thabs ma yin pa log par ltung ba dmyal ba rnams su skye bar 'gyur ba 'di dag ni bag med pa'i rgyu drug pa yin no/ /gzhan yang bag med pa'i rgyu rnams kyis ji ltar rtag pa kho nar yang ro la gang dang gang du yang sred par gyur</text></item>
<item><p>327a7</p><section>mdo sde</section><text>nas de dang der yang ros 'ching bar 'gyur zhing / de nyid la chags par yang byed do/ /yid de la 'gro bar 'gyur ba dang / de'i rang bzhin can dang / de ltar gyur pa'i yid can du 'gyur gyi/ de gzhan du ni chung zad kyang</text></item>
<item><p>327a8</p><section>mdo sde</section><text>mi sems so/ /legs par spyod par mi byed do/ /rang bzhin gyis zhi bar 'gyur ba ma yin kun nas bsdams pa'i rang bzhin can ma yin no/ /de ro rnams la mngon par sred pa rnams kyis bslus pa de ltar gyur pa'i</text></item>
<item><p>327b1</p><section>mdo sde</section><text>gshis can legs par bya ba mi rtag pa dang sdug bsngal ba dang / stong pa dang bdag med pa dang bzhi po rnams skad cig tsam yang sems par mi byed do/ /rang la phan pa rnams mi byed do/ /so'u myo de ni lus zhig nas</text></item>
<item><p>327b2</p><section>mdo sde</section><text>thabs ma yin pa log par ltung ba dmyal ba rnams su skye bar 'gyur te/ de ltar na bag med pa'i rgyur gyur pa bdun pa yin no/ /so'u myo gzhan yang shin tu bag med pa'i rgyur gyur pa brgyad pa yod de/ bde ba 'di gang</text></item>
<item><p>327b3</p><section>mdo sde</section><text>ji srid du thob par gyur pa rnams la de srid nyid du kun du zhen par byed de/ de rtag pa dang brtan pa dang ther zug tu mthong la rnam par 'gyur ba'i chos can du de ma rtogs pas lus dang ngag dang yid kyi legs par dpyad par dpyod par</text></item>
<item><p>327b4</p><section>mdo sde</section><text>mi 'gyur ro/ /don rnams dang don ma yin pa rnams shes pa ma yin no/ /chos dang chos ma yin pa'i rgud par ltung ba'i sdug bsngal gyi dbang du byas nas blo 'jug par 'gyur ba ma yin no/ /dmyal ba dang yi dgas</text></item>
<item><p>327b5</p><section>mdo sde</section><text>dud 'gro rnams kyi 'gro ba brgya stong du ma rnams su sdug bsngal gyi rnam par rtog pa du ma so sor nyams su myong ba yid la sems par yang mi byed do/ /shing bzhin du 'chi bdag las bzlog pa'i thabs kyang tshol bar mi</text></item>
<item><p>327b6</p><section>mdo sde</section><text>byed/ 'khor ba'i skye bo thams cad rab tu 'joms pa'i bde ba ngan pa rnams la de ltar rab tu chags pa rnams phyis 'chi bdag gi dus su phyin nas longs spyod ngan pa rnams la chags pa'i rnam par brkam pa de rjes la</text></item>
<item><p>327b7</p><section>mdo sde</section><text>'gyod pa'i mes sreg par byed do/ /lus zhig nas kyang thabs ma yin pas ngan 'gro log par ltung ba dmyal bar skye'o/ /so'u myo gzhan yang bag med pa'i rgyu dgu pa yod de/ ji ltar lha dang mi rnams sred pa</text></item>
<item><p>327b8</p><section>mdo sde</section><text>dang ldan pas rnam pa sna tshogs pa'i bde ba la chags pa'i yid kyis sangs rgyas dang chos dang dge 'dun rnams la sgrub par mi byed de'i rang bzhin can yang ma yin la/ de dag gi tshig rnams nyan par mi byed</text></item>
<item><p>328a1</p><section>mdo sde</section><text>'phags pa'i gdul byar rjes su gnas pa yang ma yin/ don dang don ma yin pa rnams mi shes so/ /de dag rjes su rjod par byed pa'i rang bzhin can ma yin no/ /sgrub pa la 'jug par 'gyur</text></item>
<item><p>328a2</p><section>mdo sde</section><text>ba ma yin/ 'jig rten pa rnams la mchog tu 'jigs par ston pa yin/ rgud pa'i sdug bsngal rnams rig pa yang ma yin la/ rang gi don rnams las ni nyams shing rang gi sems kyis bslus pa</text></item>
<item><p>328a3</p><section>mdo sde</section><text>rnams ni lus zhig pa na thabs ma yin pa log par ltung ba dmyal bar skye'o/ /so'u myo 'di ni dbang phyug dang rtag pa dang brtan pa dang ther zug ni ma yin gyi rnam par 'gyur ba'i chos can rnams yin la/ ji ltar 'thab</text></item>
<item><p>328a4</p><section>mdo sde</section><text>bral gyi mnga' bdag so'u myo khyod kho na bzhin du brgya stong phrag du ma rnams byung ba la de dag rnams gar song / 'dir yang rang gis byas pa'i las rnams kyi 'bras bu'i bgo skal la spyod pas legs par</text></item>
<item><p>328a5</p><section>mdo sde</section><text>byas pa dang / nyes par byas pa'i las kyi zhags pas kun nas bcings nas 'khor ba rnams na 'khor te/ legs par byas pa'i las rnams kyis ni lha dang mi rnams su skye'o/ /mi dge ba rnams kyis ni dmyal</text></item>
<item><p>328a6</p><section>mdo sde</section><text>ba dang yi dgas dang dud 'gro rnams su skye'o/ /de lta bas na so'u myo bag med pa rnams kyis gnas par 'gyur bar mi bya ste/ gal te mi thob par 'dod pa rnams kyis so/ /de ci'i phyir zhe na/ srog</text></item>
<item><p>328a7</p><section>mdo sde</section><text>dang longs spyod dang gson pa yang mi rtag pas na de rnams bdag nyid kyi yid la byas la bag med pas gnas par mi bya'o/ /bag med pa'i rgyu gang gis lha brgya stong phrag du ma rnams log par ltung ngo / /de'i phyir bag med</text></item>
<item><p>328a8</p><section>mdo sde</section><text>pa ji lta bas 'gro bar mi bya ste/ 'di dag rnams ni blun po rnams kyi lam yin gyi skyes bu dam pa rnams kyi ni ma yin te/ gang gi phyir skyes pa thams cad ni nges par 'chi ba mdun na rnam par gnas pa kho na'o/ /</text></item>
<item><p>328b1</p><section>mdo sde</section><text>de bzhin du rga ba dang / de bzhin du nad rnams dang / de bzhin du sdug pa dang bral ba dang / de bzhin du dge ba dang mi dge ba'i las rnams la nye bar longs spyod pa mi slu ba 'di dag rnams ni rtag tu rjes su 'brel pa'i phyir na srog</text></item>
<item><p>328b2</p><section>mdo sde</section><text>chags thams cad rlag par byed pa'o/ /de nas de'i tshe lha rnams la bcom ldan 'das kyis tshigs su bcad pa gsungs pa 'di ltar/ bag med pa yi ljon shing la/ /yal ga rnam gsum rab tu gnas/ /rga nad</text></item>
<item><p>328b3</p><section>mdo sde</section><text>dang ni 'chi ba ste/ /rtag tu de yi steng na gnas/ /skyes bu spyod pa dam ldan pa/ /rgas sogs kyis ni gnod pa med/ /blo ldan rtag par byed gnas ni/ /nam yang bag med kyis mi rga/ /skyon rnams rtag</text></item>
<item><p>328b4</p><section>mdo sde</section><text>tu 'joms pa dang / /bag med mchog 'dzin pa yang min/ /de ni skyon dang 'jigs grol nas/ /bde ba bla na med pa thob/ /bag med pas byas bde rnams gang / /de ni 'jigs bcas mthar legs min/ /</text></item>
<item><p>328b5</p><section>mdo sde</section><text>gang yang de las rnam grol ba/ /de bde rtag tu 'gyur ba med/ /brgya phrag ther 'bum phrag tu yang / /bag med pas ni rnam nyams byas/ /de lta na yang mi dbang 'gro/ /de la dang po kho nar gnas/ /phyin ci</text></item>
<item><p>328b6</p><section>mdo sde</section><text>log ni rnam bzhi'i yang / /bag med pa ni steng na gnas/ /gnas pa'i bag med pa des kyang / /'jig rten dgra rnams bzhi 'joms so/ /gang la rnam rtog du ma yi/ /'jigs pa du ma'i g.yang sa</text></item>
<item><p>328b7</p><section>mdo sde</section><text>yi/ /'khor bar 'khor ba'i sdug bsngal de/ /bag med pa yi bya ba yin/ /bag med gcig dang bral ba yis/ /bde ba 'pho ba med pa 'thob/ /chos rnams kun dang zag med pa/ /bag med pa</text></item>
<item><p>328b8</p><section>mdo sde</section><text>yis rnam par 'joms/ /lha rnams kyi yang bag med pa/ /gong nas gong du 'phel ba yin/ /bag med pa yis kun rmongs lha/ /ji ltar mya ngan 'das par 'gro/ /de la de dag so'u myo yid/ /</text></item>
<item><p>329a1</p><section>mdo sde</section><text>rnam rtog du mas soms la ni/ /ji ltar phyin nas mi gdung ba/ /de ltar bdag la phan pas gnos/ /lha gang gi ni bde ba gang / /gzhan yang cung zad gang phyis ni/ /de kun mi rtag</text></item>
<item><p>329a2</p><section>mdo sde</section><text>shes bya ste/ /'dus byas la ni 'di dag 'byung / /dngos gang 'dus byas nang 'dus pa/ /nges par de ni rnam par 'jig /'byung zhing rnam 'jig mi rtag bde/ /rtag tu sdug bsngal skal ldan yin/ /</text></item>
<item><p>329a3</p><section>mdo sde</section><text>skyes bu bag med pas nyams pa/ /gang zhig blo la de dag byed/ /de ni 'bral ba kun byung nas/ /sdug bsngal gyis ni yongs su gdung / /de ltar tshul du mas bcom ldan 'das des so'u myo de gdul bar</text></item>
<item><p>329a4</p><section>mdo sde</section><text>bya ba'i don du/ 'jig rten gyi mig de lha'i tshogs rnams kyis yongs su bskor nas 'dul bar mdzad/ bag med pa rnams yang go bar mdzad do/ /mi bzod pa'i 'ching ba gang gis lha rnams rang dbang med</text></item>
<item><p>329a5</p><section>mdo sde</section><text>par ltung ngo / /de nas lha'i rgyal pos bcom ldan 'das de'i spyan snga nas chos bstan pa de rnams nye bar thos pa dang / lha stong phrag nyi shu dang bcas pa rnams rgyun du zhugs par gyur to/ /de nas bcom ldan 'das</text></item>
<item><p>329a6</p><section>mdo sde</section><text>ngas gdul bya'i bya ba byas na lhag ma gzhan la phan pa'i bya bar gyur pa gzhan ci yod ces dpyod par mdzad de/ de nas yang ma 'ongs pa mkhyen pa dang ldan pa'i bcom ldan 'das rnam par dpyod par mdzad de/ bdag gis</text></item>
<item><p>329a7</p><section>mdo sde</section><text>bsgrub par bya ba sems can rnams la phan pa dang bde bar gyur pa dang / sdug bsngal gyi mtha' mar byed par gyur pa gang yin pa ma 'ongs pa'i dus na gzhan ci zhig yod/ de nas slar yang pad ma'i nang gang yin pa</text></item>
<item><p>329a8</p><section>mdo sde</section><text>der bcom ldan 'das des rdzu 'phrul gyi dbang gis sprul pa rnams mdzad do/ /de kho na ltar rdzu 'phrul gyi cho 'phrul gyis bzhag par gyur la bya'i tshogs rnams gang yin pa de dag gis kyang tshigs su bcad pa rnams</text></item>
<item><p>329b1</p><section>mdo sde</section><text>'chad par byed la/ de rnams de ltar kun nas rdzogs par gyur pa dang / rdzu 'phrul gyi cho 'phrul de nyid kyi stobs kyis ji ltar ma 'ongs pa'i dus na so'u myo 'chi 'phos nas/ mu su lun d+ha zhes bya ba'i gzugs su</text></item>
<item><p>329b2</p><section>mdo sde</section><text>'thab bral ba'i mnga' bdag 'byung ste/ bag med pas gnas pa 'byung bar 'gyur ro/ /de sems can bzang po 'byung bar 'gyur la/ de nam zhig na skyed mos tshal gyi sa rnams su 'gro bar 'gyur te/</text></item>
<item><p>329b3</p><section>mdo sde</section><text>'jam zhing mtho ba'i ri de'i steng gi pad ma chen po der 'gro bar 'gyur ro/ /de snying po la legs par 'dug par 'gyur ro/ /de ngas sprul pa'i 'od 'di yod pa'i nang der 'gro bar 'gyur la/ de ca co'i sgra dang ldan</text></item>
<item><p>329b4</p><section>mdo sde</section><text>pas nang 'di la legs par lta'o/ /de mchog tu dga' bar 'gyur ba'i pad ma chen po 'di'i nang nas 'byung bar byed par 'gyur ro/ /phyir yang zhugs par 'gyur ro/ /lha gzhan rnams la yang legs par</text></item>
<item><p>329b5</p><section>mdo sde</section><text>go bar byed do/ /de la lha gang dag thos pa brgyud pas mngon par dga' ba'i chos rnams ston pa'i rnam par bshad pa rnams 'byung bar 'gyur te/ de la go bar byed pa yin no/ /de rnams thos pa tsam nyid</text></item>
<item><p>329b6</p><section>mdo sde</section><text>kyis mu su lun d+ha sangs rgyas bcom ldan 'das la rab tu dang ba thob par 'gyur ro/ /sangs rgyas la rab tu dad pa des mya ngan las 'das pa mthar byed par 'gyur ro/ /gzhan yang rab tu dang ba skyes pas dus mi ring</text></item>
<item><p>329b7</p><section>mdo sde</section><text>ba na shAkya thub pa zhes bya ba 'byung bar 'gyur ba yin te/ sangs rgyas bcom ldan 'das de'i drung du chos rnams nyan par 'gyur ro/ /de la mu su lun d+ha thos pa brgyud pa 'di dag rnams ni bdag cag gi sngon gyi</text></item>
<item><p>329b8</p><section>mdo sde</section><text>lha rnams kyi drung du 'di dag rnams thos la de ji lta bu kho nar bdag cag gis thos pa de de lta bu kho na bzhin du 'di thams cad shin tu ngo mtshar ba skyes par gyur to/ /nged rnams kyis legs par bstan pa 'di</text></item>
<item><p>330a1</p><section>mdo sde</section><text>dag rnams khyod kyis pad ma chen po'i nang du mthong ba las kyang bcom ldan 'das 'khrungs par gyur pa 'di ni shAkya thub pa bla na med pa'o/ /de'i phyir na the tshom med pas khyod chos nyon cig dang / bcom ldan</text></item>
<item><p>330a2</p><section>mdo sde</section><text>'das kyis ji skad gsungs pa des de bzhin du khyod nges par legs pa 'thob bo/ /lha de dag rnams kyi rtsa nas mu su lun d+has thos pas yang dag par dga' ba skyes pa dang / gus pa legs par skyes te ji ltar bdag</text></item>
<item><p>330a3</p><section>mdo sde</section><text>gis thos pa brgyud pa gser thub kyis gsungs pa'i mdo 'di dag gis kyang lha rnams kyi nang du yid rab tu tshim pa skyes na/ je dang po dngos kho nar bcom ldan 'das kyi spyan sngar gang chos kyi tshig rnams bdag gis</text></item>
<item><p>330a4</p><section>mdo sde</section><text>mnyan na lta ba dag la smos kyang ci dgos zhes/ des de ltar rig nas lha stong phrag brgyad cu po rnams dang gang na bA rA Na sI zhes bya ba yod pa der 'gro bar byed pa na/ des bcom ldan 'das blta bas chog mi shes pa</text></item>
<item><p>330a5</p><section>mdo sde</section><text>mthong bar gyur pa ni byang chub kyi phyogs rnams kyi chos sum cu rtsa bdun po rnams kyis brgyan pa'i sku gser gyi phung po'i mdog 'dra bar 'od 'bar bar gyur pas 'jig rten gyi khams thams cad du phan par mdzad pa la</text></item>
<item><p>330a6</p><section>mdo sde</section><text>rab tu zhugs pa/ 'jig rten pa rnams kyi mig tu gyur pas 'khor brgya phrag du ma rnams la 'phags pa'i bden pa bzhi'i gtam dang yang dag par ldan pa ston par mdzad do/ /de nas mu su lun d+ha gang na</text></item>
<item><p>330a7</p><section>mdo sde</section><text>bcom ldan 'das bzhugs pa der song ngo / /phyin nas kyang stong phrag brgyad cu dang bcas pa'i lha rnams kyis zhabs gnyis la phyag 'tshal lo/ /de nas bcom ldan 'das kyis mu su lun d+ha dang thabs</text></item>
<item><p>330a8</p><section>mdo sde</section><text>gcig tu gyur pa rnams la 'di skad ces bka' stsal te/ mu su lun d+ha bde bar 'ongs sam/ gang yang bcom ldan 'das gser thub kyi chos kye mdo ji lta ba bzhin du rtogs sam/ ji lta ba bzhin</text></item>
<item><p>330b1</p><section>mdo sde</section><text>du mu su lun d+ha stong phrag pas lhag par rab tu dang ba legs par skyes par gyur nas 'di snyam du sems so/ /kye ma'o shin tu ngo mtshar to thams cad mkhyen pa'i ye shes shin tu phra ba'i ye shes rtogs pa la thogs pa mi</text></item>
<item><p>330b2</p><section>mdo sde</section><text>mnga' ba'i gang zhig bdag la byung ba de dag rnams bcom ldan 'das 'dis ji lta ba bzhin du legs par mkhyen no/ /de nas gzhan yang mu su lun d+has bcom ldan 'das kyi zhabs gnyis la phyag byas nas lha stong phrag</text></item>
<item><p>330b3</p><section>mdo sde</section><text>brgyad cu po rnams dang thabs cig tu gyur pas phyogs gcig tu 'khod do/ /de nas bcom ldan 'das kyis 'di skad ces bka' stsal te/ mu su lun d+has chos bshad par bya ba rnams ni dang por dge ba/</text></item>
<item><p>330b4</p><section>mdo sde</section><text>bar du dge ba/ tha mar dge ba/ don bzang po tshig 'bru bzang po 'ba' zhig pa yongs su rdzogs pa yongs su dag pa/ yongs su byang ba'i chos rnams ngas bshad par bya ste/ 'di lta ste/ lha'i</text></item>
<item><p>330b5</p><section>mdo sde</section><text>'gro ba pa rnams mngon par dga' ba zhes bya ba'i chos kyi rnam grangs yod de/ de legs par rab tu yid la byas te/ nyon cig dang / ngas bshad par bya'o/ /de skad ces bka' stsal pa dang / lha rnams</text></item>
<item><p>330b6</p><section>mdo sde</section><text>bcom ldan 'das kyi ltar nyan pa la bcom ldan 'das kyis 'di skad ces bka' stsal to/ /dge slong dag lha'i skye bo rnams mngon par dga' ba zhes bya ba'i chos kyi rnam grangs de dag rnams gang zhe na/</text></item>
<item><p>330b7</p><section>mdo sde</section><text>'di ltar bcu gnyis po 'di dag ni mu su lun d+ha lha rnams kyi lam du gyur pa gang la mngon par zhugs te rab tu gnas par gyur pa'i skyes bu rnams ni lha'i yul du legs par phyin par 'gyur ro/ /dper na lam rnams la</text></item>
<item><p>330b8</p><section>mdo sde</section><text>kun nas brten cing lam rnams kyi rgyal pos ni 'jigs pa dang bral zhing dogs pa dang bral bas nyams pa med par lus dang ngag dang yid snyoms shing mi ngal bar skyes bu rnams grong khyer du legs par 'jug par byed pa yin la/</text></item>
<item><p>331a1</p><section>mdo sde</section><text>de bzhin du lam bcu gnyis po 'di rnams kyi bzhon pa la skyes bu dam pa rnams legs par zhon nas lha rnams kyi 'jig rten du 'gro'o/ /bcu gnyis po rnams gang zhe na/ 'di lta ste/</text></item>
<item><p>331a2</p><section>mdo sde</section><text>re zhig dang po kho nar bden pa'i lam mo/ /mu su lun d+ha bden pa de la yang yon tan lnga ste gang gi phyir bden par smra ba'i skyes bu rnams la yang skye bo thams cad kyis yid ches pa'i gnas su byed par 'gyur ro/ /</text></item>
<item><p>331a3</p><section>mdo sde</section><text>rtag tu dbang che bar yang 'gyur ro/ /bzhin dang mdog kyang rtag par rab tu dang bar 'gyur ro/ /lha rnams kyis kyang smod par mi byed do/ /de dag ni mthong ba'i chos kyi 'bras bu rnams yin la/ lus zhig</text></item>
<item><p>331a4</p><section>mdo sde</section><text>nas bde 'gro mtho ris pa lha rnams kyi nang du skye bar 'gyur ro/ /tshigs su bcad pa yang 'di yin te/ bden par smra ba rtag tu dul/ /lha rnams kyis kyang yongs bskor dang / /'jig rten dga'</text></item>
<item><p>331a5</p><section>mdo sde</section><text>bar 'gyur ba dang / /phyi nas lha ni rangs par 'gyur/ /mu su lun d+ha 'di dag rnams ni mtho ris kyi lam dang po yin no/ /gzhan yang mu su lun d+ha mtho ris kyi lam rnams la 'di lta ste/ sbyin pa</text></item>
<item><p>331a6</p><section>mdo sde</section><text>ma nyams pa dang nyes pa can ma yin pa dang srid par yongs su 'jug pa ma yin pa sems kyis legs par bsams pa 'di ni mtho ris kyi lam gnyis pa yin pa gang gis lha'i 'jig rten du skye bar 'gyur ba ni legs</text></item>
<item><p>331a7</p><section>mdo sde</section><text>par byas pa'i las kyi mtha' la spyod pa rnams yin la/ mdor bsdu na sbyin pa'i yon tan ni rnam pa gsum ste/ 'di lta ste/ 'jig rten pa rnams 'thun par 'dzin par 'gyur ro/ /rtag tu sems</text></item>
<item><p>331a8</p><section>mdo sde</section><text>bsgoms pa'i bdag nyid can yin pa'i phyir na sems kyi bde ba nyams su myong bar byed de/ phyi mar yang longs spyod chen po dang ldan par 'gyur ro/ /'di ni lha'i 'jig rten pa rnams kyi lam gnyis</text></item>
<item><p>331b1</p><section>mdo sde</section><text>pa'o/ /'di la yang tshigs su bcad pa/ sbyin pa byin pas 'thun gyur zhing / /sems kyi rgyud kyang tshim par byed/ /phyis de longs spyod ldan par 'gyur/ /sbyin pa'i 'bras bu 'di 'dra yin/ /</text></item>
<item><p>331b2</p><section>mdo sde</section><text>gzhan yang mu su lun d+ha mtho ris kyi lam gsum pa 'di lta ste bzod pa'o/ /bzod pa dang ldan pa'i skyes bu rnams la ni yon tan 'di dag rnams yin te/ 'di lta ste/ 'thab pa dang rtsod pa dang 'gyed par mi</text></item>
<item><p>331b3</p><section>mdo sde</section><text>'gyur ro/ /'di ni yon tan dang po yin no/ /'di'i nor rnams dbrog par byar mi nus so/ /skye bo thams cad dang 'thun par 'gyur ro/ /lus zhig nas bde 'gro mtho ris kyi 'jig rten du skye'o/ /</text></item>
<item><p>331b4</p><section>mdo sde</section><text>'di la yang tshigs su bcad pa/ bzod pa'i spyod dang yang dag ldan/ /grogs ldan cis kyang 'jigs pa med/ /'jig rten 'dir ni 'thun 'gyur zhing / /phyi nas lha rnams dag tu dga'/ /</text></item>
<item><p>331b5</p><section>mdo sde</section><text>gzhan yang mu su lun d+ha mtho ris kyi lam rnams la bzhi pa 'di lta ste/ tshig snyan pa'o/ /snyan pa las kyang yon tan drug tu 'gyur ba ni 'di lta ste/ skye bo rnams thams cad dga' bar 'gyur ba dang /</text></item>
<item><p>331b6</p><section>mdo sde</section><text>bdag nyid su la yang mi 'jigs pa dang / rtag tu bde bas dga' ba dang / rab tu dang ba dang / dogs pa rnams med pa dang / nye bar sten par gyur pa dang rnams te yon tan drug po de dag yin no/ /</text></item>
<item><p>331b7</p><section>mdo sde</section><text>tshig snyan par gyur pa 'di la yang tshigs su bcad pa/ 'jig rten pa 'di dgar gyur dang / /'dir yang snyan pa mngon par 'phel/ /bzhin ni blta bar 'os 'gyur zhing / /lha yi 'jig rten du</text></item>
<item><p>331b8</p><section>mdo sde</section><text>yang 'gro/ /gzhan yang mu su lun d+ha lha'i 'jig rten pa rnams kyi lam lnga pa/ 'di lta ste/ thams cad la yang de snying brtse ba dang ldan pa'o/ /brtse ba dang ldan pa'i skyes bu rnams ni</text></item>
<item><p>332a1</p><section>mdo sde</section><text>mya ngan las 'das pa'i mthar byed par 'gyur te/ de'i nyi ma re re zhing 'khor mtha' yas pa dang yon tan tshad med par 'gyur ro/ /tshigs su bcad pa ni 'di yin te/ 'jig rten skye bo thams cad</text></item>
<item><p>332a2</p><section>mdo sde</section><text>kyi/ /de ni pha 'dra ma 'dra nyid/ /rtag par snying rje rin chen ni/ /gang dag yid la gnas pa'i mchog /gzhan yang mu su lun d+ha lha'i lam drug pa gang dag gis skyes bu rnams lha'i 'jig rten du skyed mos tshal gyi</text></item>
<item><p>332a3</p><section>mdo sde</section><text>ltad mo bzhin du 'gro bar 'gyur ba ni 'di lta ste/ sems rab tu mnyam par bzhag pa'i phyir na skyes bu rnams legs par bya ba rnams byed par 'gyur ba yin zhing legs par bsam pa sems par byed pa yin/ ngag</text></item>
<item><p>332a4</p><section>mdo sde</section><text>rnams legs par 'gyur ba yin no/ /de dag rnams ni mdor bsdu na legs par sems mnyam par bzhag pa rnams kyi yon tan yin no/ /'di la yang tshigs su bcad pa/ sems ni rab tu mnyam bzhag pa/ /</text></item>
<item><p>332a5</p><section>mdo sde</section><text>rtag tu chos ni rjes mthong zhing / /nyes pa'i dbang gis mi 'gro ste/ /nyi la mun pa skye min bzhin/ /mu su lun d+ha de dag rnams ni dge ba'i chos thams cad kyi rtsa bar gyur pa yin te/ 'di lta ste/</text></item>
<item><p>332a6</p><section>mdo sde</section><text>sems rab tu mnyam par bzhag pa'o/ /gzhan yang lha'i lam bdun pa rnams gang la zhugs nas skyes bu rnams lha'i 'jig rten du phyin par byed pa rnams ni 'di lta ste/ yang dag pa'i lta ba la gnas</text></item>
<item><p>332a7</p><section>mdo sde</section><text>pa'i skyes bu rnams mya ngan las 'das pa nyid la yang gnas par gyur na lha'i 'jig rten du 'gyur ba la lta smos kyang ci dgos/ de'i lus dang ngag dang yid kyi las kyi mtha' cung zad gang byed pa de dag rnams thams</text></item>
<item><p>332a8</p><section>mdo sde</section><text>cad kyang phan pa'i don kho na yin pas mya ngan las 'das pa rtogs pa'i don du 'gyur ro/ /lha'i 'jig rten du skye bar 'gyur ro/ /yang 'di la tshigs su bcad par gyur pa ni/ yang dag lta bas phul</text></item>
<item><p>332b1</p><section>mdo sde</section><text>byung ba/ /gang gi sems la 'byung 'gyur ba/ /khyim pa yin yang 'khor ba yi/ /'ching ba las grol de shes bya/ /gzhan yang lha'i lam brgyad pa rnams 'di lta ste/ sdig pa'i grogs po yongs su</text></item>
<item><p>332b2</p><section>mdo sde</section><text>spangs pa rnams la mdor bsdu na skyon gsum mi 'byung ste/ skyes bu dam pa rnams spong bar mi 'gyur ba dang / bslab pa mtshungs pa yin zhes byas nas zhal snga nas yid ches pa'i gnas su yang 'gyur ro/ /</text></item>
<item><p>332b3</p><section>mdo sde</section><text>gzhan yang skyon khyad par can rnams 'byung bar mi 'gyur ba yin no/ 'di la yang tshigs su bcad pa ni/ sdig pa'i grogs po mi sten pa'i/ /skyes bu bde ba'i skal ldan yin/ /sdig pa'i</text></item>
<item><p>332b4</p><section>mdo sde</section><text>grogs po legs bsten pas/ /don min kun gyi mchog tu 'gyur/ /gzhan yang mu su lun d+ha lam dgu pa 'di lta ste/ dam pa'i chos nyan par byed pa'o/ /dam pa'i chos la yang mdor bsdu na yon</text></item>
<item><p>332b5</p><section>mdo sde</section><text>tan bdun yod de/ 'di ltar ma thos pa rnams thos par byed/ thos pa rnams rtas par byed/ gang yang tha mal pa'i sdig par gyur pa de dag rnams spong bar byed do/ /'phags pa rnams la lta</text></item>
<item><p>332b6</p><section>mdo sde</section><text>ba'i rang bzhin can du 'gyur ro/ /sangs rgyas la phyir zhing nyid du rab tu dang ba skye bar 'gyur ba yin no/ /'di'i tshe dag kyang 'phel bar 'gyur ba yin no/ /lus zhig nas kyang lha rnams su skye bar 'gyur ba</text></item>
<item><p>332b7</p><section>mdo sde</section><text>yin no/ /'di ltar yin pa la yang tshigs su bcad pa/ skyes bus ma thos thos par byed/ /thos pa yang ni brtan par 'gyur/ /sdig pa spong bar byed pa yin/ /phyi mar lhar ni skye ba yin/ /</text></item>
<item><p>332b8</p><section>mdo sde</section><text>gzhan yang mu su lun d+ha lha'i lam bcu pa ni 'di lta ste/ sems 'jam por 'gyur ba'o/ /de la yang yon tan bzhi ni 'di lta ste/ zhe sdang bar mi byed do/ /gal te brgya la zhig byas na yang de brtan par</text></item>
<item><p>333a1</p><section>mdo sde</section><text>mi byed do/ /khro bas shin tu gnod par mi 'gyur ro/ /lus zhig nas kyang lha rnams kyi nang du skye bar 'gyur ro/ /tshigs su bcad pa yang 'di yin te/ sems gang dge ba'i</text></item>
<item><p>333a2</p><section>mdo sde</section><text>dri med ldan/ /zhe sdang gis ni gnod byed min/ /brnab sems dri ma 'byung min te/ /lha yi 'jig rten du yang skye/ /gzhan yang mu su lun d+ha lha'i lam rnams las bcu gcig pa ni 'di lta ste/</text></item>
<item><p>333a3</p><section>mdo sde</section><text>las dang 'bras bu la dad pa'i stobs bskyed pa'o/ /las kyi 'bras bu rnams la dad pa'i stobs skyed pa'i skyes bu rnams ni sdig pa thams cad rnam par spangs par 'gyur ro/ /kha na ma tho ba cung zad tsam</text></item>
<item><p>333a4</p><section>mdo sde</section><text>rnams la yang 'jigs par lta bar 'gyur ro/ /des legs par byas pa dang nyes par byas pa'i las rnams kyi 'bras bu yang kun nas rig par 'gyur ro/ /'di lta ste/ 'dus byas rnams byed</text></item>
<item><p>333a5</p><section>mdo sde</section><text>par mi 'gyur ro/ /de legs par byas pa'i las la goms pa'i dbang gis lus zhig nas bde 'gro mtho ris kyi lha rnams kyi nang du skye bar 'gyur ro/ /tshigs su bcad pa yang 'di yin te/ gang gi las</text></item>
<item><p>333a6</p><section>mdo sde</section><text>'bras rnam smin shes/ /rtag tu phra mo legs mthong ba/ /'di ni sdig pas gos min te/ /'dam gyi pad ma ji bzhin no/ /gzhan yang mu su lun d+ha mtho ris kyi lam gang dag la mngon par zhugs</text></item>
<item><p>333a7</p><section>mdo sde</section><text>nas skyes bu lha rnams kyi 'jig rten du skye bar 'gyur ba ni 'di lta ste/ dkon mchog gsum la rab tu dang ba phyin ci ma log pa'o/ /dkon mchog gsum la rab tu dang ba'i phyin ci ma log pa de ni yon tan brgya</text></item>
<item><p>333a8</p><section>mdo sde</section><text>phrag du ma dang ldan pa yin pa gang gi phyir na yon tan du ma dang ldan pa des kyang yon tan rnams zil gyis mnan nas rnam par rgyal bas gsal zhing mdzes so/ /'di lta ste/ skyes bu de dag rnams ni mya ngan las</text></item>
<item><p>333b1</p><section>mdo sde</section><text>'das pa'i mthar phyin par 'gyur ro/ /sngon du lha dang mi rnams kyi bde ba nyams su myong bar 'gyur te/ lam bcu gnyis po 'dis skyes bu rnams sam/ lha gang dag bag med pa dang ldan pa ma yin pa</text></item>
<item><p>333b2</p><section>mdo sde</section><text>de dag rnams kyang mtho ris su 'gro'o/ /bag med pa la zhugs pa'i skyes bu rnams ni 'jig rten pa dang / 'jig rten las 'das pa'i bde ba rnams kyang mi thob pa'o/ /de lta bas na mu su lun d+ha ji lta bu kho</text></item>
<item><p>333b3</p><section>mdo sde</section><text>nar sngon gyi drang srong gser thub des/ 'thab bral ba rnams kyi bdag po so'u myo de la chos bstan pa'i chos de nyid kho na de bzhin gshegs pa rnams thams cad kyi yin pa yang / ji lta ba bzhin du khyod kyi tshe ches rgan pa rnams</text></item>
<item><p>333b4</p><section>mdo sde</section><text>kyi drung nas thos pa yin no/ /'di la yang tshigs su bcad par gyur pa ni/ dkon mchog gsum la rab dad pa/ /'byung 'gyur 'bras bu du ma dang / /mya ngan 'da' bar 'gyur ba ste/ /sngon du</text></item>
<item><p>333b5</p><section>mdo sde</section><text>nye bar mtho ris skye/ /lam bcu gnyis po de dag rnams bar ma chad pas der rtag tu 'gro bar 'gyur gyi gzhan du ni ma yin no/ /de nas mu su lun d+has bcom ldan 'das kyi spyan snga nas chos kyi rnam grangs</text></item>
<item><p>333b6</p><section>mdo sde</section><text>'di thos pas/ lha brgya stong phrag brgyad cu po rnams dang rgyun du zhugs pa'i 'bras bu thob par gyur to/ /de nas 'thab bral ba rnams kyi mnga' bdag mu su lun d+has/ bcom ldan 'das kyi zhabs gnyis la</text></item>
<item><p>333b7</p><section>mdo sde</section><text>phyag 'tshal nas/ tshigs su bcad pa 'di dag rnams smras te/ ji ltar/ de bzhin gshegs pa khyod drin gyis/ /ngan song 'jigs pa las bdag grol/ /lha ni 'di rnams thams cad kyang / /</text></item>
<item><p>333b8</p><section>mdo sde</section><text>mgon po khyod kyi chos kyis bsgral/ /srid pa'i btson ra rgya chen la/ /lha dang bcas pa rab zhugs pa/ /bder gshegs bstan pa gang la bdag /bdag gi skye ba deng 'bras bcas/ /</text></item>
<item><p>334a1</p><section>mdo sde</section><text>de skad ces smras nas/ mu su lun d+ha bA rA Na sI nas 'phags nas/ lha'i tshogs dang bcas pa rnams nam mkha'i dkyil du 'phags te/ de rnams gang na 'thab bral ba rnams kyi sa rnams</text></item>
<item><p>334a2</p><section>mdo sde</section><text>yod pa der/ lha de thams cad nyid rab tu zhugs nas/ de rnams de re zhig gi tshe dga' dgur gyur pas kyang kun tu spyod de/ ji srid du de dag rnams/ skye ba gcig gi dbang du byas pa'i tshe ma zad kyi bar du'o/ /</text></item>
<item><p>334a3</p><section>mdo sde</section><text>de zad nas phyis kyang gang gis sdig pa'i sgo rnams bcad pa'i mi rnams su de skye'o/ /skyes nas kyang / mchog tu gzhon sha chags pa dang / gzugs dang lang tsho phul du phyin pa dang 'byor cing yang yul ljongs la dbang bar</text></item>
<item><p>334a4</p><section>mdo sde</section><text>'gyur ro/ /gang dag rgyun du zhugs pa ma yin pa de dag rnams ni tshe 'phos nas/ ji ltar chos rnams kyis nye bar 'gro bar 'gyur ba dmyal ba dang / yi dgas dang / dud 'gro rnams su skye'o/ /de dag rnams nas</text></item>
<item><p>334a5</p><section>mdo sde</section><text>'phos nas gal te yang mi rnams dang skal ba mtshungs par mir skyes na yang / de rnams de bzhin du gzhon sha can du 'gyur zhing rgyan dang cha lugs la mchog tu dga' bar yang 'gyur te/ de'i rgyu 'thun pa'i las</text></item>
<item><p>334a6</p><section>mdo sde</section><text>rnams kyis so/ /</text></item>
</list>