<list>
<item><p>1a1</p><section>mdo sde</section><text>(ja) @#/ ! /mdo sde sna tshogs kyi skor bzhugs so/ /</text></item>
<item><p>1a2</p><section>mdo sde</section><text>(黃) 經藏第七部</text></item>
<item><p>1b1</p><section>mdo sde</section><text>@##/ /rgya gar skad du/ sad d+harma puN Da rI ka nA ma ma hA yA na sU tra/ bod skad du/ dam pa'i </text></item>
<item><p>1b2</p><section>mdo sde</section><text>chos pad ma dkar po zhes bya ba theg pa chen po'i mdo/ bam po dang po/ /sangs rgyas dang byang chub </text></item>
<item><p>1b3</p><section>mdo sde</section><text>sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan </text></item>
<item><p>1b4</p><section>mdo sde</section><text>'das rgyal po'i khab na/ bya rgod kyi phung po'i ri la bzhugs te/ dge slong khri nyis stong gi dge slong gi </text></item>
<item><p>1b5</p><section>mdo sde</section><text>dge 'dun chen po thams cad kyang dgra bcom pa/ zag pa zad pa/ nyon mongs pa med pa/ dbang dang ldan par </text></item>
<item><p>1b6</p><section>mdo sde</section><text>gyur pa/ sems shin tu rnam par grol ba/ shes rab shin tu rnam par grol ba/ cang shes pa/ glang po chen </text></item>
<item><p>1b7</p><section>mdo sde</section><text>po/ /bya ba byas pa/ byed pa byas pa/ khur bor ba/ bdag gi don rjes su thob pa/ srid par kun tu sbyor ba </text></item>
<item><p>1b8</p><section>mdo sde</section><text>yongs su zad pa/ yang dag pa'i shes pas sems shin tu rnam par grol ba/ sems kyi dbang thams cad kyi dam </text></item>
<item><p>2a1</p><section>mdo sde</section><text>pa'i pha rol tu son pa/ mngon par shes pa/ mngon par shes pa'i nyan thos chen po sha stag la 'di lta ste/ tshe dang ldan pa kun shes kauN+Di n+yi dang / tshe dang ldan pa rta thul dang / tshe dang ldan pa rlangs pa dang / tshe dang ldan </text></item>
<item><p>2a2</p><section>mdo sde</section><text>pa ming chen dang / tshe dang ldan pa bzang po dang / tshe dang ldan pa 'od bsrung chen po dang / tshe dang ldan pa lteng rgyas 'od srung dang / tshe dang ldan pa chu klung 'od srung dang / tshe dang ldan pa ga yA 'od srung dang / tshe dang ldan pa shA ri'i bu dang / tshe dang ldan </text></item>
<item><p>2a3</p><section>mdo sde</section><text>pa maud gal gyi bu chen po dang / tshe dang ldan pa kA t+yA'i bu chen po dang / tshe dang ldan pa ma 'gags pa dang / tshe dang ldan pa nam gru dang / tshe dang ldan pa ka pi na dang / tshe dang ldan pa ba lang bdag dang / tshe dang ldan pa pi lin da'i bu dang /</text></item>
<item><p>2a4</p><section>mdo sde</section><text>tshe dang ldan pa bak+ku la dang / tshe dang ldan pa gsus po che dang / tshe dang ldan pa b+ha ra dwA dza dang / tshe dang ldan pa dga' bo dang / tshe dang ldan pa nye dga' dang / tshe dang ldan pa mdzes dga' dang / tshe dang ldan pa byams ma'i bu gang po dang / tshe dang ldan pa </text></item>
<item><p>2a5</p><section>mdo sde</section><text>rab 'byor dang / tshe dang ldan pa sgra gcan zin dang / de dag dang nyan thos chen po gzhan dag dang / slob pa tshe dang ldan pa kun dga' bo dang / gzhan yang slob pa dang mi slob pa'i dge slong nyis stong dang / skye dgu'i bdag mo chen mo la sogs </text></item>
<item><p>2a6</p><section>mdo sde</section><text>pa dge slong ma drug stong dang / sgra gcan zin dang / dge slong ma grags 'dzin 'khor dang bcas pa dang thabs gcig go/ /byang chub sems dpa' brgyad khri thams cad kyang bla na med pa yang dag par rdzogs pa'i byang chub las </text></item>
<item><p>2a7</p><section>mdo sde</section><text>phyir mi ldog pa/ gzungs thob pa/ spobs pa chen po la gnas pa/ phyir mi ldog pa'i chos kyi 'khor lo skor ba/ sangs rgyas brgya stong mang po la bsnyen bkur byas pa/ sangs rgyas brgya stong mang po la dge ba'i rtsa </text></item>
<item><p>2a8</p><section>mdo sde</section><text>ba bskyed pa/ sangs rgyas brgya stong mang pos yang dag par bstod pa/ lus dang ngag dang sems byams pas yongasu bsgos pa/ de bzhin gshegs pa'i ye shes 'dzud pa la mkhas pa/ shes rab chen po/ shes rab kyi pha rol tu </text></item>
<item><p>2b1</p><section>mdo sde</section><text>phyin pa rtogs par khong du chud pa/ 'jig rten gyi khams brgya stong mang por rnam par grags pa/ srog chags bye ba khrag khrig brgya stong mang po yang dag par sgrol ba sha stag la 'di lta ste/ byang chub sems dpa' sems dpa' </text></item>
<item><p>2b2</p><section>mdo sde</section><text>chen po 'jam dpal gzhon nur gyur pa dang / byang chub sems dpa' spyan ras gzigs dbang phyug dang / byang chub sems dpa' mthu chen thob dang / byang chub sems dpa' don thams cad ces bya ba dang / byang chub </text></item>
<item><p>2b3</p><section>mdo sde</section><text>sems dpa' rtag tu brtson dang / byang chub sems dpa' brtson pa mi gtong ba dang / byang chub sems dpa' lag na rin chen dang / byang chub sems dpa' sman gyi rgyal po dang / byang chub sems dpa' sman yang dag </text></item>
<item><p>2b4</p><section>mdo sde</section><text>'phags dang / byang chub sems dpa' bkod pa'i rgyal po dang / byang chub sems dpa' rab tu sbyin dpa' dang / byang chub sems dpa' rin chen zla ba dang / byang chub sems dpa' rin chen 'od dang / byang chub sems </text></item>
<item><p>2b5</p><section>mdo sde</section><text>dpa' zla gang dang / byang chub sems dpa' gnon pa chen po dang / byang chub sems dpa' mtha' yas gnon dang / byang chub sems dpa' 'jig rten gsum gnon dang / byang chub sems dpa' spobs pa chen </text></item>
<item><p>2b6</p><section>mdo sde</section><text>po dang / byang chub sems dpa' rtag par rgyun tu brtson dang / byang chub sems dpa' sa 'dzin dang / byang chub sems dpa' blo gros mi zad pa dang / byang chub sems dpa' pad ma'i dpal dang / byang chub sems </text></item>
<item><p>2b7</p><section>mdo sde</section><text>dpa' skar ma'i rgyal po dang / byang chub sems dpa' byams pa dang / byang chub sems dpa' sems dpa' chen po seng ge dag dang yang thabs gcig go/ /bzang skyong la sogs pa skyes bu dam pa bcu drug 'di lta ste/</text></item>
<item><p>2b8</p><section>mdo sde</section><text>bzang skyong dang / dkon mchog 'byung gnas dang / ded dpon bzang po dang / mes byin dang / phug sbas dang / chus byin dang / dbang pos byin dang / bla ma'i blo gros dang / khyad par blo gros dang / 'phel ba'i blo gros dang /</text></item>
<item><p>3a1</p><section>mdo sde</section><text>mthong ba don yod dang / shin tu yang dag zhugs dang / rab kyi rtsal gyis rnam par gnon pa dang / dpe med blo gros dang / nyi ma'i snying po dang / sa 'dzin dag dang yang thabs gcig ste/ de dag la sogs pa </text></item>
<item><p>3a2</p><section>mdo sde</section><text>byang chub sems dpa' brgyad khri dag dang yang thabs gcig go/ /lha rnams kyi dbang po brgya byin dang / 'khor lha'i bu nyi khri 'di lta ste/ lha'i bu zla ba dang / lha'i bu nyi ma dang / kun du dri dang / rin chen 'od dang / lha'i </text></item>
<item><p>3a3</p><section>mdo sde</section><text>bu snang 'od dang / de dag la sogs pa lha'i bu nyi khri dang yang thabs gcig go/ /rgyal po chen po bzhi dang / 'khor lha'i bu sum khri 'di lta ste/ rgyal po chen po 'phags skyes po dang / rgyal po chen po mig mi bzang </text></item>
<item><p>3a4</p><section>mdo sde</section><text>dang / rgyal po chen po yul 'khor srung dang / rgyal po chen po rnam thos kyi bu dang / lha'i bu dbang phyug dang / lha'i bu dbang phyug chen po dang / 'khor lha'i bu sum khri dag dang yang thabs gcig go/ /mi mjed kyi </text></item>
<item><p>3a5</p><section>mdo sde</section><text>bdag po tshangs pa dang / 'khor tshangs ris kyi lha'i bu khri nyis stong 'di lta ste/ tshangs pa gtsug phud can dang / tshangs pa skar ma'i 'od dang / de dag la sogs pa tshangs ris kyi lha'i bu khri nyis stong dang yang thabs </text></item>
<item><p>3a6</p><section>mdo sde</section><text>gcig go/ /klu'i rgyal po brgyad 'di lta ste/ klu'i rgyal po dga' bo dang / nye dga' dang / rgya mtsho dang / nor rgyas kyi bu dang / 'jog po dang / gzi can dang / ma dros pa dang / klu'i rgyal po ud pa la dang /</text></item>
<item><p>3a7</p><section>mdo sde</section><text>'khor klu bye ba brgya stong mang po dag dang yang thabs gcig go/ /mi 'am ci'i rgyal po bzhi 'di lta ste/ mi 'am ci'i rgyal po ljon pa dang / mi 'am ci'i rgyal po chos chen dang / mi 'am ci'i rgyal po chos bzang dang /</text></item>
<item><p>3a8</p><section>mdo sde</section><text>mi 'am ci'i rgyal po chos 'dzin dang / 'khor mi 'am ci bye ba brgya stong mang po dag dang yang thabs gcig go/ /dri za'i ris kyi lha'i bu bzhi 'di lta ste/ dri za yid du 'ong ba dang / yid 'ong dbyangs dang / 'jam snyan dang /</text></item>
<item><p>3b1</p><section>mdo sde</section><text>dri za dbyangs snyan dang / 'khor dri za bye ba brgya stong mang po dag dang yang thabs gcig go/ /lha ma yin gyi dbang po bzhi 'di lta ste/ lha ma yin gyi dbang po stobs can dang / phrag rtsub dang / thag bzang ris dang /</text></item>
<item><p>3b2</p><section>mdo sde</section><text>lha ma yin gyi dbang po sgra gcan dang / 'khor lha ma yin bye ba brgya stong mang po dag dang yang thabs gcig go/ /namakha' lding gi dbang po bzhi 'di lta ste/ namakha' lding gi dbang po gzi brjid chen po dang / lus </text></item>
<item><p>3b3</p><section>mdo sde</section><text>chen po dang / rdzogs chen dang / namakha' lding gi dbang po 'phrul chen thob dang / 'khor namakha' lding bye ba brgya stong mang po dag dang yang thabs gcig go/ /lus 'phags ma'i bu yul ma ga d+hA'i rgyal po ma skyes </text></item>
<item><p>3b4</p><section>mdo sde</section><text>dgra dang yang thabs gcig go/ /de'i tshe na bcom ldan 'das 'khor bzhi po de dag gis yongs su bskor cing mdun gyis bltas te/ sti stang du byas/ btsun par byas/ ri mor byas/ mchod par byas/ rjed par </text></item>
<item><p>3b5</p><section>mdo sde</section><text>byas/ gsol ba byas te/ nges par bstan pa chen po zhes bya ba'i chos kyi rnam grangs mdo sde shin tu rgyas pa chen po byang chub sems dpa' la gdams pa/ sangs rgyas thams cad kyis yongs su bzung ba </text></item>
<item><p>3b6</p><section>mdo sde</section><text>bshad de/ chos kyi gdan de nyid la skyil mo dkrung bcas nas/ mtha' yas nges par bstan pa'i gnas shes bya ba'i ting nge 'dzin la snyoms par zhugs ste sku mi g.yo zhing sems mi g.yo bar gyur nas bzhugs </text></item>
<item><p>3b7</p><section>mdo sde</section><text>so/ /bcom ldan 'das snyoms par zhugs ma thag tu/ bcom ldan 'das la lha'i me tog man dA ra dang / man dA ra chen po dang / many+dzu Sha ka dang / many+dzu Sha ka chen po rnams kyi me tog gi char chen po mngon </text></item>
<item><p>3b8</p><section>mdo sde</section><text>par bab ste/ bcom ldan 'das dang 'khor bzhi po de dag la 'thor ro/ /thams cad dang ldan pa'i sangs rgyas kyi zhing yang rnam pa drug tu g.yos par gyur te/ 'gul kun tu rab tu 'gul/ ldeg kun tu rab tu ldeg /</text></item>
<item><p>4a1</p><section>mdo sde</section><text>'khrugs kun tu rab tu 'khrugs so/ /de'i tshe dge slong dang / dge slong ma dang / dge bsnyen dang / dge bsnyen ma dang / lha dang klu dang gnod sbyin dang / dri za dang lha ma yin dang namakha' lding dang / mi 'am </text></item>
<item><p>4a2</p><section>mdo sde</section><text>ci dang lto 'phye chen po dang / mi dang mi ma yin pa rnams dang / rgyal phran dang / stobs kyi 'khor los sgyur ba dang / gling bzhi'i 'khor los sgyur ba gang dag 'khor der 'dus nas 'khod par gyur pa 'khor dang bcas </text></item>
<item><p>4a3</p><section>mdo sde</section><text>pa de dag thams cad bcom ldan 'das la lta zhing 'khod de ngo mtshar du gyur/ rmad du gyur/ shin tu dga' bar gyur to/ /de nas de'i tshe bcom ldan 'das kyi smin mtshams kyi mdzod spu nas 'od zer gcig byung nas/</text></item>
<item><p>4a4</p><section>mdo sde</section><text>de shar phyogs su sangs rgyas kyi zhing khri brgyad stong du song ste/ sangs rgyas kyi zhing de dag thams cad mnar med pa'i sems can dmyal ba chen po yan chad srid pa'i rtse mo man chad 'od zer de'i 'od kyis shin tu khyab </text></item>
<item><p>4a5</p><section>mdo sde</section><text>par snang ngo / /sangs rgyas kyi zhing de dag gi 'gro ba drug po de dag na sems can gang yod pa de dag thams cad ma lus par snang ngo / /sangs rgyas kyi zhing de dag na sangs rgyas bcom ldan 'das gang dag bzhugs shing </text></item>
<item><p>4a6</p><section>mdo sde</section><text>'tsho gzhes pa de dag thams cad kyang snang ngo / /sangs rgyas bcom ldan 'das de dag chos gang 'chad pa de dag thams cad kyang ma lus par grag go/ /sangs rgyas kyi zhing de dag na dge slong dang dge slong ma dang / dge bsnyen </text></item>
<item><p>4a7</p><section>mdo sde</section><text>dang dge bsnyen ma dang / rnal 'byor can dang / rnal 'byor spyod pa gang dag 'bras bu thob pa dang / 'bras bu ma thob pa de dag thams cad kyang snang ngo / /sangs rgyas kyi zhing de dag na/ byang chub sems dpa' sems </text></item>
<item><p>4a8</p><section>mdo sde</section><text>dpa' chen po gang dag nyan pa dang / dmigs pa dang / mos pa rnam pa sna tshogs du ma'i rgyu'i thabs mkhas pa dag gis byang chub sems dpa'i spyad pa spyod pa de dag thams cad kyang snang ngo / /sangs rgyas kyi zhing de dag na/</text></item>
<item><p>4b1</p><section>mdo sde</section><text>sangs rgyas bcom ldan 'das gang dag yongs su mya ngan las 'da' ba de dag thams cad kyang snang ngo / /sangs rgyas kyi zhing de dag na/ sangs rgyas bcom ldan 'das gang dag yongs su mya ngan las 'das pa rnams kyi ring </text></item>
<item><p>4b2</p><section>mdo sde</section><text>bsrel gyi mchod rten rin po che las byas pa de dag thams cad kyang snang ngo / /de nas byang chub sems dpa' sems dpa' chen po byams pa 'di snyam du sems te/ kye ma de bzhin gshegs pas ltas cho 'phrul </text></item>
<item><p>4b3</p><section>mdo sde</section><text>chen po bstan pa 'di 'dir ci'i rgyur 'gyur zhig gu/ ci'i phyir bcom ldan 'das kyis ltas cho 'phrul chen po 'di lta bu 'di bstan te/ bcom ldan 'das kyang ting nge 'dzin la snyoms par zhugs shing rdzu 'phrul gyi cho </text></item>
<item><p>4b4</p><section>mdo sde</section><text>'phrul chen po ngo mtshar rmad du byung ba chen pos bsam gyis mi khyab pa 'di lta bu 'di dag kyang snang bar gyur pa 'di'i don bdag gis su la dri 'di na don 'di'i lan ldon nus pa ni su yod snyam mo/ /de yang 'di snyam du 'jam dpal </text></item>
<item><p>4b5</p><section>mdo sde</section><text>gzhon nur gyur pa 'di sngon gyi rgyal ba rnams la lhag par bya ba byas pa/ dge ba'i rtsa ba bskyed pa/ sangs rgyas mang po la bsnyen bkur byas pa ste/ 'jam dpal gzhon nur gyur pa 'dis sngon chad kyang sngon gyi de </text></item>
<item><p>4b6</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas rnams kyi ltas 'di lta bu byung ba rnams mthong zhing sngon chad chos chen po'i 'bel ba'i gtam dag kyang myong bas na/ bdag gis 'jam dpal </text></item>
<item><p>4b7</p><section>mdo sde</section><text>gzhon nur gyur pa la de'i don dri'o snyam du sems so/ /dge slong dang dge slong ma dang / dge bsnyen dang dge bsnyen ma'i 'khor bzhi po de dag dang / lha dang klu dang gnod sbyin dang / dri za dang lha ma yin dang / namakha' lding dang /</text></item>
<item><p>4b8</p><section>mdo sde</section><text>mi 'am ci dang / lto 'phye chen po dang / mi dang mi ma yin pa mang po de dag kyang / bcom ldan 'das kyi ltas kyi rdzu 'phrul gyi cho 'phrul chen po'i snang ba 'di lta bu 'di mthong nas/ ngo mtshar du gyur rmad du gyur ltad mor gyur te/</text></item>
<item><p>5a1</p><section>mdo sde</section><text>'di snyam du/ bcom ldan 'das kyis rdzu 'phrul gyi cho 'phrul chen po'i snang ba 'di lta bu 'di bstan pa bdag cag gis su la dri snyam du sems so/ /de nas byang chub sems dpa' sems dpa' chen po </text></item>
<item><p>5a2</p><section>mdo sde</section><text>byams pas skad cig thang cig yud tsam de nyid la 'khor bzhi po rnams kyi sems kyi rnam par rtog pa sems kyi shes nas 'jam dpal gzhon nur gyur pa la 'di skad ces smras so/ /'jam dpal bcom ldan </text></item>
<item><p>5a3</p><section>mdo sde</section><text>'das kyis ltas ngo mtshar rmad du byung ba rdzu 'phrul gyi snang ba 'di lta bu 'di bstan te/ sangs rgyas kyi zhing khri brgyad stong po 'di dag rnam par bkra ba/ mchog tu lta na sdug pa/ de bzhin gshegs pa sngon du bzhud pa/</text></item>
<item><p>5a4</p><section>mdo sde</section><text>de bzhin gshegs pa yongasu 'dren par snang ba 'di'i rgyu gang rkyen gang / de nas byang chub sems dpa' sems dpa' chen po byams pas 'jam dpal gzhon nur gyur pa la tshigs su bcad pa 'di dag smras so/ /</text></item>
<item><p>5a5</p><section>mdo sde</section><text>'jam dpal ci yi phyir na 'di lta bu/ /mi yi mgon pos 'od zer gcig po 'di/ /zhal gyi smin mtshams kyi ni mdzod spu nas/ /shin tu snang ba'i 'od zer rab tu btang / /lha rnams dga' bas tsan dan phye ma dang / /lha yi spos rab yid du 'ong ba </text></item>
<item><p>5a6</p><section>mdo sde</section><text>dang / /man dA ra dang many+dzu Sha ka yi/ /me tog dag gi char chen rab tu phab/ /des ni sa 'di kun tu mdzes gyur cing / /'khor bzhi 'di dag dga' ba rab tu thob/ /zhing rnams 'di dag thams cad rnam drug tu/ /shin tu 'jigs pa'i gzugs </text></item>
<item><p>5a7</p><section>mdo sde</section><text>su kun nas g.yos/ /'od zer de yis shar gyi phyogs logs kyi/ /zhing ni stong phrag bcwa brgyad tshang ba rnams/ /skad cig gcig gis thams cad rab tu snang / /zhing rnams gser gyi kha dog bzhin du mdzes/ /mnar med yan chad </text></item>
<item><p>5a8</p><section>mdo sde</section><text>srid pa'i rtse mo'i bar/ /zhing de dag na sems can ji snyed pa/ /'gro ba drug po de na yod pa rnams/ /gang dag der yang shi 'pho skye ba rnams/ /de dag las kyi rnam pa sna tshogs dang / /'gro ba bde dang mi bde rnams kyang snang / /bzang po ngan pa </text></item>
<item><p>5b1</p><section>mdo sde</section><text>de bzhin bar ma yang / /'di na 'dug kyang de dag thams cad mthong / /sangs rgyas seng ge mi yi dbang po rnams/ /chos nyid rab ston rnam par dbye ba mthong / /sems can bye ba mang la rab ston pa/ /snyan pa'i sgra dang dbyangs su gsung ba dag /</text></item>
<item><p>5b2</p><section>mdo sde</section><text>zab cing rgya che rmad du byung ba'i sgra/ /so so'i zhing rnams su yang rab tu 'byin/ /dpe dang gtan tshigs khrag khrig bye ba yis/ /sangs rgyas chos 'dir rab tu ston pa ni/ /sems can gang rnams sdug bsngal gzir ba dag /skye dang rga bas yid </text></item>
<item><p>5b3</p><section>mdo sde</section><text>skyo mi shes la/ /'di ni dge slong sdug bsngal tha ma zhes/ /de la rab zhi mya ngan 'das pa ston/ /mi rnams gang gis rgya che mthu thob cing / /sangs rgyas mthong bas de bzhin bsod nams ldan/ /de dag la ni chos tshul 'di brjod cing / /rang rgyal </text></item>
<item><p>5b4</p><section>mdo sde</section><text>theg pa yang ni ston pa mdzad/ /gzhan yang bde bar gshegs pa'i sras po gang / /bla na med pa ye shes tshol ba dag /bya ba sna tshogs rtag tu byed pa la/ /de dag la ni byang chub phyir bsngags gsung / /'di na 'dug bzhin de na 'di 'dra dang / /</text></item>
<item><p>5b5</p><section>mdo sde</section><text>khyad par gzhan yang stong phrag bye ba dag /shin tu mthong zhing thos te 'jam pa'i dbyangs/ /de dag las ni phyogs tsam smos par bya/ /bdag mthong zhing rnams mang po de dag na 'ang / /byang chub sems dpa' gang gA'i bye ma snyed/</text></item>
<item><p>5b6</p><section>mdo sde</section><text>gang rnams bye ba stong phrag mi nyung ba/ /brtson 'grus rnam pa mang pos byang chub skyed/ /la la sbyin pa sbyin pa 'ang de bzhin te/ /nor dang gron bu gser dang dngul rnams dang / /mu tig nor bu man shel byi ru dang / /bran pho bran mo rta dang shing </text></item>
<item><p>5b7</p><section>mdo sde</section><text>rta lug /de bzhin rin chen dag gis brgyan pa'i khyogs/ /yongs su dga' ba'i yid kyis sbyin pa gtong / /bdag cag gis kyang theg pa thob shog ces/ /byang chub mchog 'dir yongasu bsngo bar bya/ /sbyin pa 'di 'dra 'di dag byin byas </text></item>
<item><p>5b8</p><section>mdo sde</section><text>na/ khams gsum nang na theg mchog khyad par can/ /sangs rgyas theg pa bde gshegs gang bsngags pa/ /de ni bdag gis myur du thob gyur cig /la la rta bzhi can gyi shing rta la/ kha khyer bcas pa me tog rgyal mtshan </text></item>
<item><p>6a1</p><section>mdo sde</section><text>brgyan/ /rin chen dag las byas pa'i ba dan can/ /la las de lta bu yang sbyin pa byin/ /de bzhin bu dang chung ma rnams kyang byin/ /la la phangs pa'i sha yang sbyin par byed/ /byang chub dam pa 'di ni </text></item>
<item><p>6a2</p><section>mdo sde</section><text>tshol ba'i phyir/ /lag pa dang ni rkang pa blangs na byin/ /la la dag gis mgo dang la las mig /la la bdag gi lus mchog rab kyang gtong / /dang ba'i sems kyis sbyin pa rnams byin nas/ /de bzhin </text></item>
<item><p>6a3</p><section>mdo sde</section><text>gshegs kyi ye shes don du gnyer/ /'jam dpal bdag gis mthong ba la la na/ /rgyal srid skyid pa rnam par spangs byas te/ /btsun mo'i 'khor dang de bzhin gling kun dang / /gnyen dang blon po thams cad rnam </text></item>
<item><p>6a4</p><section>mdo sde</section><text>spangs nas/ /'jig rten rnam par 'dren gyi drung dong ste/ /zhi ba'i phyir ni chos rab mchog 'dri zhing / /ngur smrig gos rnams rab tu gyon byed de/ /skra dang kha spu dag kyang 'dreg par byed/ /bdag mthong byang chub </text></item>
<item><p>6a5</p><section>mdo sde</section><text>sems dpa' la la ni/ /dge slong gyur cing nags tshal gnas pa dag /dgon pa stong pa rnams su gnas 'cha' zhing / /la la lung nod kha ton byed la dga'/ /bdag mthong byang chub sems dpa' la la dag /</text></item>
<item><p>6a6</p><section>mdo sde</section><text>ri sul dag tu zhugs pa'i brtan pa rnams/ /sangs rgyas ye shes 'di la rnam par sgom/ /yongs su sems shing nye bar rtogs par byed/ kha cig gis ni 'dod pa ma lus spangs/ /yongs bsgoms </text></item>
<item><p>6a7</p><section>mdo sde</section><text>bdag nyid spyod yul rnam par dag /mngon par shes pa lnga yang der thob nas/ /bde bar gshegs pa'i sras po dgon par gnas/ /brtan pa la la rkang gshibs der gnas te/ /'dren pa'i spyan sngar thal </text></item>
<item><p>6a8</p><section>mdo sde</section><text>mo sbyar byas nas/ /dga' ba bskyed de rgyal dbang rgyal po la/ /tshigs su bcad pa stong gis mngon par bstod/ /dran dang ldan zhing dul ba mi 'jigs pa/ /la la spyod pa phra ba shes pa dag /rkang </text></item>
<item><p>6b1</p><section>mdo sde</section><text>gnyis gtso la chos kyang 'dri bar byed/ /thos nas de dag chos rnams 'dzin par 'gyur/ /yongs bsgoms bdag nyid rgyal dbang sras po rnams/ /la la dag gis de dang der mthong ba/ /dpe dang gtan tshigs khrag khrig </text></item>
<item><p>6b2</p><section>mdo sde</section><text>du ma yis/ /srog chags bye ba mang la chos rnams ston/ /mchog tu dga' skyes chos rnams rab ston cing / /byang chub sems dpa' mang po yang dag 'dzud/ /bdud rnams stobs dang bzhon par bcas bcom ste/ /chos kyi rnga 'di </text></item>
<item><p>6b3</p><section>mdo sde</section><text>shin tu rdung bar byed/ /la la bde bar gshegs pa'i bstan pa la/ /bder gshegs sras la lha mi gnod sbyin dang / /srin pos mchod kyang ngo mtshar mi 'dzin cing / /snyems med zhi zhing rab zhi spyod pa mthong / /phal cher nags </text></item>
<item><p>6b4</p><section>mdo sde</section><text>gnas de bzhin gzhan dag kyang / /snang ba'i 'od ni lus las rab gtong ste/ /sems can dmyal nas sems can rnams 'don cing / /de dag byang chub la yang yang dag 'dzud/ /rgyal ba'i sras po la la brtson 'grus gnas/ /</text></item>
<item><p>6b5</p><section>mdo sde</section><text>kha cig gis kyang ma lus gnyid spangs nas/ /'chag pa byed cing nags tshal gnas pa dag /de dag brtson pas byang chub mchog la zhugs/ /la la tshul khrims ma ral srung ba ni/ /rtag tu rnam dag nor bu rin chen bzhin/ /</text></item>
<item><p>6b6</p><section>mdo sde</section><text>la la spyad pa yongs su rdzogs par 'gyur/ /de dag khrims kyis byang chub mchog la zhugs/ /rgyal sras la la bzod pa'i stobs can te/ /dge slong nga rgyal can dag khro ba dang / /de bzhin gshe zhing sdig pa 'ang bzod par </text></item>
<item><p>6b7</p><section>mdo sde</section><text>byed/ /bzod pas de dag byang chub mchog la zhugs/ /bdag mthong byang chub sems dpa' la la ni/ /rtsed mo dga' ba thams cad rnam spangs te/ /byis pa'i grogs po rnams kyang yongs spangs nas/ /'phags pa </text></item>
<item><p>6b8</p><section>mdo sde</section><text>rnams dang 'grogs dga' mnyam par gzhag /rnam par g.yeng ba'i sems ni rnam spangs nas/ /lo stong bye bar nags dang ri sul na/ /rtse gcig sems su bsam gtan byed pa rnams/ /de dag bsam gtan byang chub </text></item>
<item><p>7a1</p><section>mdo sde</section><text>mchog la zhugs/ /dge 'dun slob bcas rgyal ba mngon sum du/ /bza' dang bca' dang de bzhin zas dang skom/ /na ba'i sman ni mi nyung mang po dag /kha cig de ltar sbyin pa sbyin par byed/ /dge 'dun slob bcas </text></item>
<item><p>7a2</p><section>mdo sde</section><text>rgyal ba mngon sum du/ /de dag gos brgya bye ba sbyin par byed/ /la la stong phrag bye ba brgya ri dang / /rin thang med pa'i gos rnams rab tu 'bul/ /rin po che dang de bzhin tsan dan gyi/ /gtsug lag khang ni bye ba brgya byas nas/ /</text></item>
<item><p>7a3</p><section>mdo sde</section><text>stan dang mal cha mang pos brgyan pa rnams/ /bde bar gshegs pa rnams la mngon sum 'bul/ /kun dga' ra ba yid 'ong gtsang ma rnams/ /me tog 'bras bu sna tshogs ldan pa dag /skyes bu khyu mchog nyan thos bcas </text></item>
<item><p>7a4</p><section>mdo sde</section><text>pa la/ /la la nyin par zhugs phyir rab tu 'bul/ /dga' ba skyes nas sna tshogs rnam mang po/ /de lta bu yi sbyin pa sbyin par byed/ /byin nas byang chub phyir yang brtson 'grus bskyed/ /sbyin pas de dag byang chub mchog la </text></item>
<item><p>7a5</p><section>mdo sde</section><text>zhugs/ /la la zhi ba'i chos kyang rab 'chad de/ /dpe dang gtan tshigs khrag khrig du ma yis/ /de dag srog chags bye ba stong la ston/ /de dag ye shes byang chub mchog la zhugs/ /byed pa med pa'i chos rab shes pa </text></item>
<item><p>7a6</p><section>mdo sde</section><text>ni/ /gnyis med rab zhugs namakha' mtshungs 'dra ba/ /ma chags bde bar gshegs pa'i sras po rnams/ /de dag shes rab byang chub mchog la zhugs/ /bdag gis gzhan yang mthong ba 'jam pa'i dbyangs/ /bder gshegs </text></item>
<item><p>7a7</p><section>mdo sde</section><text>mya ngan 'das pa'i bstan pa la/ /byang chub sems dpa' brtan pa mang byung nas/ /rgyal ba'i ring bsrel dag la rim gro byed/ /mchod rten bye ba stong phrag mi nyung ba/ /ji ltar gang gA'i klung gi bye ma bzhin/ /gang gis bye ba </text></item>
<item><p>7a8</p><section>mdo sde</section><text>zhing rnams rtag brgyan pa/ /rgyal sras de dag byed du 'jug pa mthong / /rin chen sna bdun mchog gi rgyal mtshan gdugs/ /de na bye ba stong rnams bsgreng ba ni/ /'phang du dpag tshad lnga stong phyin pa ste/ /khor yug tu ni dpag tshad </text></item>
<item><p>7b1</p><section>mdo sde</section><text>nyis stong yod/ /rnam rgyal ba dan bcas pa khor mor mdzes/ /dril dang dril bu g.yer kha rtag tu 'khrol/ /me tog dri dang de bzhin sil snyan gyis/ /lha mi srin po gnod sbyin rnams kyis mchod/ /yongs 'dus shing </text></item>
<item><p>7b2</p><section>mdo sde</section><text>gi me tog rgyas pa bzhin/ /de ltar phyogs bcu de dag mdzes byas te/ /rgyal ba'i ring bsrel dag la 'di 'dra 'dir/ /bde gshegs sras kyis mchod pa byed du btsud/ /rgyal bas 'od zer gcig pu 'di btang </text></item>
<item><p>7b3</p><section>mdo sde</section><text>bas/ /lhar bcas 'jig rten 'di dag rab rgyas pa/ /bdag dang srog chags bye ba mang po 'dis/ /'di na 'dug bzhin de dag thams cad mthong / /gang gis 'od zer gcig pa der btang bas/ /zhing rnams stong phrag mang </text></item>
<item><p>7b4</p><section>mdo sde</section><text>por ston pa de/ /kye ma skyes bu khyu mchog de yi mthu/ /kye ma ye shes rgya che zag med do/ /rmad du byung ba tshad med 'di 'dra ba'i/ /ltas rnams mthong nas bdag cag ngo mtshar gyur/ /'di yi don rnams 'jam dbyangs rab ston te/ /</text></item>
<item><p>7b5</p><section>mdo sde</section><text>sangs rgyas sras rnams the tsom gyur pa sol/ /'khor bzhi 'di dag rab tu dga' sems kyis/ /dpa' bo khyod dang bdag la mngon par lta/ /bde bar gshegs pas de ring ci yi phyir/ /snang ba 'di 'dra 'di ni rab tu </text></item>
<item><p>7b6</p><section>mdo sde</section><text>btang / /bde gshegs sras po khyod kyis lung ston la/ /dga' ba skyed cing the tsom rnam par sol/ /'di ltar 'od zer rgya chen rab btang ba/ /de dag ci 'dra'i don du 'gyur ba zhig /bde bar gshegs pa skyes bu dam pa yis/ /</text></item>
<item><p>7b7</p><section>mdo sde</section><text>byang chub snying por chos mchog gang brnyes pa/ /de dag 'jig rten mgon po 'dir 'chad dam/ /byang chub sems dpa' 'di dag lung ston tam/ /zhing rnams stong phrag du ma gang bstan pa/ /sna tshogs rab tu bkra ba rin </text></item>
<item><p>7b8</p><section>mdo sde</section><text>chen brgyan/ /mtha' yas spyan can sangs rgyas rnams snang ba/ /'di ni mi chud rgyur 'gyur gor ma chag /rgyal ba'i sras la byams pas kun dris nas/ /lha mi gnod sbyin srin po de dag dga'/ /'jam dbyangs 'dir ni ci </text></item>
<item><p>8a1</p><section>mdo sde</section><text>zhig lung ston ces/ /'khor rnams bzhi po de dag shin tu sdod/ /de nas 'jam dpal gzhon nur gyur pas byang chub sems dpa' sems dpa' chen po byams pa dang / thams cad dang ldan pa'i byang chub sems </text></item>
<item><p>8a2</p><section>mdo sde</section><text>dpa'i tshogs de la smras pa/ rigs kyi bu dag 'di ni de bzhin gshegs pa chos chen po bsgrags pa'i 'bel ba'i gtam mdzad par dgongs pa'o/ /rigs kyi bu dag 'di ni de bzhin gshegs pas chos kyi char chen </text></item>
<item><p>8a3</p><section>mdo sde</section><text>po mngon par 'bab pa dang / chos kyi rnga chen po rab tu rdung ba dang / chos kyi rgyal mtshan chen po bsgreng ba dang / chos kyi sgron ma chen po rab tu 'bar bar mdzad pa dang / chos kyi dung chen po rab tu 'bud pa dang / chos kyi rnga bo che chen </text></item>
<item><p>8a4</p><section>mdo sde</section><text>po rab tu rdung ba dang / chos bstan pa chen po mdzad par dgongs pa ste/ rigs kyi bu dag bdag ji ltar spobs pa dang / ji ltar sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyi snga </text></item>
<item><p>8a5</p><section>mdo sde</section><text>ltas 'di lta bu 'di bdag gis mthong ste/ sngon gyi de bzhin gshegs pa de dag gis kyang / 'od zer gyi snang ba 'di btang bas/ bdag ni 'di ltar de bzhin gshegs pa yang chos chen po bsgrag pa'i 'bel ba'i </text></item>
<item><p>8a6</p><section>mdo sde</section><text>gtam mdzad par bzhed pa dang / chos chen po bsgrag pa thos par mdzad bzhed pas 'di lta bu'i snga ltas 'di mdzad pa snyam byed do/ /de ci'i phyir zhe na/ de bzhin gshegs pa dgra bcom pa yang dag par </text></item>
<item><p>8a7</p><section>mdo sde</section><text>rdzogs pa'i sangs rgyas 'jig rten thams cad dang mi mthun pa'i chos kyi rnam grangs bsgrag par bzhed pas snga ltas cho 'phrul chen po 'od zer rab tu btang ba'i snang ba 'di lta bu 'di ston to/ /rigs kyi bu dag bdag gis dran </text></item>
<item><p>8a8</p><section>mdo sde</section><text>pa'i dus na bskal pa grangs med pa'i yang ches grangs med pa yangs pa dpag tu med pa bsam gyis mi khyab pa dpag gis mi lang ba tshad med pa de'i pha rol gyi yang ches pha rol tu gyur pa de'i tshe de'i dus na/</text></item>
<item><p>8b1</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu 'dul ba'i kha lo sgyur ba bla na med pa lha dang mi rnams kyi ston pa </text></item>
<item><p>8b2</p><section>mdo sde</section><text>sangs rgyas bcom ldan 'das nyi zla sgron ma zhes bya ba 'jig rten du byung ste/ des chos bstan pa tshangs par spyod pa thog mar dge ba bar du dge ba tha mar dge ba don bzang po tshig 'bru bzang po ma 'dres pa yongs su rdzogs pa yongs </text></item>
<item><p>8b3</p><section>mdo sde</section><text>su dag pa yongs su byang ba yang dag par ston te 'di lta ste/ nyan thos rnams la ni skye ba dang rga ba dang / na ba dang 'chi ba dang / mya ngan dang smre sngags 'don pa dang / sdug bsngal ba dang / yid mi bde ba dang 'khrug pa las shin tu </text></item>
<item><p>8b4</p><section>mdo sde</section><text>bzla ba'i phyir/ mya ngan las 'das pa'i mthar thug pa 'phags pa'i bden pa bzhi dang ldan pa/ rten cing 'brel par 'byung ba la 'jug pa'i chos ston to/ /byang chub sems dpa' sems dpa' chen po rnams la ni bla na med </text></item>
<item><p>8b5</p><section>mdo sde</section><text>pa yang dag par rdzogs pa'i byang chub la brtsams te/ pha rol tu phyin pa drug dang ldan pa thams cad mkhyen pa'i ye shes kyi mthar thug pa'i chos ston to/ /rigs kyi bu dag de bzhin gshegs pa dgra bcom pa yang dag </text></item>
<item><p>8b6</p><section>mdo sde</section><text>par rdzogs pa'i sangs rgyas nyi zla sgron ma de'i pha rol gyi yang ches pha rol na/ yang de bzhin gshegs pa dgra bcom pa yang dag par rdzogs pa'i sangs rgyas nyi zla sgron ma zhes bya ba zhig 'jig rten du byung ste </text></item>
<item><p>8b7</p><section>mdo sde</section><text>ma pham pa 'di ltar snga rol dang snga rol brjod pa'i tshul 'dis/ de bzhin gshegs pa dgra bcom pa yang dag par rdzogs pa'i sangs rgyas nyi zla sgron ma zhes bya bar mtshan gcig pa rigs dang </text></item>
<item><p>8b8</p><section>mdo sde</section><text>gdung gcig pa sha stag ste/ 'di ltar b+ha ra dwA dza'i rigs su 'thun pa de bzhin gshegs pa nyi khri byung ngo / /ma pham pa de la de bzhin gshegs pa nyi khri po de dag thog ma'i de bzhin </text></item>
<item><p>9a1</p><section>mdo sde</section><text>gshegs pa nas tha ma'i de bzhin gshegs pa'i bar du de dag gis chos bshad pa yang / tshangs par spyod pa thog mar dge ba bar du dge ba tha mar dge ba don bzang po tshig 'bru bzang po ma 'dres pa yongs su </text></item>
<item><p>9a2</p><section>mdo sde</section><text>rdzogs pa yongs su dag pa yongs su byang ba yang dag par ston te 'di lta ste/ nyan thos rnams la ni skye ba dang rga ba dang na ba dang 'chi ba dang / mya ngan dang smre sngags 'don pa dang / sdug bsngal ba dang / yid mi bde ba dang </text></item>
<item><p>9a3</p><section>mdo sde</section><text>'khrug pa las shin tu bzla ba'i phyir/ /mya ngan las 'das pa'i mthar thug pa 'phags pa'i bden pa bzhi dang ldan pa rten cing 'brel par 'byung ba la 'jug pa'i chos ston to/ /byang chub sems dpa' sems </text></item>
<item><p>9a4</p><section>mdo sde</section><text>dpa' chen po rnams la ni bla na med pa yang dag par rdzogs pa'i byang chub la brtsams te/ pha rol tu phyin pa drug dang ldan pa thams cad mkhyen pa'i ye shes kyi mthar thug pa'i chos ston to/ /ma pham pa 'di ltar </text></item>
<item><p>9a5</p><section>mdo sde</section><text>yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla sgron ma de sngon gzhon nur gyur cing khab na bzhugs pa las mngon par ma byung ba'i tshe sras brgyad yod par </text></item>
<item><p>9a6</p><section>mdo sde</section><text>gyur te 'di lta ste/ rgyal bu gzhon nu blo gros shes bya ba dang / bzang po'i blo gros dang / mtha' yas blo gros dang / dkon mchog blo gros dang / khyad par blo gros dang / the tsom kun bcom dang / dbyangs </text></item>
<item><p>9a7</p><section>mdo sde</section><text>kyi blo gros dang / rgyal bu gzhon nu chos kyi blo gros shes bya ba yod do/ /ma pham pa bcom ldan 'das nyi zla sgron ma de'i sras rgyal bu gzhon nu brgyad po de dag rdzu 'phrul chen por gyur te/ de dag re re yang </text></item>
<item><p>9a8</p><section>mdo sde</section><text>gling chen po bzhi la kun tu longs spyod par gyur cing de dag na rgyal po byed do/ /de dag gis bcom ldan 'das de khab nas mngon par byung bar shes shing / bla na med pa yang dag par rdzogs pa'i byang chub tu </text></item>
<item><p>9b1</p><section>mdo sde</section><text>mngon par rdzogs par sangs rgyas par thos nas/ rgyal po'i longs spyod thams cad spangs te/ bcom ldan 'das de'i rjes su rab tu byung nas thams cad kyang bla na med pa yang dag par rdzogs pa'i byang </text></item>
<item><p>9b2</p><section>mdo sde</section><text>chub tu yang dag par zhugs te chos smra bar gyur to/ /rgyal bu gzhon nu de dag rtag tu tshangs par spyod cing sangs rgyas brgya stong mang po la dge ba'i rtsa ba bskyed par gyur to/ /ma pham pa de'i tshe na yang bcom ldan </text></item>
<item><p>9b3</p><section>mdo sde</section><text>'das de bzhin gshegs pa dgra bcom pa yang dag par rdzogs pa'i sangs rgyas nyi zla sgron ma des/ nges par bstan pa chen po zhes bya ba'i chos kyi rnam grangs mdo sde shin tu rgyas pa chen po byang chub </text></item>
<item><p>9b4</p><section>mdo sde</section><text>sems dpa' rnams la gdams pa sangs rgyas thams cad kyis yongs su bzung ba bshad nas/ de'i tshe skad cig thang cig yud tsam de nyid la 'khor 'dus pa de nyid du chos kyi gdan chen po de nyid la skyil mo </text></item>
<item><p>9b5</p><section>mdo sde</section><text>dkrung bcas te/ mtha' yas nges par bstan pa'i gnas shes bya ba'i ting nge 'dzin la snyoms par zhugs te sku mi g.yo zhing sems mi g.yo bar gyur nas bzhugs so/ /bcom ldan 'das de </text></item>
<item><p>9b6</p><section>mdo sde</section><text>snyoms par zhugs ma thag tu/ bcom ldan 'das la me tog man dA ra ba dang man dA ra ba chen po dang / many+dzu Sha ka dang / many+dzu Sha ka chen po dang / lha'i me tog dag gi char chen po mngon par bab ste/</text></item>
<item><p>9b7</p><section>mdo sde</section><text>bcom ldan 'das 'khor dang bcas pa la mngon par 'thor ro/ /thams cad dang ldan pa'i sangs rgyas kyi zhing yang rnam pa drug tu rab tu g.yos par gyur te/ 'gul kun tu rab tu 'gul/</text></item>
<item><p>9b8</p><section>mdo sde</section><text>ldeg kun tu rab tu ldeg /'khrugs kun tu rab tu 'khrugs so/ /ma pham pa yang de'i tshe 'khor der dge slong dang dge slong ma dang / dge bsnyen dang /</text></item>
<item><p>10a1</p><section>mdo sde</section><text>dge bsnyen ma dang / lha dang klu dang gnod sbyin dang / dri za dang lha ma yin dang / nam mkha' lding dang mi'am ci dang lto 'phye chen po dang / mi dang mi ma yin pa rnams dang / rgyal phran dang / stobs kyi </text></item>
<item><p>10a2</p><section>mdo sde</section><text>'khor los sgyur ba dang / gling bzhi'i 'khor los sgyur ba rnams 'dus nas 'khod par gyur pa 'khor dang bcas pa de dag thams cad bcom ldan 'das la lta zhing ngo mtshar du gyur rmad du gyur dga' bar gyur to/ /de </text></item>
<item><p>10a3</p><section>mdo sde</section><text>nas de'i tshe bcom ldan 'das de bzhin gshegs pa nyi zla sgron ma'i smin mtshams kyi bar gyi mdzod spu nas 'od zer gcig byung nas de shar phyogs su sangs rgyas kyi zhing nyi khri byung ste/ sangs rgyas kyi zhing </text></item>
<item><p>10a4</p><section>mdo sde</section><text>de dag thams cad 'od zer de'i 'od kyis shin tu khyab par snang bar gyur te/ ma pham pa 'di lta ste dper na/ da ltar sangs rgyas kyi zhing 'di dag snang bar gyur pa bzhin no/ /ma pham pa yang de'i tshe bcom ldan 'das </text></item>
<item><p>10a5</p><section>mdo sde</section><text>de'i zhabs 'bring na/ byang chub sems dpa' bye ba phrag nyi shu 'khod pa dang / 'khor de na chos nyan pa de dag 'od zer chen po'i snang ba des 'jig rten snang bar byas pa mthong nas ngo mtshar du gyur rmad du gyur te ltad </text></item>
<item><p>10a6</p><section>mdo sde</section><text>mo cher byung ngo / /ma pham pa de'i tshe na yang bcom ldan 'das de'i bstan pa la byang chub sems dpa' sems dpa' chen po 'od mchog ces bya ba byung ste de'i slob ma brgyad brgya yod do/ /bcom ldan 'das </text></item>
<item><p>10a7</p><section>mdo sde</section><text>de yang ting nge 'dzin de las bzhengs nas byang chub sems dpa' 'od mchog las brtsams te/ dam pa'i chos pad ma dkar po'i chos kyi rnam grangs yang dag par ston te/ bar gyi bskal pa drug bcu tshang bar </text></item>
<item><p>10a8</p><section>mdo sde</section><text>gdan gcig la bzhugs nas sku mi bskyod/ sems mi g.yo bar bshad do/ /'khor de dag thams cad kyang stan gcig la 'khod de/ /lus mi bskyod sems mi g.yo bar bar gyi bskal </text></item>
<item><p>10b1</p><section>mdo sde</section><text>pa drug bcur bcom ldan 'das de la chos nyan te/ 'khor de na sems can 'ga' yang lus ngal ba yang med/ sems skyo ba yang med do/ /de nas bcom ldan 'das de bzhin gshegs pa dgra bcom pa yang </text></item>
<item><p>10b2</p><section>mdo sde</section><text>dag par rdzogs pa'i sangs rgyas nyi zla sgron mas bar gyi bskal pa drug bcu 'das kyi bar du/ dam pa'i chos pad ma dkar po'i chos kyi rnam grangs mdo sde shin tu rgyas pa chen po byang chub sems dpa' rnams </text></item>
<item><p>10b3</p><section>mdo sde</section><text>la gdams pa/ sangs rgyas thams cad kyis yongs su bzung ba bshad nas/ skad cig de nyid la mya ngan las 'da'o zhes lha dang bcas bdud dang bcas tshangs pa dang bcas pa'i 'jig rten dang dge sbyong </text></item>
<item><p>10b4</p><section>mdo sde</section><text>dang bram zer bcas pa'i skye dgu'i mdun du/ dge slong dag do mod nam gyi gung thun la de bzhin gshegs pa phung po'i lhag ma med pa'i mya ngan las 'da' ba'i dbyings su yongs su mya ngan las 'da'o zhes </text></item>
<item><p>10b5</p><section>mdo sde</section><text>gsungs so/ /mi pham pa de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla sgron ma des/ byang chub sems dpa' sems dpa' chen po dpal gyi </text></item>
<item><p>10b6</p><section>mdo sde</section><text>snying po zhes bya ba bla na med pa yang dag par rdzogs pa'i byang chub tu lung bstan nas 'khor de dag thams cad la bka' stsal pa/ dge slong dag byang chub sems dpa' dpal gyi snying po 'di/</text></item>
<item><p>10b7</p><section>mdo sde</section><text>nga'i 'og tu bla na med pa yang dag par rdzogs pa'i byang chub mngon par rdzogs par 'tshang rgya ste/ de bzhin gshegs pa dgra bcom pa yang dag par rdzogs pa'i sangs rgyas dri ma med pa'i spyan </text></item>
<item><p>10b8</p><section>mdo sde</section><text>zhes bya bar 'gyur ro zhes bya bar gsungs so/ /ma pham pa de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla'i sgron ma de'i nub mo nam gyi gung </text></item>
<item><p>11a1</p><section>mdo sde</section><text>thun la/ phung po'i lhag ma med pa'i mya ngan las 'das pa'i dbyings su yongs su mya ngan las 'das so/ /dam pa'i chos pad ma dkar po'i chos kyi rnam grangs de yang byang chub sems dpa' sems dpa' chen po </text></item>
<item><p>11a2</p><section>mdo sde</section><text>'od mchog des blangs te/ bar gyi bskal pa brgyad bcu'i bar du/ bcom ldan 'das mya ngan las 'das pa de'i bstan pa la yang dag par bstan to/ /ma pham pa de la bcom ldan 'das de'i sras blo gros la sogs </text></item>
<item><p>11a3</p><section>mdo sde</section><text>pa brgyad po de dag byang chub sems dpa' 'od mchog de'i slob mar gyur te/ des de dag bla na med pa yang dag par rdzogs pa'i byang chub tu yongs su smin par byas so/ /de dag gis de'i 'og tu sangs rgyas bye ba khrag khrig brgya </text></item>
<item><p>11a4</p><section>mdo sde</section><text>stong mang po mthong ste/ bkur sti byas nas de dag thams cad kyang bla na med pa yang dag par rdzogs pa'i byang chub mngon par rdzogs par sangs rgyas te/ de dag gi tha ma'i de bzhin gshegs pa dgra bcom pa yang dag </text></item>
<item><p>11a5</p><section>mdo sde</section><text>par rdzogs pa'i sangs rgyas mar me mdzad yin no/ /slob ma brgyad brgya po de dag las gcig rnyed pa la rab tu gdu ba bkur sti la gdu ba shes kyi khe la gdu ba grags pa 'dod pas de la bstan pa </text></item>
<item><p>11a6</p><section>mdo sde</section><text>bstan pa'i tshig dang / yi ge mi zin mi chags te de'i ming yang grags 'dod ces bya bar gyur to/ /des kyang dge ba'i rtsa ba des sangs rgyas bye ba khrag khrig brgya stong mang po mnyes par byas so/ /mnyes </text></item>
<item><p>11a7</p><section>mdo sde</section><text>par byas nas sti stang byas btsun par byas ri mor byas mchod pa dang / bkur ba dang / rim gro byas so/ /ma pham pa de'i tshe de'i dus na byang chub sems dpa' 'od mchog ces bya ba chos smra bar </text></item>
<item><p>11a8</p><section>mdo sde</section><text>gyur pa de/ gzhan zhig yin pa snyam du khyod som nyi 'am yid gnyis sam the tshom za bar gyur na de ltar mi blta'o/ /de ci'i phyir zhe na/ kho bo de'i tshe de'i dus na byang chub sems dpa' 'od </text></item>
<item><p>11b1</p><section>mdo sde</section><text>mchog ces bya ba chos smra bar gyur to/ /gang yang byang chub sems dpa' grags 'dod ces bya ba le lo can du gyur pa de ni/ ma pham pa khyod nyid de'i tshe de'i dus na/ byang chub sems dpa' grags 'dod ces bya ba le lo </text></item>
<item><p>11b2</p><section>mdo sde</section><text>can du gyur pa yin no/ /ma pham pa de ltar kho bos rnam grangs 'dis na bcom ldan 'das kyi snga ltas 'di lta bu'i 'od zer btang ba mthong nas/ bcom ldan 'das kyang dam pa'i chos pad ma dkar po'i chos kyi rnam </text></item>
<item><p>11b3</p><section>mdo sde</section><text>grangs mdo sde shin tu rgyas pa chen po de bshad par bzhed pa snyam byed do/ /de nas 'jam dpal gzhon nur gyur pa don de nyid rgyas par ston cing de'i tshe tshigs su bcad pa 'di dag smras so/ /'das pa'i dus </text></item>
<item><p>11b4</p><section>mdo sde</section><text>rnams rjes su dran pa ni/ /tshad med bsam gyis mi khyab bskal pa na/ /de tshe rgyal ba byung ba skye dgu'i mchog /mtshan ni nyi zla sgron ma zhes bya ba/ /skye dgu 'dren pa de ni chos ston te/ /sems can </text></item>
<item><p>11b5</p><section>mdo sde</section><text>mtha' yas bye ba rnam par 'dul/ /byang chub sems dpa' bsam yas bye ba stong / /mang po de dag ye shes yang dag 'dzud/ /rnam par 'dren pa gzhon nur gyur pa yi/ /de tshe de yi sras gyur rgyal po dag /</text></item>
<item><p>11b6</p><section>mdo sde</section><text>thub chen rab tu byung ba de mthong nas/ /'dod spangs thams cad myur bar rab tu byung / /'jig rten mgon po de yi chos bshad pa/ /mtha' yas nges par bstan pa mdo sde mchog /de ming shin tu rgyas </text></item>
<item><p>11b7</p><section>mdo sde</section><text>pa'i mdo zhes bya/ /srog chags stong phrag bye ba dag la ston/ /rnam par 'dren pa de yis bshad ma thag /de tshe skad cig dkyil mo dkrung bcas nas/ /mtha' yas nges bstan ting 'dzin dam pa </text></item>
<item><p>11b8</p><section>mdo sde</section><text>la/ /thub mchog chos gdan bzhugs nas bsam gtan mdzad/ /lha yi me tog man dA ra ba 'bab/ /ma brdungs par ni rnga yi sgra yang byung / /lha dang gnod sbyin par snang gnas 'khod pa/ /</text></item>
<item><p>12a1</p><section>mdo sde</section><text>rkang gnyis dam pa la ni mchod pa byed/ /zhing rnams thams cad de ma thag tu g.yos/ /de na ngo mtshar rmad du byung bar gyur/ /smin mtshams nas ni shin tu mdzes pa yi/ /'dren pas 'od zer gcig po </text></item>
<item><p>12a2</p><section>mdo sde</section><text>rab btang ba/ /shar gyi phyogs su 'od zer de song bas/ /zhing rnams stong phrag bcwa brgyad tshang ba dag /rab tu snang bas 'jig rten thams cad mdzes/ /sems can rnams kyi shi 'pho skye ba ston/ /rnam par </text></item>
<item><p>12a3</p><section>mdo sde</section><text>'dren pa'i 'od zer de yi mthus/ /de ltar de na la la rin chen zhing / /de bzhin kha dog bai dUr+ya yi mdog /blta na sdug pa sna tshogs snang bar gyur/ /lha dang mi dang de bzhin gnod sbyin klu/ /lha yi bu mo dri </text></item>
<item><p>12a4</p><section>mdo sde</section><text>za mi 'am ci/ /gang rnams bde bar gshegs la mchod brtson pa/ /de dag 'jig rten khams na mchod byed snang / /sangs rgyas rang 'byung de dag nyid kyang snang / /gser gyi mchod sdong lta bur blta na </text></item>
<item><p>12a5</p><section>mdo sde</section><text>sdug /bai dUr+ya yi dbus na gser gzugs bzhin/ /'khor gyi dbus na chos ni rab tu gsung / /de na nyan thos grangs yod ma yin te/ /bde gshegs nyan thos de snyed tshad med pa/ /so so'i zhing du rnam par </text></item>
<item><p>12a6</p><section>mdo sde</section><text>'dren pa yi/ /'od zer 'od kyis de dag thams cad ston/ /brtson 'grus ldan zhing tshul khrims ma nyams te/ /tshul khrims skyon med nor bu rin chen 'dra/ /mi mgon sras dag ri yi sul dag na/ /gnas shing spyod pa </text></item>
<item><p>12a7</p><section>mdo sde</section><text>de dag snang bar gyur/ /bdog pa thams cad ma lus yongasu gtong / /brtan pa bzod pa'i stobs can bsam gtan dga'/ /byang chub sems dpa' gang gA'i bye snyed mang / /'od zer de yis thams cad rab tu snang /</text></item>
<item><p>12a8</p><section>mdo sde</section><text>bskyod pa med cing g.yo ba med par yang / /bzod nas bsam gtan dga' zhing mnyam par bzhag /de dag bsam gtan byang chub mchog zhugs pa/ /bde bar gshegs pa'i thugs kyi sras rnams snang / /yang </text></item>
<item><p>12b1</p><section>mdo sde</section><text>dag zhi ba zag pa med pa'i gnas/ /shin tu shes nas yang dag rab ston te/ /'jig rten khams mang du ni chos kyang 'chad/ de 'dra'i byed pa bder gshegs mthu yis byung / /nyi ma zla ba sgron ma de yi mthus/ /</text></item>
<item><p>12b2</p><section>mdo sde</section><text>skyong ba'i 'khor bzhis de dag mthong nas su/ /de tshe thams cad dga' bar gnas gyur te/ /'di ltar ci zhig ces ni phan tshun 'dri/ /gnod sbyin lha mis de mchod mi ring bar/ /'jig rten 'dren pa ting nge 'dzin las </text></item>
<item><p>12b3</p><section>mdo sde</section><text>bzhengs/ /chos smra byang chub sems dpa' gang mkhas pa/ /'od mchog sras la de tshe 'di skad gsungs/ /mkhas pa khyod ni 'jig rten mig dang lam/ /nga yi chos 'dzin shin tu yid brtan pas/ /ji ltar srog </text></item>
<item><p>12b4</p><section>mdo sde</section><text>chags phan phyir ngas bshad pa/ /nga yi chos mdzod 'di la khyod mngon sum/ /byang chub sems dpa' mang po kun bkod de/ /dga' bar byas shing shin tu bsngags bstod nas/ /bar gyi bskal pa drug bcu tshang bar ni/ /</text></item>
<item><p>12b5</p><section>mdo sde</section><text>de tshe rgyal ba de yis chos mchog bshad/ /gdan gcig steng bzhugs 'jig rten mgon po yis/ /chos mchog dam pa dag ni gang bshad pa/ /de dag thams cad 'od mchog rgyal ba'i sras/ /chos smrar gyur pa de yis shin </text></item>
<item><p>12b6</p><section>mdo sde</section><text>tu bzung / /rgyal ba des ni chos kyi mchog bshad de/ /skye bo du ma rab tu dga' byas nas/ /de yi nyin par lhar bcas 'jig rten mdun/ /rnam par 'dren pa de ni 'di skad gsung / /nga yis chos kyi tshul 'di rab bstan te/ /</text></item>
<item><p>12b7</p><section>mdo sde</section><text>chos kyi rang bzhin ci 'dra bshad zin gyis/ /dge slong do nub nam gyi gung thun la/ /nga ni mya ngan 'da' ba'i dus la bab/ /nga yi bstan pa 'di la rab sbyor la/ /bag med ma yin dad pa snying por gyis/ /bskal pa </text></item>
<item><p>12b8</p><section>mdo sde</section><text>bye ba khrag khrig 'das par yang / /rgyal ba drang srong chen po rnyed par dka'/ /rkang gnyis dam pa shin tu myur ba ru/ /mya ngan las ni 'da' ba'i sgra thos nas/</text></item>
<item><p>13a1</p><section>mdo sde</section><text>sangs rgyas sras rnams mang po mya ngan skyes/ /sdug bsngal rab dang shin tu ldan par gyur/ /srog chags bsam yas bye mang de dag la/ /mi yi dbang po rgyal pos dbugs phyung ba/ /mya ngan nga 'das dge </text></item>
<item><p>13a2</p><section>mdo sde</section><text>slong ma 'jig shing / /nga yi 'og tu sangs rgyas 'byung ba ni/ /byang chub sems dpa' dpal snying mkhas pa 'di/ /zag med ye shes 'di ni rtogs par rig /nga yi byang chub mchog rab 'thob 'gyur te/ /spyan dang </text></item>
<item><p>13a3</p><section>mdo sde</section><text>yan lag dri med rgyal bar 'ong / /de tshe de yi nam gyi gung thun la/ /rgyu zad me dang 'dra bar mya ngan 'das/ /de yi sku gdung shin tu rgyas gyur te/ mchod rten bye ba khrag khrig mtha' yas so/ /de na dge slong de </text></item>
<item><p>13a4</p><section>mdo sde</section><text>bzhin dge slong ma/ /gang rnams byang chub mchog la rab zhugs shing / /bde gshegs de yi bstan la mngon brtson pa/ /de dag mi nyung gang gA'i bye ma snyed/ /de tshe chos smrar gang gyur dge slong ni/ /gang gis </text></item>
<item><p>13a5</p><section>mdo sde</section><text>chos de bzung ba 'od mchog ste/ /bar gyi bskal pa brgyad bcu tshang bar des/ /bskal pa de la chos mchog rab tu ston/ /de yi slob mar gyur pa brgyad brgya dag /de dag thams cad yongs su smin par byas/</text></item>
<item><p>13a6</p><section>mdo sde</section><text>de dag sangs rgyas bye ba mang po mthong / /drang srong chen po de dag bkur sti byas/ /de tshe spyad pa rjes su 'thun spyad nas/ /'jig rten mang po khams su sangs rgyas gyur/ /gcig 'og gcig tu de dag rjes bzhin </text></item>
<item><p>13a7</p><section>mdo sde</section><text>du/ /byang chub mchog tu gcig gis gcig lung bstan/ /sangs rgyas de dag rim gyis byung ba yi/ /tha mar gyur pa mar me mdzad pa ste/ /lha yi lha mchog drang srong mang po'i mchog /srog chags bye ba </text></item>
<item><p>13a8</p><section>mdo sde</section><text>stong yang rnam par btul/ /gang sngon bde bar gshegs pa de yi sras/ /de yi tshe na 'od mchog chos smra ba'i/ /slob ma sred dang ldan zhing le lo can/ /shes kyi khe dang rnyed pa tshol ba dang / /shin tu grags pa 'dod pa'i shas </text></item>
<item><p>13b1</p><section>mdo sde</section><text>che zhing / /grong nas grong du rgyu bar gyur pa ste/ /de yi kha ton lung nos de bzhin kun/ /de yi tshe na bshad pa rnams mi zin/ /de yi ming yang 'di zhes bya bar gyur/ /grags pa 'dod ces phyogs su rnam par grags/ /</text></item>
<item><p>13b2</p><section>mdo sde</section><text>de yang dge ba rnams kyi las de dag /'dren mar gyur pa mngon par 'dus byas pas/ /sangs rgyas stong phrag bye ba mnyes byas te/ /de dag mchod pa rgya che byas par gyur/ /rjes su mthun pa'i spyod pa rab spyad nas/ /sangs </text></item>
<item><p>13b3</p><section>mdo sde</section><text>rgyas shAkya seng ge 'di yang mthong / /de ni 'dir yang tha mar byung ba ste/ /rjes bzhin byang chub mchog kyang 'thob 'gyur ba/ /byams pa'i rigs su bcom ldan 'das su 'gyur/ /srog chags stong phrag bye ba rnam </text></item>
<item><p>13b4</p><section>mdo sde</section><text>par 'dul/ /bder gshegs mya ngan 'das pa'i bstan pa la/ /de tshe le lo can du gang gyur pa/ /de na de 'drar gyur pa khyod nyid do/ /de tshe chos smrar gyur pa kho bo ste/ /kho bos de dang de yi rgyu dang bzhis/ /ye shes grags </text></item>
<item><p>13b5</p><section>mdo sde</section><text>pa de yi ltas byung ba/ /sngon tshe de na kho bos mthong gyur pa/ /de 'dra'i ltas 'di deng yang mthong bas na/ /nges par rgyal ba'i dbang po kun tu spyan/ /shAkya'i rgyal chen don dam gzigs pas kyang / /de tshe kho bos rnam </text></item>
<item><p>13b6</p><section>mdo sde</section><text>grangs mchog thos gang / /de dag nyid ni 'dis kyang bshad par dgongs/ /de yi ltas nyid de ring yongs rdzogs kyis/ /rnam par 'dren pa rnams kyi thabs mkhas pa/ /shAkya seng ge yang dag 'jog mdzad de/ /chos kyi </text></item>
<item><p>13b7</p><section>mdo sde</section><text>dngos nyid phyag rgya ston par 'gyur/ /thal mo sbyar te sems bzang brtson par gyis/ /'jig rten phan zhing thugs brtse gnon gyur te/ /mtha' yas pa yi chos kyi char pa bab/ /gang dag byang chub phyir zhugs ngoms </text></item>
<item><p>13b8</p><section>mdo sde</section><text>par mdzad/ /byang chub sems dpa' byang chub 'dir zhugs pa/ /gang dag mkhas pa nyid las skyes gyur pa/ /de dag rnams kyi som nyi gang yin dang / /yid gnyis the tshom gang yin de sel gyur/ /dam pa'i chos pad ma dkar </text></item>
<item><p>14a1</p><section>mdo sde</section><text>po'i chos kyi rnam grangs las gleng gzhi'i le'u zhes bya ste dang po'o// // dam pa'i chos pad ma dkar po bam po gnyis pa/ de nas bcom ldan 'das dran pa dang ldan zhing mkhyen bzhin du ting </text></item>
<item><p>14a2</p><section>mdo sde</section><text>nge 'dzin de las bzhengs so/ /bzhengs nas tshe dang ldan pa shA ra dwa ti'i bu la bka' stsal pa/ shA ri'i bu de bzhin gshegs pa dgra bcom pa yang dag par rdzogs pa'i sangs rgyas rnams kyis thugs su chud pa/</text></item>
<item><p>14a3</p><section>mdo sde</section><text>sangs rgyas kyi ye shes ni zab pa mthong bar dka' ba rtogs par dka' ba ste/ nyan thos dang rang sangs rgyas thams cad kyis shes par dka'o/ /de ci'i phyir zhe na/ shA ri'i bu de bzhin gshegs pa dgra bcom </text></item>
<item><p>14a4</p><section>mdo sde</section><text>pa yang dag par rdzogs pa'i sangs rgyas rnams ni/ sangs rgyas bye ba khrag khrig brgya stong mang po la bsnyen bkur mdzad mdzad pa/ sangs rgyas bye ba khrag khrig brgya stong mang po la bla na med pa yang dag </text></item>
<item><p>14a5</p><section>mdo sde</section><text>par rdzogs pa'i byang chub tu spyod pa spyad spyad pa/ yun ring po nas rjes su zhugs pa/ brtson 'grus mdzad mdzad pa ste/ ngo mtshar dang rmad du byung ba'i chos dang ldan zhing shes par dka' ba'i chos rnams </text></item>
<item><p>14a6</p><section>mdo sde</section><text>mkhyen pa'i phyir ro/ /shA ri'i bu de bzhin gshegs pa dgra bcom pa yang dag par rdzogs pa'i sangs rgyas rnams kyi ldem por dgongs te bshad pa ni shes par dka'o/ /de ci'i phyir zhe na/ rang gis rig </text></item>
<item><p>14a7</p><section>mdo sde</section><text>pa'i chos rnams thabs mkhas pa dang / ye shes mthong ba dang / rgyu dang gzhi dang dmigs pa dang / nges pa'i tshig dang / rnam par rig byed sna tshogs rnams kyis yang dag par ston te/ thabs mkhas pa de dang </text></item>
<item><p>14a8</p><section>mdo sde</section><text>de dag gis sems can de dang de la chags pa rnams rab tu 'grel pa'i phyir ro/ /shA ri'i bu de bzhin gshegs pa dgra bcom pa yang dag par rdzogs pa'i sangs rgyas rnams ni thabs mkhas pa chen po dang /</text></item>
<item><p>14b1</p><section>mdo sde</section><text>ye shes mthong ba dam pa'i pha rol tu byon pa'o/ /shA ri'i bu de bzhin gshegs pa dgra bcom pa yang dag par rdzogs pa'i sangs rgyas rnams ni/ chags pa med cing thogs pa med pa'i ye shes mthong ba dang / stobs </text></item>
<item><p>14b2</p><section>mdo sde</section><text>dang mi 'jigs pa dang ma 'dres pa dang dbang po dang stobs dang byang chub kyi yan lag dang bsam gtan dang / rnam par thar pa dang ting nge 'dzin dang snyoms par 'jug pa dang / rmad du byung ba'i chos dang ldan te/ chos </text></item>
<item><p>14b3</p><section>mdo sde</section><text>rnam pa sna tshogs yang dag par ston pa'o/ /shA ri'i bu de bzhin gshegs pa dgra bcom pa yang dag par rdzogs pa'i sangs rgyas rnams ni ngo mtshar chen po brnyes pa'o/ /shA ri'i bu de tsam gyis bshad pa chog </text></item>
<item><p>14b4</p><section>mdo sde</section><text>par gyis shig /shA ri'i bu de bzhin gshegs pa dgra bcom pa yang dag par rdzogs pa'i sangs rgyas rnams ni ngo mtshar mchog brnyes pa ste/ shA ri'i bu de bzhin gshegs pas chos gang mkhyen pa'i chos de yang </text></item>
<item><p>14b5</p><section>mdo sde</section><text>de bzhin gshegs pas de bzhin gshegs pa nyid la 'chad do/ /shA ri'i bu chos thams cad kyang de bzhin gshegs pa nyid ston to/ /chos thams cad kyang de bzhin gshegs pa nyid kyis mkhyen te chos de </text></item>
<item><p>14b6</p><section>mdo sde</section><text>dag gang yin pa dang / chos de dag ji lta bu yin pa dang / chos de dag ci 'dra ba dang / chos de dag gis mtshan nyid gang yin pa dang / chos de dag gi ngo bo nyid ci yin pa dang / chos de dag gang yin pa dang / ji lta bu yin pa </text></item>
<item><p>14b7</p><section>mdo sde</section><text>dang ci 'dra ba dang / mtshan nyid gang yin pa dang ngo bo nyid ci yin pa yang mkhyen to/ /de nas bcom ldan 'das kyis don de nyid rgyas par ston cing de'i tshe tshigs su bcad pa 'di dag bka' stsal to/ /lha mir bcas pa'i </text></item>
<item><p>14b8</p><section>mdo sde</section><text>'jig rten na/ /dpa' bo chen po dpag med pa/ /rnam 'dren sems can thams cad kyis/ /rnam pa kun tu shes mi nus/ /de dag stobs dang rnam thar dang / /'jigs med gang dag ci 'dra dang / /sangs rgyas chos rnams ci 'dra ba/ /</text></item>
<item><p>15a1</p><section>mdo sde</section><text>sus kyang shes par mi nus so/ /sangs rgyas bye ba gang dag na/ /zab cing shin tu phra ba dang / /rig dka' mthong bar dka' ba yi/ /spyod pa dag ni sngan chad bsnyen/ /bskal pa bye ba bsam yas su/ /spyod pa de dag </text></item>
<item><p>15a2</p><section>mdo sde</section><text>spyad pa yi/ /'bras bu de ni ci 'dra ba/ /byang chub snying por ngas mthong ngo / /de ni 'jig rten rnam 'dren pa/ /gzhan dag na ni ngas kyang de/ /ci lta yin dang ci 'dra dang / /de yi mtshan nyid ci 'dra shes/ /de ni bstan du </text></item>
<item><p>15a3</p><section>mdo sde</section><text>mi nus te/ /de ni brjod tu yong med do/ /mos pa la ni gang gnas pa/ /byang chub sems dpa' ma gtogs par/ /gang la chos de bstan pa dang / /bstan pa dag kyang shes pa yi/ de 'dra'i sems can su yang ni/ /</text></item>
<item><p>15a4</p><section>mdo sde</section><text>'jig rten dag na yod ma yin/ /gang dag 'jig rten mkhyen pa'i nyan thos pa/ /lhag par byas pa bde bar gshegs pas bsngags/ /zag zad tha ma'i lus 'dzin de dag gi/ /yul ni rgyal ba'i ye shes 'di la med/ /</text></item>
<item><p>15a5</p><section>mdo sde</section><text>gal te 'jig rten de dag thams cad du/ /shA ri'i bu dang 'dra bas gang gyur te/ /gcig tu 'dus par gyur nas rnam bsams kyang / /de dag bder gshegs ye shes shes mi nus/ /gal te khyod dang 'dra ba'i mkhas </text></item>
<item><p>15a6</p><section>mdo sde</section><text>rnams kyis/ /phyogs rnams bcu car gang bar gyur pa dang / /gang yang nga yi nyan thos 'di gzhan rnams/ /de dag gis kyang de bzhin gang gyur te/ /de dag thams cad gcig tu deng 'dus nas/ /bde bar gshegs pa'i </text></item>
<item><p>15a7</p><section>mdo sde</section><text>ye shes rnams bsams kyang / /ji tsam tshad med ye shes ngas shes pa/ /thams cad 'dus pas shes par mi nus so/ /zag pa med par gyur pa'i rang sangs rgyas/ /dbang po rno ba tha ma'i lus 'dzin pas/ /ji ltar </text></item>
<item><p>15a8</p><section>mdo sde</section><text>smig dang 'dam bu'i tshal bzhin du/ /phyogs bcu thams cad gang bar gyur pa dag /gcig tu 'dus nas rnam par bsams byas kyang / /nga yi chos kyi mchog gi phyogs tsam yang / /bskal pa bye ba khrag </text></item>
<item><p>15b1</p><section>mdo sde</section><text>khrig mtha' yas su/ /de yi yang dag don ni yong mi shes/ /byang chub sems dpa' theg par gsar zhugs pa/ /sangs rgyas bye ba mang la bya ba byas/ /shin tu nges don chos smra mang po rnams/ /de dag gis kyang phyogs bcu </text></item>
<item><p>15b2</p><section>mdo sde</section><text>gang gyur te/ /smig dang 'dam bu bzhin du 'jig rten kun/ /bar mtshams med par rtag tu gang gyur la/ /gcig tu 'dus nas rnam par sems byed cing / /shes rab phra bas gzhan du mi sems par/ /bskal pa bye ba </text></item>
<item><p>15b3</p><section>mdo sde</section><text>mang po dpag med pa/ /gang gA'i bye ma snyed du bsam byas kyang / /chos gang bde bar gshegs pas mngon gzigs pa/ /'di la de dag rnams kyi yul med do/ /phyir mi ldog pa'i byang chub sems dpa' gang / /</text></item>
<item><p>15b4</p><section>mdo sde</section><text>mi nyung gang gA'i bye ma snyed rnams kyis/ /gzhan du mi sems rnam par bsams byas kyang / /'di la de dag gi yang yul med do/ /zab cing shin tu phra ba'i chos rtogs shing / /rtog pa med la thams cad zag med pa/ /</text></item>
<item><p>15b5</p><section>mdo sde</section><text>phyogs bcu'i 'jig rten rgyal ba de dag dang / /ngas ni 'di na de dag ci 'dra shes/ /gzhan min gsung ba rgyal ba drang srong che/ /yun ring dus na mchog gi don 'chad kyis/ /bde bar gshegs pas gang bstan de la ni/ /</text></item>
<item><p>15b6</p><section>mdo sde</section><text>mos pa phun sum tshogs 'byor shA ri'i bu/ /nyan thos pa ni 'di dag thams cad dang / /rang sangs rgyas su mi gang zhugs pa dang / /mya ngan 'das la ngas ni gang bkod cing / /sdug bsngal rgyud las yang dag dkrol </text></item>
<item><p>15b7</p><section>mdo sde</section><text>la bsgo'o/ /gang phyir 'jig rten du ni chos mang bshad/ /de dang de la chags pa rab dgrol zhing / /theg pa gsum dag nye bar bstan pa ni/ /de dag nga yi thabs mkhas mchog yin no/ /de nas 'khor de na kun shes </text></item>
<item><p>15b8</p><section>mdo sde</section><text>kauN+Di n+ya la sogs pa nyan thos chen po gang dag dgra bcom pa zag pa zad pa dbang dang ldan par gyur pa stong nyis brgya dang / gzhan yang gang dag nyan thos kyi theg pa la zhugs pa'i dge slong dang / dge slong ma dang /</text></item>
<item><p>16a1</p><section>mdo sde</section><text>dge bsnyen dang dge bsnyen ma dag dang / gang yang rang sangs rgyas kyi theg pa la zhugs pa de dag thams cad 'di snyam du sems te/ bcom ldan 'das kyis de bzhin gshegs pa rnams kyi thabs mkhas pa cher bsngags </text></item>
<item><p>16a2</p><section>mdo sde</section><text>pa dang / chos zab mo de yang mngon par rdzogs par sangs rgyas so zhes gsung zhing nyan thos dang / rang sangs rgyas thams cad kyis shes par dka'o zhes gsung ba'i rgyu ni gang / gzhi ni ci zhig /'di ltar bcom ldan 'das kyis </text></item>
<item><p>16a3</p><section>mdo sde</section><text>rnam par grol ba gcig go/ /zhes bka' stsal to/ /bdag cag rnams kyang sangs rgyas kyi chos rnams rnyed par 'gyur zhing mya ngan las 'das pa thob pa yin mod kyi/ bcom ldan 'das kyis gsungs pa de'i don bdag </text></item>
<item><p>16a4</p><section>mdo sde</section><text>cag gis ma rig go snyam mo/ /de nas tshe dang ldan pa shA ri'i bus 'khor bzhi po de dag som nyi dang the tshom za bar rig ste sems kyi rnam par rtog pa sems kyis shes nas/ bdag nyid kyang chos la the tshom za bar gyur te de'i </text></item>
<item><p>16a5</p><section>mdo sde</section><text>tshe bcom ldan 'das la 'di skad ces gsol to/ bcom ldan 'das 'di ltar bcom ldan 'das kyis de bzhin gshegs pa rnams kyi thabs mkhas pa mkhyen pa'i chos bstan pa yang dang yang bsngags pa mdzad pa </text></item>
<item><p>16a6</p><section>mdo sde</section><text>dang / chos zab mo ngas mngon par rdzogs par sangs rgyas so zhes bgyi ba dang / ldem por dgongs te bshad pa yang shes par dka'o zhes yang dang yang gsungs pa'i rgyu gang lags rkyen gang lags/ bdag gis </text></item>
<item><p>16a7</p><section>mdo sde</section><text>bcom ldan 'das las chos kyi rnam grangs 'di lta bu sngan chad ma thos te/ bcom ldan 'das 'khor bzhi po 'di dag kyang the tshom dang som nyi 'tshal na/ de bzhin gshegs pas ci la dgongs te de bzhin gshegs pa'i chos </text></item>
<item><p>16a8</p><section>mdo sde</section><text>zab mo yang dang yang gsung ba mdzad pa de bcom ldan 'das kyis legs par bshad du gsol/ de nas tshe dang ldan pa shA ri'i bus de'i tshe tshigs su bcad pa 'di dag gsol to/ /stobs dang rnam thar </text></item>
<item><p>16b1</p><section>mdo sde</section><text>bsam gtan dag /dpag tu med pa ngas thob ces/ /ring nas mi yi nyi ma yis/ /deng gdod bka' mchid 'di 'dra mdzad/ /khyod la zhu ba ma mchis par/ /byang chub snying po'ang brjod pa mdzad/ /khyod la su yang mi zhu bar/ /</text></item>
<item><p>16b2</p><section>mdo sde</section><text>ldem por dgongs te bshad pa brjod/ /ma zhus par ni gsung mdzad de/ /nyid kyi spyod pa bsngags pa mdzad/ /ye shes brnyes pa brjod mdzad cing / /zab mo dag kyang rab bshad pas/ /dbang ldan gyur cing zag med pa/ /</text></item>
<item><p>16b3</p><section>mdo sde</section><text>mya ngan 'das par gang bzhugs rnams/ /rgyal ba ci zhig gsung snyam ste/ /de ring 'di dag the tshom 'gyur/ /rang rgyal byang chub gang 'tshal ba/ /dge slong de bzhin dge slong ma/ /lha dang klu dang gnod sbyin dang / /</text></item>
<item><p>16b4</p><section>mdo sde</section><text>lto 'phye che dang dri za dag /the tshom 'tshal zhing rnam sems te/ /de dag phan tshun gtam mchi zhing / /rkang gnyis mchog la rab lta na/ /thub pa chen po lung bstan gsol/ /bde bar gshegs pa'i nyan </text></item>
<item><p>16b5</p><section>mdo sde</section><text>thos rnams/ /'di na ji snyed mchis pa kun/ /de yi nang na bdag mchog ces/ /drang srong mchog gis bstan lags na/ /mi yi gtso bo nyid kyi gnas/ /'di la bdag kyang the tshom 'tshal/ /mya ngan 'das </text></item>
<item><p>16b6</p><section>mdo sde</section><text>mthar bdag phyin tam/ /'on te bdag la spyod bstan tam/ /rnga mchog dbyangs kyis rab tu gsung phyung ste/ /chos 'di ji lta lags pa bshad du gsol/ /rgyal sras thugs sras mchis pa 'di dag rnams/ /</text></item>
<item><p>16b7</p><section>mdo sde</section><text>thal mo sbyar bar bgyis nas rgyal la lta/ /lha dang klu dang gnod sbyin srin por bcas/ /bye ba stong phrag gang gA'i bye ma snyed/ /byang chub mchog 'di 'tshal ba gang lags pa/ /brgyad khri tshang bar gang mchis de dag </text></item>
<item><p>16b8</p><section>mdo sde</section><text>dang / /sa bdag 'khor lo bsgyur ba'i rgyal po gang / /bye ba stong gi zhing nas lhags pa dag /spyod pa ji ltar yongs su rdzogs bgyi zhes/ /thams cad thal mo sbyar te gus par mchis/ /de skad ces gsol pa dang /</text></item>
<item><p>17a1</p><section>mdo sde</section><text>bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu don 'di bshad pas ci zhig bya/ de ci'i phyir zhe na/ shA ri'i bu don 'di bshad na lha dang bcas pa'i 'jig rten 'di dngangs </text></item>
<item><p>17a2</p><section>mdo sde</section><text>par 'gyur ro/ /yang tshe dang ldan pa shA ri'i bus bcom ldan 'das la lan gnyis su gsol ba btab pa/ don 'di nyid bcom ldan 'das bshad du gsol/ bde bar gshegs pa bshad du gsol/ de ci'i slad du zhe na/</text></item>
<item><p>17a3</p><section>mdo sde</section><text>bcom ldan 'das 'khor 'di na srog chags brgya phrag mang po/ srog chags stong phrag mang po/ srog chags brgya stong phrag mang po/ srog chags bye ba khrag khrig brgya stong phrag mang po sngon gyi sangs rgyas mthong ba </text></item>
<item><p>17a4</p><section>mdo sde</section><text>shes rab dang ldan pa gang dag /bcom ldan 'das kyis bshad pa la dad pa dang yid ches pa dang 'dzin par 'gyur ba mchis so/ /de nas tshe dang ldan pa shA ri'i bus tshigs su bcad pa 'di gsol to/ /srog chags stong </text></item>
<item><p>17a5</p><section>mdo sde</section><text>rnams 'khor na mchis pa dag /dad dga' bde bar gshegs la gus pa ste/ /khyod kyis chos bstan de dag 'tshal bar 'gyur/ /mi dbang rgyal po gsal bar bshad tu gsol/ /de nas bcom ldan 'das kyis </text></item>
<item><p>17a6</p><section>mdo sde</section><text>tshe dang ldan pa shA ri'i bu la lan gnyis su yang 'di skad ces bka' stsal to/ /shA ri'i bu don 'di bshad pas ci zhig bya/ shA ri'i bu don 'di bshad na lha dang bcas pa'i 'jig rten 'di dngangs par 'gyur te/</text></item>
<item><p>17a7</p><section>mdo sde</section><text>dge slong lhag pa'i nga rgyal can du gyur pa rnams g.yang sa chen por lhung bar 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /nga yi chos 'di bshad pas chog /</text></item>
<item><p>17a8</p><section>mdo sde</section><text>ye shes 'di phra brtag mi nus/ /byis pa mang 'khod nga rgyal can/ /nga yis chos bshad mi shes spong / /de nas tshe dang ldan pa shA ri'i bus bcom ldan 'das la lan gsum du yang gsol ba btab pa don 'di nyid/</text></item>
<item><p>17b1</p><section>mdo sde</section><text>bcom ldan 'das bshad du gsol/ bde bar gshegs pa bshad du gsol/ bcom ldan 'das 'khor 'di na bdag dang 'dra ba brgya phrag mang du mchis so/ /bcom ldan 'das srog chags brgya phrag mang po srog </text></item>
<item><p>17b2</p><section>mdo sde</section><text>chags stong phrag mang po srog chags bye ba khrag khrig brgya stong phrag mang po dag bcom ldan 'das sngon gyi srid pa dag na yongs su smin par mdzad pa gzhan dag kyang mchis te/ bcom ldan 'das kyis bshad </text></item>
<item><p>17b3</p><section>mdo sde</section><text>pa la dad par 'gyur yid ches par 'gyur 'dzin par 'gyur ro/ /de yang de dag gi yun ring po'i don dang sman pa dang bde bar 'gyur ro/ /de nas tshe dang ldan pa shA ri'i bus de'i tshe tshigs su bcad pa 'di dag gsol </text></item>
<item><p>17b4</p><section>mdo sde</section><text>to/ /rkang gnyis rnams kyi mchog gis chos bshad gsol/ /khyod la sras kyi thu bo bdag gsol pa/ /'di na srog chags bye ba stong mchis pa/ /de dag khyod kyis chos bshad 'di dad 'gyur/ /sngon gyi srid pa </text></item>
<item><p>17b5</p><section>mdo sde</section><text>rnams su khyod kyis gang / /yun ring rtag tu sems can smin mdzad pa/ /de kun thal mo sbyar te 'di na mchis/ /de dag chos 'di la ni dad par 'gyur/ /bdag 'dra brgya phrag bcu gnyis 'di dag dang / /gang dag </text></item>
<item><p>17b6</p><section>mdo sde</section><text>byang chub mchog tu zhugs pa dag /de la gzigs nas bde gshegs rab bshad de/ /de dag dga' ba mchog kyang bskyed du gsol/ /de nas bcom ldan 'das kyis tshe dang ldan pa shA ri'i bus lan gsum du </text></item>
<item><p>17b7</p><section>mdo sde</section><text>gsol ba btab pa mkhyen nas/ tshe dang ldan pa shA ri'i bu la 'di skad ces bka' stsal to/ /shA ri'i bu 'di ltar de bzhin gshegs pa la lan gsum gyi bar du gsol ba 'debs na/ shA ri'i bu de </text></item>
<item><p>17b8</p><section>mdo sde</section><text>ltar gsol ba 'debs pa la khyod la ji skad byas/ shA ri'i bu de'i phyir legs par rab tu nyon la yid la zung shig dang ngas khyod la bshad do/ /bcom ldan 'das kyis bka' de </text></item>
<item><p>18a1</p><section>mdo sde</section><text>stsal ma thag tu/ 'khor de nas dge slong dang dge slong ma dang dge bsnyen dang dge bsnyen ma lhag pa'i nga rgyal can lnga stong stan las langs te/ bcom ldan 'das kyi zhabs gnyis la mgo bos </text></item>
<item><p>18a2</p><section>mdo sde</section><text>phyag 'tshal nas 'khor de nas dong ngo / /'di ltar lhag pa'i nga rgyal gyis dge ba'i rtsa ba ma thob par ni thob par 'du shes/ khong du ma chud par ni khong du chud par 'du shes pa de dag rang gi skyon shes te/</text></item>
<item><p>18a3</p><section>mdo sde</section><text>'khor de nas dong ba la bcom ldan 'das kyis cang mi gsung bar gyur pas gnang ngo / /de nas bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu nga'i 'khor </text></item>
<item><p>18a4</p><section>mdo sde</section><text>shin te ma med par gyur te/ shA ri'i bu snying po ma yin pa med par gyur la dad pa'i snying po la gnas te lhag pa'i nga rgyal can dag dong ba yang legs so/ /shA ri'i bu de lta bas na de'i don bshad do/ /bcom </text></item>
<item><p>18a5</p><section>mdo sde</section><text>ldan 'das legs so zhes gsol nas/ shA ri'i bu bcom ldan 'das kyi ltar nyan pa dang / bcom ldan 'das kyis 'di skad ces bka' stsal to/ /shA ri'i bu de bzhin gshegs pa ni brgya la res </text></item>
<item><p>18a6</p><section>mdo sde</section><text>'ga' zhig 'di lta bu'i chos bstan pa gsung ngo / /'di lta ste dper na/ u dum ba ra'i tshal la me tog ni brgya la res 'ga' 'byung ngo / /shA ri'i bu de bzhin gshegs pa yang brgya la res 'ga' zhig chos bstan </text></item>
<item><p>18a7</p><section>mdo sde</section><text>pa 'di lta bu gsung ngo / /shA ri'i bu nga la yid ches par gyis shig nga ni bden par smra ba'o/ /nga ni yang dag par smra ba'o/ /nga ni gzhan ma yin par smra ba'o/ /shA ri'i bu de bzhin gshegs pa'i ldem por dgongs te bshad pa'i </text></item>
<item><p>18a8</p><section>mdo sde</section><text>don khong du chud par dka'o/ /de ci'i phyir zhe na/ shA ri'i bu ngas nges pa'i tshig dang bstan pa dang brjod pa dang dpe sna tshogs dang thabs la mkhas pa rnam pa brgya stong dag gis chos rab tu bshad pa ni brtag tu med cing rtog </text></item>
<item><p>18b1</p><section>mdo sde</section><text>ge'i spyod yul ma yin pa'i phyir te/ shA ri'i bu chos de ni de bzhin gshegs pas mkhyen par bya ba'o/ /de ci'i phyir zhe na/ shA ri'i bu bya ba gcig dang byed pa gcig dang bya ba chen po dang byed pa chen po'i phyir/ de </text></item>
<item><p>18b2</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ba'i phyir ro/ /shA ri'i bu de bzhin gshegs pa'i bya ba gcig po dang byed pa gcig po dang bya ba chen po dang byed pa chen </text></item>
<item><p>18b3</p><section>mdo sde</section><text>po dang bya ba gang dang byed pa gang gis de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ba gang zhe na/ de ni sems can rnams de bzhin gshegs pa'i ye shes mthong ba </text></item>
<item><p>18b4</p><section>mdo sde</section><text>yang dag par 'dzin du gzud pa'i rgyu'i phyir/ de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ngo / /sems can rnams la de bzhin gshegs pa'i ye shes </text></item>
<item><p>18b5</p><section>mdo sde</section><text>mthong ba yang dag par bstan pa'i rgyu'i phyir/ de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ngo / /sems can rnams de bzhin gshegs pa'i ye shes mthong </text></item>
<item><p>18b6</p><section>mdo sde</section><text>ba la zhugs pa'i rgyu'i phyir/ de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ngo / /sems can rnams de bzhin gshegs pa'i ye shes mthong ba khong du </text></item>
<item><p>18b7</p><section>mdo sde</section><text>chud par bya ba'i rgyu'i phyir/ de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ngo / /sems can rnams de bzhin gshegs pa'i ye shes mthong ba'i lam du </text></item>
<item><p>18b8</p><section>mdo sde</section><text>gzud pa'i rgyu'i phyir/ de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ste/ shA ri'i bu de ni de bzhin gshegs pa'i bya ba gcig po dang byed pa gcig po dang bya ba chen </text></item>
<item><p>19a1</p><section>mdo sde</section><text>po dang byed pa chen po dang 'jig rten du 'byung ba'i dgongs pa gcig pa'o/ /shA ri'i bu de ltar de bzhin gshegs pas bya ba gcig po dang byed pa gcig po dang bya ba chen po dang byed pa chen po de de bzhin </text></item>
<item><p>19a2</p><section>mdo sde</section><text>gshegs pas mdzad do/ /de ci'i phyir zhe na/ shA ri'i bu nga ni de bzhin gshegs pa'i ye shes mthong ba yang dag par 'dzin du 'jug pa'o/ /shA ri'i bu nga ni de bzhin gshegs pa'i ye shes mthong ba yang dag par </text></item>
<item><p>19a3</p><section>mdo sde</section><text>ston pa'o/ /shA ri'i bu nga ni de bzhin gshegs pa'i ye shes mthong ba la 'jug par byed pa'o/ /shA ri'i bu nga ni de bzhin gshegs pa'i ye shes mthong ba khong du chud par byed pa'o/ /shA ri'i bu nga ni de bzhin </text></item>
<item><p>19a4</p><section>mdo sde</section><text>gshegs pa'i ye shes mthong ba'i lam la 'dzud pa'o/ /shA ri'i bu nga yang theg pa gcig las brtsams te sems can rnams la chos ston pa 'di lta ste/ sangs rgyas kyi theg pa thams cad mkhyen pa nyid </text></item>
<item><p>19a5</p><section>mdo sde</section><text>kyi mthar thug pa ste/ theg pa gnyis sam gsum zhes bya ba gang yang med do/ /shA ri'i bu phyogs bcu'i 'jig rten thams cad na yang chos nyid ni 'di'o/ /de ci'i phyir zhe na/ shA ri'i bu de bzhin gshegs pa dgra </text></item>
<item><p>19a6</p><section>mdo sde</section><text>bcom pa yang dag par rdzogs pa'i sangs rgyas gang dag 'das pa'i dus na phyogs bcu'i 'jig rten gyi khams dpag tu med grangs med pa rnams su byung ste/ sems can mos pa tha dad pa dang khams dang bsam pa tha </text></item>
<item><p>19a7</p><section>mdo sde</section><text>dad pa rnams kyi bsam pa mkhyen nas skye bo mang po la phan pa dang skye bo mang po la bde ba dang 'jig rten la snying brtse ba dang skye bo phal po che dang lha dang mi rnams kyi don dang phan pa dang bde ba'i phyir sna tshogs mngon par bsgrub </text></item>
<item><p>19a8</p><section>mdo sde</section><text>pa bstan pa dang rgyu dang gzhi dang dpe dang dmigs pa dang nges pa'i tshig dang thabs mkhas pa rnam pa sna tshogs kyis chos bstan pa'i sangs rgyas bcom ldan 'das de dag thams cad kyang / shA ri'i bu theg pa gcig la </text></item>
<item><p>19b1</p><section>mdo sde</section><text>brtsams nas sems can rnams la chos bstan te de yang 'di ltar sangs rgyas kyi theg pa thams cad mkhyen pa nyid kyi mthar thug pa ste/ gang 'di sems can rnams de bzhin gshegs pa'i ye shes mthong ba nyid yang dag </text></item>
<item><p>19b2</p><section>mdo sde</section><text>par 'dzin du 'dzud pa/ de bzhin gshegs pa'i ye shes mthong ba nyid ston pa/ de bzhin gshegs pa'i ye shes mthong ba nyid la 'jug par byed pa/ de bzhin gshegs pa'i ye shes mthong ba nyid khong du </text></item>
<item><p>19b3</p><section>mdo sde</section><text>chud par byed pa/ sems can rnams de bzhin gshegs pa'i ye shes mthong ba nyid kyi lam du 'jug par byed pa'i chos ston te/ shA ri'i bu 'das pa'i de bzhin gshegs pa dgra bcom pa yang dag par rdzogs </text></item>
<item><p>19b4</p><section>mdo sde</section><text>pa'i sangs rgyas de dag las sems can gang dag gis chos de thos pa de dag thams cad kyang bla na med pa yang dag par rdzogs pa'i byang chub thob par gyur to/ /shA ri'i bu ma 'ongs pa'i dus na phyogs bcu'i </text></item>
<item><p>19b5</p><section>mdo sde</section><text>'jig rten gyi khams dpag tu med grangs med pa rnams su de bzhin gshegs pa dgra bcom pa yang dag par rdzogs pa'i sangs rgyas gang dag 'byung ba/ sems can mos pa tha dad pa dang bsam pa tha dad pa dang khams tha dad </text></item>
<item><p>19b6</p><section>mdo sde</section><text>pa rnams kyi bsam pa mkhyen nas/ skye bo mang po la phan pa dang skye bo mang po la bde ba dang 'jig rten la snying brtse ba dang skye bo phal po che dang lha dang mi rnams kyi don dang phan pa dang bde ba'i phyir sna tshogs </text></item>
<item><p>19b7</p><section>mdo sde</section><text>mngon par bsgrub pa bstan pa dang rgyu dang gzhi dang dpe dang dmigs pa dang nges pa'i tshig dang thabs mkhas pa rnam pa sna tshogs kyis chos ston par 'gyur ba'i sangs rgyas bcom ldan 'das de dag </text></item>
<item><p>19b8</p><section>mdo sde</section><text>thams cad kyang / shA ri'i bu theg pa gcig las brtsams nas sems can rnams la chos ston par 'gyur te/ de yang 'di ltar sangs rgyas kyi theg pa thams cad mkhyen pa nyid kyi mthar thug pa ste/ gang 'di </text></item>
<item><p>20a1</p><section>mdo sde</section><text>sems can rnams de bzhin gshegs pa'i ye shes mthong ba nyid yang dag par 'dzin du 'jug pa/ de bzhin gshegs pa'i ye shes mthong ba nyid ston pa/ de bzhin gshegs pa'i ye shes mthong ba nyid </text></item>
<item><p>20a2</p><section>mdo sde</section><text>la 'jug par byed pa/ de bzhin gshegs pa'i ye shes mthong ba nyid khong du chud par byed pa/ sems can rnams de bzhin gshegs pa'i ye shes mthong ba nyid kyi lam du 'jug par byed pa'i chos ston par 'gyur te/</text></item>
<item><p>20a3</p><section>mdo sde</section><text>shA ri'i bu ma 'ongs pa'i de bzhin gshegs pa dgra bcom pa yang dag par rdzogs pa'i sangs rgyas de dag las sems can gang dag chos nyan pa de dag thams cad kyang bla na med pa yang dag par rdzogs pa'i byang chub </text></item>
<item><p>20a4</p><section>mdo sde</section><text>thob par 'gyur ro/ /shA ri'i bu da ltar byung ba'i dus na phyogs bcu'i 'jig rten gyi khams dpag tu med grangs med pa dag na de bzhin gshegs pa dgra bcom pa yang dag par rdzogs pa'i sangs rgyas gang dag </text></item>
<item><p>20a5</p><section>mdo sde</section><text>bzhugs te 'tsho zhing bzhes pa/ sems can mos pa tha dad pa dang khams dang bsam pa tha dad pa rnams kyi bsam pa mkhyen nas/ skye bo mang po la phan pa dang skye bo mang po la bde ba dang 'jig rten la snying brtse ba dang </text></item>
<item><p>20a6</p><section>mdo sde</section><text>skye bo phal po che dang lha dang mi rnams kyi don dang phan pa dang bde ba'i phyir sna tshogs mngon par bsgrub pa bstan pa dang rgyu dang gzhi dang dpe dang dmigs pa dang nges pa'i tshigs dang thabs mkhas pa rnam pa sna tshogs kyis chos </text></item>
<item><p>20a7</p><section>mdo sde</section><text>ston pa'i sangs rgyas bcom ldan 'das de dag thams cad kyang / shA ri'i bu theg pa gcig las brtsams nas sems can rnams la chos ston te/ de yang 'di ltar sangs rgyas kyi theg pa thams cad mkhyen pa nyid </text></item>
<item><p>20a8</p><section>mdo sde</section><text>kyi mthar thug pa ste/ gang 'di sems can rnams de bzhin gshegs pa'i ye shes mthong ba nyid yang dag par 'dzin du 'jug pa/ de bzhin gshegs pa'i ye shes mthong ba nyid ston pa/ de bzhin </text></item>
<item><p>20b1</p><section>mdo sde</section><text>gshegs pa'i ye shes mthong ba nyid la 'jug par byed pa/ de bzhin gshegs pa'i ye shes mthong ba nyid khong du chud par byed pa/ sems can rnams de bzhin gshegs pa'i ye shes mthong ba nyid kyi lam du 'jug par byed pa'i </text></item>
<item><p>20b2</p><section>mdo sde</section><text>chos ston te/ shA ri'i bu da ltar gyi de bzhin gshegs pa dgra bcom pa yang dag par rdzogs pa'i sangs rgyas de dag las/ sems can gang dag chos nyan pa de dag thams cad kyang bla na med pa yang dag par rdzogs pa'i byang </text></item>
<item><p>20b3</p><section>mdo sde</section><text>chub thob par 'gyur ro/ /shA ri'i bu de ltar de bzhin gshegs pa dgra bcom pa yang dag par rdzogs pa'i sangs rgyas nga yang sems can mos pa tha dad pa dang khams dang bsam pa tha dad pa rnams kyi bsam pa mkhyen nas </text></item>
<item><p>20b4</p><section>mdo sde</section><text>skye bo mang po la phan pa dang skye bo mang po la bde ba dang 'jig rten la snying brtse ba dang skye bo phal po che dang lha dang mi rnams kyi don dang phan pa dang bde ba'i phyir/ sna tshogs mngon par bsgrub pa bstan pa dang rgyu dang gzhi dang dpe </text></item>
<item><p>20b5</p><section>mdo sde</section><text>dang dmigs pa dang nges pa'i tshig dang thabs mkhas pa rnam pa sna tshogs kyis chos ston to/ /shA ri'i bu nga yang theg pa gcig la brtsams nas sems can rnams la chos ston te/ 'di ltar sangs rgyas kyi theg pa </text></item>
<item><p>20b6</p><section>mdo sde</section><text>thams cad mkhyen pa nyid kyi mthar thug pa ste/ gang 'di'i sems can rnams de bzhin gshegs pa'i ye shes mthong ba nyid yang dag par 'dzin du 'jug pa/ de bzhin gshegs pa'i ye shes mthong ba nyid </text></item>
<item><p>20b7</p><section>mdo sde</section><text>ston pa dang / de bzhin gshegs pa'i ye shes mthong ba nyid la 'jug par byed pa/ de bzhin gshegs pa'i ye shes mthong ba nyid khong du chud par byed pa/ sems can rnams de bzhin gshegs pa'i </text></item>
<item><p>20b8</p><section>mdo sde</section><text>ye shes mthong ba nyid kyi lam du 'jug par byed pa'i chos ston te/ shA ri'i bu sems can gang dag da ltar nga la 'di ltar chos nyan pa de dag thams cad kyang bla na med pa yang dag </text></item>
<item><p>21a1</p><section>mdo sde</section><text>par rdzogs pa'i byang chub thob par 'gyur ro/ /shA ri'i bu rnam grangs 'dis kyang 'di ltar rig par bya ste/ 'di ltar phyogs bcu'i 'jig rten gang na yang theg pa gnyis su gdags pa yang med na gsum </text></item>
<item><p>21a2</p><section>mdo sde</section><text>du lta ga la yod/ 'on kyang de bzhin gshegs pa dgra bcom pa yang dag par rdzogs pa'i sangs rgyas nam bskal pa'i snyigs ma las byung ngam sems can gyi snyigs ma 'am/ nyon mongs pa'i snyigs ma 'am/ lta ba'i </text></item>
<item><p>21a3</p><section>mdo sde</section><text>snyigs ma 'am/ tshe'i snyigs ma las byung na/ shA ri'i bu 'di lta bur bskal pa dang 'khrul pa'i snyigs ma dang dri ma mang po dang brkam pa'i sems can dge ba'i rtsa ba chung ba de'i tshe/ shA ri'i bu de bzhin gshegs pa dgra bcom pa </text></item>
<item><p>21a4</p><section>mdo sde</section><text>yang dag par rdzogs pa'i sangs rgyas rnams thabs mkhas pas sangs rgyas kyi theg pa gcig po de las theg pa gsum du bshad de bstan to/ /shA ri'i bu de ltar gang nyan thos sam dgra bcom pa 'am rang sangs rgyas rnams de </text></item>
<item><p>21a5</p><section>mdo sde</section><text>bzhin gshegs pa'i bya ba sangs rgyas kyi theg pa yang dag par 'dzin du 'jug pa la mi nyan mi 'jug khong du chud par mi byed pa de dag ni/ shA ri'i bu de bzhin gshegs pa'i nyan thos ma yin par rig par bya'o/ /dgra bcom pa </text></item>
<item><p>21a6</p><section>mdo sde</section><text>yang ma yin rang sangs rgyas kyang ma yin par rig par bya'o/ /shA ri'i bu yang dge slong ngam dge slong ma la la dgra bcom par khas 'che zhing / bla na med pa yang dag par rdzogs pa'i byang chub tu smon lam yongs su mi 'dzin te/</text></item>
<item><p>21a7</p><section>mdo sde</section><text>nga ni sangs rgyas kyi theg pa bcad pa'o zhes zer zhing nga'i lus 'di tha ma mya ngan las 'da' ba'o zhes zer ba ni/ shA ri'i bu de lhag pa'i nga rgyal can du shes par bya'o/ /de ci'i phyir zhe na/ shA ri'i bu dge slong </text></item>
<item><p>21a8</p><section>mdo sde</section><text>dgra bcom pa zag pa zad pa des/ de bzhin gshegs pa mngon sum du gyur te/ chos 'di thos nas dad par mi 'gyur ba'i go skabs med cing gnas ma yin te/ de bzhin gshegs pa </text></item>
<item><p>21b1</p><section>mdo sde</section><text>yongs su mya ngan las 'das pa ni ma gtogs so/ /de ci'i phyir zhe na/ shA ri'i bu de bzhin gshegs pa yongs su mya ngan las 'das pa de'i tshe/ mdo sde 'di lta bu 'di 'dzin pa 'am 'chang ba'i nyan thos mi 'byung </text></item>
<item><p>21b2</p><section>mdo sde</section><text>ste/ shA ri'i bu de bzhin gshegs pa dgra bcom pa yang dag par rdzogs pa'i sangs rgyas gzhan la chos 'di la the tshom med par 'gyur ro/ /shA ri'i bu nga la dad par gyis shig yid ches par gyis shig </text></item>
<item><p>21b3</p><section>mdo sde</section><text>rtogs par gyis shig shA ri'i bu de bzhin gshegs pa rnams la rdzun du smra ba med de/ shA ri'i bu theg pa 'di ni gcig tu zad de 'di lta ste sangs rgyas kyi theg pa'o/ /de nas bcom ldan 'das don de nyid </text></item>
<item><p>21b4</p><section>mdo sde</section><text>rgyas par ston cing de'i tshe tshigs su bcad pa 'di dag bka' stsal to/ /nga rgyal can gyi dge slong dang / /dge slong ma dang dge bsnyen dang / /dge bsnyen ma rnams ma dad pa/ /lnga stong las ni mi nyung ba/ /bslab pa </text></item>
<item><p>21b5</p><section>mdo sde</section><text>zhig gral ldan pa rnams/ /nyes pa 'di dag mthong gyur nas/ /skyon rnams yongs su sbed pa'i phyir/ /byis pa'i blo can de dag dong / /gang gis chos 'di nyan par 'gyur ba yi/ /de dag la ni dge ba de byed de/ /</text></item>
<item><p>21b6</p><section>mdo sde</section><text>'khor gyi snyigs ma nyid du mkhyen nas su/ /'jig rten mgon po ngas kyang bstsal ba yin/ /nga yi 'khor ni legs par 'khod/ /shin pa med cing dag pa ste/ /snying po ma yin kun med gyur/ /'di dag snying </text></item>
<item><p>21b7</p><section>mdo sde</section><text>po rab tu gnas/ /skyes bu dam pa skyob pa sangs rgyas dag /thabs la mkhas pa brgya phrag du ma yis/ /rdzogs pa'i sangs rgyas chos ni ci gsung ba/ /ci 'dra nga la nyon cig shA ri'i bu/ /de dag spyod pa </text></item>
<item><p>21b8</p><section>mdo sde</section><text>bsam pa ci 'dra 'ang mkhyen/ /srog chags bye ba mos pa tha dad pa/ /de dag sngon chad dge ba ci byas dang / /las rnams sna tshogs dag ni mkhyen nas su/ /nges pa'i tshig dang gzhi </text></item>
<item><p>22a1</p><section>mdo sde</section><text>rnams sna tshogs kyis/ /srog chags de dag khong du chud par byed/ /ngas ni rgyu dang dpe yang brgya dag gis/ /sems can de lta de ltar mgu bar byas/ /mdo sde de bzhin tshigs su bcad pa 'ang </text></item>
<item><p>22a2</p><section>mdo sde</section><text>bshad/ /de lta byung dang skyes rabs rmad byung dang / /gleng gzhi de bzhin gtan la dbab pa dang / /dbyangs snyan dpe brgya sna tshogs rnams kyis bshad/ /mi mkhas gang dag dman la mngon dga' zhing / /sangs </text></item>
<item><p>22a3</p><section>mdo sde</section><text>rgyas bye ba mang la spyod ma spyad/ /'khor bar chags shing shin tu sdug bsngal ba/ /de la mya ngan 'da' ba nye bar bstan/ /sangs rgyas ye shes rab tu rtogs bya'i phyir/ /da ltar rang byung ba ni thabs </text></item>
<item><p>22a4</p><section>mdo sde</section><text>mdzad de/ /khyed cag sangs rgyas su yang 'grub bo zhes/ /de rnams la ni re shig mi gsung ngo / /ci'i phyir zhe na skyob pa dus la bzhes/ /dal ba gzigs te de nas gdod 'chad do/ /dal ba de ni brgya la </text></item>
<item><p>22a5</p><section>mdo sde</section><text>deng thob pas/ /de phyir yang dag nges pa 'dir bshad do/ /nga yi bstan pa yan lag dgu po yang / /sems can dag gi mthu dang stobs las bshad/ /'di ltar thabs kyis mchog sbyin ye shes la/ /</text></item>
<item><p>22a6</p><section>mdo sde</section><text>rab tu gzud pa'i phyir ni ngas bshad do/ /gang dag rtag tu rnam par dag gyur pa/ /gsal gtsang rab tu des pa sangs rgyas sras/ /sangs rgyas bye ba mang la lhag byas pa/ /de dag la ni rab rgyas mdo rnams </text></item>
<item><p>22a7</p><section>mdo sde</section><text>bshad/ /'di ltar de dag bsam pa rdzogs pa dang / /rnam par dag pa'i tshul dang ldan gyur pa/ /de dag la ni ma 'ongs dus na yang / /phan zhing brtse ba'i sangs rgyas 'gyur zhes gsung / /thos nas 'gro </text></item>
<item><p>22a8</p><section>mdo sde</section><text>mchog sangs rgyas 'gyur snyam ste/ /thams cad shin tu dga' bas khyab par 'gyur/ /de dag spyod pa rnams kyang ngas shes nas/ /shin tu rgyas pa'i mdo sde rab tu bshad/ /'di ltar 'dren pa'i </text></item>
<item><p>22b1</p><section>mdo sde</section><text>nyan thos de dag las/ /gang dag nga yi bstan pa 'di thos pa/ /tshigs bcad gcig tsam thos sam bzung yang rung / /thams cad the tshom med par byang chub 'gyur/ /theg pa tha dad par ni gang ston pa/ /skyes </text></item>
<item><p>22b2</p><section>mdo sde</section><text>mchog rnams kyi thabs mkhas ma gtogs par/ /theg pa gcig ste gnyis su yod ma yin/ /'jig rten na ni nam yang gsum du med/ /sangs rgyas rnams kyi ye shes bstan pa'i phyir/ /'jig rten </text></item>
<item><p>22b3</p><section>mdo sde</section><text>du yang 'jig rten mgon po byung / /bya ba gcig ste gnyis su yod ma yin/ /sangs rgyas theg pa dman pas mi 'dren to/ /rang 'byung bdag nyid ci la gnas pa dang / /sangs rgyas ji lta bu dang ci 'dra </text></item>
<item><p>22b4</p><section>mdo sde</section><text>ba/ /stobs dang bsam gtan rnam thar dbang po rnams/ /de dag nyid la sems can rab tu 'jog /byang chub rdul med dam pa thob nas su/ /theg pa dman la sems can gcig bkod na/ /'di ni nga yi legs </text></item>
<item><p>22b5</p><section>mdo sde</section><text>pa ma yin te/ /ser sna'i nyes pa'ang nga la yod par 'gyur/ /nga la ser sna dag ni cung zad med/ /nga la phrag dog med cing 'dod chags med/ /sdig pa'i chos rnams thams cad ngas bshad de/ /de phyir 'gro ba rtogs </text></item>
<item><p>22b6</p><section>mdo sde</section><text>pas nga sangs rgyas/ /ji ltar mtshan rnams kyis ni nga brgyan te/ /'jig rten 'di dag thams cad rab snang byed/ /srog chags brgya phrag du mas mdun bltas shing / /chos kyi rang bzhin phyag rgya 'di bshad do/ /</text></item>
<item><p>22b7</p><section>mdo sde</section><text>nga ni 'di snyam sems te shA ri'i bu/ /sum cu rtsa gnyis mtshan gyi gzugs ldan zhing / /bdag 'od rang byung 'jig rten rig par yang / /de ltar ci nas sems can kun 'gyur snyam/ /ji ltar mthong </text></item>
<item><p>22b8</p><section>mdo sde</section><text>zhing ji ltar bsams pa dang / /nga yis sngan chad ji ltar brnags pa de/ /nga yi smon lam de dag yongs rdzogs te/ /byang chub sangs rgyas nas ni ma bstan to/ /sems can </text></item>
<item><p>23a1</p><section>mdo sde</section><text>rnams la byang chub 'dun skyed ces/ /ngas ni de skad smras na shA ri'i bu/ /mi shes sems can rnams ni 'dir myos te/ /nga yi legs bshad 'dzin par gzhar mi 'gyur/ /de dag 'di 'dra'i tshul du </text></item>
<item><p>23a2</p><section>mdo sde</section><text>ngas shes te/ /tshe rabs snga mar spyod pa rnams ma spyad/ /'dod pa'i yon tan rnams la chags shing zhen/ /sred pas brgyal zhing gti mug myos pa rnams/ /de dag 'dod rgyus ngan 'gror rab tu ltung / /'gro </text></item>
<item><p>23a3</p><section>mdo sde</section><text>ba drug tu kun tu nyon mongs te/ /dur khrod de dag phyi phyir 'phel bar byed/ /bsod nams chungs bas sdug bsngal kun gyis gzir/ /lta ba'i thibs por rtag tu rnam par chags/ /yod dang med dang de bzhin </text></item>
<item><p>23a4</p><section>mdo sde</section><text>yod med pa/ /ltar gyur drug bcu gnyis la brten nas su/ /dngos po med la yongs su 'dzin cing gnas/ /sbyang bar dka' zhing log byed nga rgyal can/ /byis pa thos nyung yon po g.yo byed rnams/ /tshe rabs bye </text></item>
<item><p>23a5</p><section>mdo sde</section><text>ba phrag stong nam du yang / /de dag sangs rgyas sgra 'di mi thos so/ /nga yi thabs kyis de la shA ri'i bu/ /sdug bsngal mthar phyung shig ces de skad smras/ /sems can sdug bsngal gzir ba mthong bas </text></item>
<item><p>23a6</p><section>mdo sde</section><text>na/ /de dag mya ngan 'das pa nye bar bstan/ /'di ltar ngas ni chos rnams 'di dag kun/ /gdod nas rab zhi mya ngan rtag 'das bshad/ /sangs rgyas sras de spyod pa kun rdzogs nas/ /phyi ma'i </text></item>
<item><p>23a7</p><section>mdo sde</section><text>dus kyi tshe la rgyal bar 'gyur/ /theg pa gsum du gang rnams bstan pa ni/ /nga yi thabs mkhas tshul ni de 'dra ste/ /theg pa gcig ste de bzhin tshul yang gcig /de ltar 'dren pa rnams kyis </text></item>
<item><p>23a8</p><section>mdo sde</section><text>bshad pa gcig /gang 'dir la la the tshom yod pa dag /the tshom za dang de bzhin som nyi spongs/ /gzhan du mi gsung 'jig rten 'dren pa rnams/ /theg pa 'di ni gcig ste gnyis su med/ /sngon gyi </text></item>
<item><p>23b1</p><section>mdo sde</section><text>de bzhin gshegs pa gang 'byung ba/ /sangs rgyas stong ngam mya ngan yongs 'das shing / /'das pa'i dus na bskal pa grangs med la/ /gang dag tshad ni nam yang yong med pa/ /skyes bu dam pa de dag thams cad </text></item>
<item><p>23b2</p><section>mdo sde</section><text>kyis/ /dpe dang gzhi dang rgyu dang bcas pa dang / /thabs la mkhas pa brgya phrag du ma yis/ /rnam par dag pa'i chos rnams rab bshad pa/ /de dag thams cad theg pa gcig ston cing / /srog chags stong </text></item>
<item><p>23b3</p><section>mdo sde</section><text>phrag bye ba bsam yas rnams/ /theg pa gcig po la yang rab 'dzud de/ /theg pa gcig la yongs su smin par byed/ /mos dang de bzhin bsam pa rnams mkhyen nas/ /de bzhin gshegs pas lhar </text></item>
<item><p>23b4</p><section>mdo sde</section><text>bcas 'jig rten du/ /rgyal ba'i thabs gzhan rnam pa mang po dag /gang gis chos mchog 'di ni rab bstan pa/ /sems can gang gis de las mngon sum der/ /chos nyan pa dang 'on te thos ldan pa/ /</text></item>
<item><p>23b5</p><section>mdo sde</section><text>sbyin pa sbyin zhing tshul khrims spyod pa dang / /bzod pas spyod pa thams cad bsgrub pa dang / /brtson 'grus bsam gtan lhag par byas pa dang / /shes rab kyis ni chos 'di rnams bsams te/ /rnam pa tha </text></item>
<item><p>23b6</p><section>mdo sde</section><text>dad bsod nams sus byas pa/ /de dag thams cad byang chub thob par 'gyur/ /mya ngan 'das pa'i rgyal ba de dag gi/ /bstan pa de la sems can gang zhugs te/ /de na bzod cing zhi la dul ba ni/ /de dag thams </text></item>
<item><p>23b7</p><section>mdo sde</section><text>cad byang chub thob par 'gyur/ /rgyal ba mya ngan 'das pa de dag gi/ /rgyal ba'i ring bsrel dag la su mchod cing / /rin chen mchod rten stong phrag du ma dag /gser dang dngul dang 'on te shel gyi 'am/ / rdo rje </text></item>
<item><p>23b8</p><section>mdo sde</section><text>'i snying po'i mchod rten gang gis byas/ /bai dUr+ya mchog de bzhin an da rnyil/ /la las mu tig ke ke ru las byas/ /de dag gis kyang byang chub thob par 'gyur/ /gang gis mchod rten </text></item>
<item><p>24a1</p><section>mdo sde</section><text>rdo las byas pa dang / /gang gis a ga ru dang tsan dan nam/ /gang gis thang shing mchod rten byas pa dang / /la las shing mang gzhan las byas pa dang / /sa dang sa phag las ni rtsigs pa yi/ /rgyal </text></item>
<item><p>24a2</p><section>mdo sde</section><text>ba'i mchod rten dga' zhing byas pa dang / /de phyir sa rdul phung po dag las kyang / /mya ngam dgon pa dag tu byas pa dang / /byis pa rtsed mor de dang de dag tu/ /gang gis rgyal ba de phyir mchod rten dag /bye ma las ni phung </text></item>
<item><p>24a3</p><section>mdo sde</section><text>po byas pa yang / /de rnams kyis kyang byang chub thob par gyur/ /la las de bzhin rin chen gzugs byas pa/ /sum bcu rtsa gnyis mtshan dang ldan pa'i gzugs/ /gang gis de phyir byas pa de dag kyang / /de dag </text></item>
<item><p>24a4</p><section>mdo sde</section><text>thams cad byang chub thob par gyur/ /la las der ni rin chen sna bdun dang / /la las de bzhin zangs dang khar ba las/ /bde bar gshegs pa rnams kyi gzugs byas pa/ /de dag thams cad byang chub </text></item>
<item><p>24a5</p><section>mdo sde</section><text>thob par gyur/ /ro nye dang ni lcags sam sa yang rung / /bde bar gshegs pa rnams kyi gzugs byas te/ /blta na sdug pa 'jim pa'i las byed bcug /de dag thams cad byang chub thob par gyur/ /</text></item>
<item><p>24a6</p><section>mdo sde</section><text>gang gis rtsig ngos gzugs kyi ri mo dag /bsod nams brgya mtshan yongs su rdzogs pa'i sku/ /bdag gis bris sam 'dri ru bcug kyang rung / /de dag thams cad byang chub thob par gyur/ /skyes bu </text></item>
<item><p>24a7</p><section>mdo sde</section><text>dag gam 'on te gzhon nu 'ang rung / /gang dag la la de ni slob pa'i tshe/ /rtsed mo dga' dang gsang bar byed pa na/ /rtsig ngos sen mo shing bus gzugs bris pa/ /de dag thams cad byang chub thob gyur te/ /</text></item>
<item><p>24a8</p><section>mdo sde</section><text>de dag thams cad snying rje can du gyur/ /thams cad kyang ni srog chags bye ba sgrol/ /byang chub sems dpa' mang po yang dag 'dzud/ /de bzhin gshegs pa rnams kyi ring bsrel dang / /</text></item>
<item><p>24b1</p><section>mdo sde</section><text>'jim pa'i gzugs dang mchod rten dag la 'ang rung / /rtsig ngos bris dang rdul phung mchod rten la/ /de la me tog dang ni spos gsol te/ /der ni gang gis rab snyan cang te'u dang / /dung dang rnga chen rol mo'i sgra byed </text></item>
<item><p>24b2</p><section>mdo sde</section><text>bcug /byang chub mchog rab mchod par bya ba'i phyir/ /gang dag rnga rnams rab tu rdung byed cing / /pi bang dang ni pheg dang 'khar ba'i rnga/ /rdza rnga rgyud gcig gling bu yid 'ong dang / /e ko na dang rab tu snyan 'byin </text></item>
<item><p>24b3</p><section>mdo sde</section><text>pa/ /de dag thams cad byang chub thob par 'gyur/ /bde bar gshegs pa rnams la mchod pa'i phyir/ /gang dag lcags kyi sil khrol rdung bcug dang / /chu la bdabs dang thal mo brdabs pa dang / /yid tu </text></item>
<item><p>24b4</p><section>mdo sde</section><text>'ong zhing snyan pa'i glu blangs dang / /ring bsrel de dag rnam mang mchod byas pa/ /de dag thams cad 'jig rten sangs rgyas gyur/ /bde gshegs ring bsrel la ni cung zad dang / /sil snyan gcig brdungs pa yi </text></item>
<item><p>24b5</p><section>mdo sde</section><text>sgra phyung ngam/ /me tog gcig tsam gyis ni mchod pa dang / /bde gshegs gzugs dag rtsig ngos bris pa la/ /'khrug bzhin pa yi sems kyis mchod na yang / /de dag rim gyis sangs rgyas bye ba mthong / /mchod </text></item>
<item><p>24b6</p><section>mdo sde</section><text>rten dag la gang gis thal mo sbyar/ /yongs su tshang ba'am thal mo ya gcig gam/ /yang na mgo bo skad cig btud pa dang / /de bzhin len gcig lus kyang btud pa dang / /gang gis ring bsrel gnas pa de </text></item>
<item><p>24b7</p><section>mdo sde</section><text>dag la/ /g.yengs pa'i sems kyis phyag 'tshal sangs rgyas shes/ /tshig gcig lan 'ga' brjod par byas pa yang / /de dag kun gyis byang chub mchog 'di 'thob/ /de tshe bde bar gshegs pa </text></item>
<item><p>24b8</p><section>mdo sde</section><text>de dag ni/ /mya ngan 'das sam yang na bzhugs kyang rung / /sems can gang gis chos 'di ming thos pa/ /de dag thams cad byang chub thob par 'gyur/ /phyis 'byung sangs rgyas bye ba mang po </text></item>
<item><p>25a1</p><section>mdo sde</section><text>rnams/ /de dag bsam gyis mi khyab tshad kyang med/ /'jig rten mgon mchog rgyal ba de dag kyang / /thabs 'di rnams ni rab tu ston par 'gyur/ /gang gis sangs rgyas ye shes zag med pa/</text></item>
<item><p>25a2</p><section>mdo sde</section><text>'di la srog chags bye ba 'dul mdzad pa/ /'jig rten rnam par 'dren pa de dag gi/ /thabs la mkhas pa dag ni mtha' yas 'gyur/ /chos 'di thos nas sangs rgyas mi 'gyur ba/ /sems can </text></item>
<item><p>25a3</p><section>mdo sde</section><text>de dag nam yang gcig kyang med/ /byang chub phyir spyad nas ni spyod par gzhug /de ni de bzhin gshegs rnams smon lam mo/ /chos sgo bye ba stong phrag du ma dag /ma 'ongs dus na rab tu ston 'gyur te/ /</text></item>
<item><p>25a4</p><section>mdo sde</section><text>theg pa gcig po 'di ni mngon ston cing / /de bzhin gshegs pa nyid du chos ston 'gyur/ /chos kyi tshul 'di rtag tu gnas pa dang / /chos kyi rang bzhin rtag tu 'od gsal bar/ /rkang gnyis dam pa </text></item>
<item><p>25a5</p><section>mdo sde</section><text>sangs rgyas rnams mkhyen nas/ /nga yi theg pa gcig ces ston par 'gyur/ /chos kyi gnas nyid skyon med chos nyid ni/ /'jig rten 'di na rtag tu mi g.yo nas/ /sa yi snying por byang chub </text></item>
<item><p>25a6</p><section>mdo sde</section><text>sangs rgyas te/ /thabs la mkhas pa shin tu ston par 'gyur/ /lha mi rnams kyi mchod pa'i sangs rgyas rnams/ /phyogs bcu bzhugs pa gang ga'i bye ma snyed/ /'di na srog chags thams cad bde bya'i phyir/ /</text></item>
<item><p>25a7</p><section>mdo sde</section><text>de dag rnams kyang theg pa mchog 'di 'chad/ /zhi ba'i sa mchog 'di ni sangs rgyas nas/ /thabs la mkhas pas rab tu ston mdzad cing / /theg pa rnam pa tha dad mngon par 'chad/ /theg pa gcig po 'ang </text></item>
<item><p>25a8</p><section>mdo sde</section><text>yongs su ston mdzad do/ /lus can kun gyi spyod pa rig pa dang / /de bzhin sngon chad ci bsgoms ci bsams pa/ /de yi mthu dang brtson 'grus rnams kyang rig /shin tu dad pa mkhyen nas rab tu ston/ /</text></item>
<item><p>25b1</p><section>mdo sde</section><text>'dren pa'i ye shes stobs kyis rgyu mang dang / /dpe dang gzhi yang mang po rab ston te/ /sems can mos pa sna tshogs rig nas ni/ /sna tshogs mngon par bsgrub pa nye bar ston/ /da ltar rgyal dbang 'dren pa nga yang </text></item>
<item><p>25b2</p><section>mdo sde</section><text>ni/ /sems can rnams la bde bya'i phyir byung ste/ /sna tshogs bsgrub pa bye ba phrag stong gis/ /sangs rgyas byang chub 'di ni yang dag bstan/ /srog chags rnams kyi mos dang bsam mkhyen nas/ /chos rnams </text></item>
<item><p>25b3</p><section>mdo sde</section><text>rnam pa mang po rab bshad de/ /rnam pa sna tshogs thabs kyis dga' ba bskyed/ /de ni nga yi rang rig ye shes stobs/ /nga yis mthong ba sems can dbul po rnams/ /shes rab bsod nams rnams dang bral </text></item>
<item><p>25b4</p><section>mdo sde</section><text>gyur cing / /'khor bar bying la mya ngan zhugs pa rnams/ /sdug bsngal rgyud tu shin du nub pa ste/ /sred pas chags pa g.yag gi rnga ma bzhin/ /'dod pas 'di dag rtag tu ldongs par byas/ /sangs rgyas mthu </text></item>
<item><p>25b5</p><section>mdo sde</section><text>chen rnams kyang mi tshol zhing / /sdug bsngal mthar 'gro ba yi chos mi tshol/ /'gro ba drug po rnams su zin pa'i sems/ /log par mthong ba'i lta la mi g.yo gnas/ /sdug bsngal ba yi sdug bsngal rab </text></item>
<item><p>25b6</p><section>mdo sde</section><text>myong ba/ /de la nga yi snying rje stobs ldan te/ /byang chub snying por der ni nga sems shing / /bdun phrag gsum du tshang bar rab gnas te/ /nga ni 'di 'dra'i don la rab sems shing / /de na sdong po de la bltas pa ni/ /shing </text></item>
<item><p>25b7</p><section>mdo sde</section><text>mchog de la mig mi 'dzums par lta/ /de'i drung na phan tshun 'chag cing gnas/ /ye shes 'di ni dam pa ngo mtshar te/ /sems can 'di dag mi mkhas gti mug ldongs/ /de tshe nga la tshangs dang brgya byin dang / /dbang </text></item>
<item><p>25b8</p><section>mdo sde</section><text>phyug che dang 'jig rten skyong bzhi dang / /de bzhin dbang phyug dag kyang gsol 'debs te/ /lha rnams bye ba stong phrag mang po yang / /thams cad thal mo sbyar nas gus par 'khod/ /</text></item>
<item><p>26a1</p><section>mdo sde</section><text>don rnams ji ltar bya ba rab tu bsams/ /nga yis byang chub yon tan bsngags pa ni/ /sems can 'di dag sdug bsngal gzir ba ste/ /nga yi chos la byis pa'i blo can skur/ /de ltar skur bas ngan song </text></item>
<item><p>26a2</p><section>mdo sde</section><text>gnas su 'gro/ /ngas ni yod ma bshad na dger 'gyur gyis/ /nga deng bye bar mya ngan 'da' sla snyam/ /sngon gyi sangs rgyas rnams dang de dag gi/ /thabs mkhas ji lta ba yang rab dran te/ /ngas kyang </text></item>
<item><p>26a3</p><section>mdo sde</section><text>'di ltar sangs rgyas byang chub 'di/ /rnam pa gsum du 'dir byed rab tu bshad/ /nga yis don de de ltar bsams pa na/ /phyogs bcu'i sangs rgyas de dag gzhan gyis kyang / /de dag rang gi lus kyang </text></item>
<item><p>26a4</p><section>mdo sde</section><text>nga bstan nas/ /legs shes bya ba'i sgra yang rab bsgrags te/ /thub pa'i 'jig rten rnam par 'dren pa'i mchog /bla na med pa'i ye shes 'di rtogs nas/ /thabs la mkhas pa rnam par </text></item>
<item><p>26a5</p><section>mdo sde</section><text>bsams pa dang / /'jig rten 'dren pa rnams kyi rjes slob legs/ /nged kyang dam pa'i gnas ni rtogs pa'i tshe/ /rnam pa gsum du phye ste rab tu ston/ /mkhas pa ma yin dad pa chung ba'i mi/ /</text></item>
<item><p>26a6</p><section>mdo sde</section><text>sangs rgyas rnams la dad par mi 'gyur te/ /de bas nged kyis rgyu rnams kun bsdus pas/ /thabs la mkhas pa rnams ni rab spyad cing / /'bras bu 'dod pa yongs su brjod byas te/ /byang chub sems dpa' mang po </text></item>
<item><p>26a7</p><section>mdo sde</section><text>yang dag btsud/ /skyes bu khyu mchog dag gi yid 'ong sgra/ /thos nas de tshe nga ni dga' bar gyur/ /dga' ba'i sems kyis skyob pa de dag la/ /drang srong che mchog don yod gsung ba ste/ /mkhas pa 'jig </text></item>
<item><p>26a8</p><section>mdo sde</section><text>rten 'dren pas gsungs pa ltar/ /bdag kyang de bzhin spyad par bgyi zhes smras/ /nga ni 'khrug dang mi bzad 'di yi tshe/ /sems can snyigs mar gyur pa'i nang du skyes/ /de ltar ngas rig nas ni shA ri'i bu/ /</text></item>
<item><p>26b1</p><section>mdo sde</section><text>de yi tshe na bA rA Na sIr song / /de na dge slong lnga po dag la yang / /rab zhi sa yi chos ni thabs kyis bshad/ /de nas nga yis chos kyi 'khor lo bskor/ /mya ngan 'da' ba'i sgra yang 'jig rten byung / /</text></item>
<item><p>26b2</p><section>mdo sde</section><text>dgra bcom sgra dang de bzhin chos kyi sgra/ /dge 'dun sgra yang de tshe byung bar gyur/ /lo grangs mi nyung bar ni rab bshad do/ /mya ngan 'da' ba'i sa yang mngon par bstan/ /'khor ba sdug bsngal mtha' </text></item>
<item><p>26b3</p><section>mdo sde</section><text>ni 'di yin zhes/ /de bzhin rtag par dus su ngas smras so/ /ngas ni de yi tshe na shA ri'i bu/ /rkang gnyis dam pa'i sras rnams mthong ba ni/ /gang dag byang chub dam pa mchog zhugs pa/ /bye ba khrag </text></item>
<item><p>26b4</p><section>mdo sde</section><text>khrig stong phrag mtha' yas pa/ /nga yi drung du de dag nyer lhags nas/ /thal mo sbyar te thams cad gus par 'khod/ /gang dag thabs la mkhas pa rnams mang po/ /rgyal ba bdag la chos </text></item>
<item><p>26b5</p><section>mdo sde</section><text>thos de dag mthong / /de nas skad cig de la 'di snyam du/ /nga yis chos mchog bshad pa'i dus la bab/ /gang phyir nga ni 'jig rten 'dir skyes pa/ /byang chub mchog rab de ni 'dir bstan to/ /</text></item>
<item><p>26b6</p><section>mdo sde</section><text>mtshan mar 'du shes byis pa'i blo dang ldan/ /mi mkhas lhag pa'i nga rgyal ldan pa rnams/ /de ring 'di la dad par dka' 'gyur gyi/ /byang chub sems dpa' 'di dag nyan snyam ste/ /de tshe nga ni 'jigs </text></item>
<item><p>26b7</p><section>mdo sde</section><text>med rab tu dga'/ /yang dag nang 'jog thams cad rnam spangs nas/ /bde bar gshegs pa'i sras kyi dbus su bshad/ /de dag byang chub la ni yang dag btsud/ /'di 'dra'i sangs rgyas sras rnams </text></item>
<item><p>26b8</p><section>mdo sde</section><text>mthong nas ni/ /khyod kyang som nyi rnam par spangs bar 'gyur/ /gang dag zag zad brgya phrag bcu gnyis po/ /'di dag thams cad 'jig rten sangs rgyas 'gyur/ /snga ma'i skyob pa de dag ci 'dra dang / /ma 'ongs rgyal ba'i chos nyid ji lta bar/ /ngas kyang de la rnam </text></item>
<item><p>27a1</p><section>mdo sde</section><text>par rtog spangs te/ /de bzhin du ni khyod la ngas deng bshad/ /res 'ga' gang du ci yis 'jig rten du/ /skyes bu khyu mchog dag ni 'byung bar 'gyur/ /mtha' yas mig can 'jig rten byung na </text></item>
<item><p>27a2</p><section>mdo sde</section><text>yang / /res 'ga' 'di 'dra ba yi chos 'chad de/ /bskal pa bye ba khrag khrig snyed du yang / /'di 'dra'i chos mchog rab tu rnyed par dka'/ /gang dag chos mchog thos nas dad 'gyur ba/ /de 'dra'i sems </text></item>
<item><p>27a3</p><section>mdo sde</section><text>can shin tu rnyed par dka'/ /u dum ba ra'i me tog rnyed dka' bzhin/ /res 'ga' gang zhig ci yis snang gyur na/ /gzugs de 'gro ba'i yid tu 'ong ba ste/ /lhar bcas 'jig rten rnams la ngo mtshar </text></item>
<item><p>27a4</p><section>mdo sde</section><text>gyur/ /de bas legs bshad chos 'di sus thos nas/ /rjes su yi rang tshig gcig brjod na yang / /shin tu ngo mtshar che bar 'dir bstan te/ /des ni sangs rgyas thams cad mchod par 'gyur/ /'di la the </text></item>
<item><p>27a5</p><section>mdo sde</section><text>tshom som nyi rnam par spongs/ /chos kyi rgyal po ngas ni kun bstan te/ /byang chub dam pa 'di la yang dag gzud/ /'di na nga la nyan thos gang yang med/ /shA ri'i bu khyod 'di ni gsang chen gyis/ /nga yis nyan </text></item>
<item><p>27a6</p><section>mdo sde</section><text>thos gang 'di thams cad dang / /byang chub sems dpa' gtso bo 'di dag gis/ /nga yi gsang chen 'di ni thub par gyis/ /ci phyir zhe na snyigs ma lnga yi tshe/ /sems can ngan pa gtum po 'byung bas na/ /</text></item>
<item><p>27a7</p><section>mdo sde</section><text>byis pa'i blo can 'dod pas ldongs gyur pa/ /de dag rnams kyang byang chub sems mi skye/ /theg pa gcig po 'di ni rgyal ba des/ /sngon rab bshad pa yin zhes thos nas su/ /ma 'ongs dus na </text></item>
<item><p>27a8</p><section>mdo sde</section><text>sems can myos gyur te/ /mdo sde spangs pa sems can dmyal bar 'gro/ /sems can gang dag 'dzem zhing gtsang ba dang / /gang dag byang chub dam pa mchog zhugs pa/ /de dag la ni </text></item>
<item><p>27b1</p><section>mdo sde</section><text>'jigs pa med gyis la/ /theg pa gcig gi bsngags pa mtha' yas shod/ /'dren pa rnams kyis bshad pa de lta bu/ /thabs la mkhas pa dam pa mchog 'di ni/ ldem po ngag rnams rab tu mang </text></item>
<item><p>27b2</p><section>mdo sde</section><text>por bshad/ /'di ni ma bslabs rnams kyis rig par dka'/ /de bas 'jig rten slob dpon sangs rgyas kyi/ /skyob pa'i ldem po gang ni shes rab kyis/ /the tshom chod la som nyi rnams spongs te/ /</text></item>
<item><p>27b3</p><section>mdo sde</section><text>sangs rgyas 'gyur gyis dga' ba rab tu skyed/ /dam pa'i chos pad ma dkar po las thabs la mkhas pa'i le'u zhes bya ste gnyis pa'o// // dam pa'i chos pad ma dkar po bam po gsum pa/ de nas </text></item>
<item><p>27b4</p><section>mdo sde</section><text>tshe dang ldan pa shA ri'i bu de'i tshe tshim zhing mgu la yid rangs shing rab tu dga' ste/ dga' ba dang yid bde ba skyes nas bcom ldan 'das ga la ba de logs su thal mo sbyar ba btud de/ /bcom ldan 'das kyi </text></item>
<item><p>27b5</p><section>mdo sde</section><text>spyan snga na bcom ldan 'das kho na la rab tu lta zhing bcom ldan 'das la 'di skad ces gsol to/ /bcom ldan 'das 'di lta bu'i gsung 'di bcom ldan 'das las thos nas/ bdag ngo mtshar dang rmad du gyur </text></item>
<item><p>27b6</p><section>mdo sde</section><text>te dga' ba thob bo/ /de ci'i slad du zhe na bcom ldan 'das byang chub sems dpa' gzhan dag kyang mthong / byang chub sems dpa' rnams kyi ma 'ongs pa'i dus kyi sangs rgyas kyi mtshan yang thos te/ 'di </text></item>
<item><p>27b7</p><section>mdo sde</section><text>lta bu'i chos ni bcom ldan 'das las bdag gis ma thos la/ bdag de bzhin gshegs pa'i ye shes gzigs pa 'di lta bu las nyams so snyam nas shin tu mya ngan du gyur/ shin tu yongs </text></item>
<item><p>27b8</p><section>mdo sde</section><text>su gdung bar gyur pa'i slad du'o/ /bcom ldan 'das bdag ri dang ri sul dang / nags khrod dang kun dga' ra ba dang / chu 'gram dang / shing drung dben par gdugs la gnas </text></item>
<item><p>28a1</p><section>mdo sde</section><text>pa'i tshe/ rtag par nam 'chi ba de'i tshe yang bcom ldan 'das 'di ltar chos kyi dbyings la 'jug pa mtshungs na/ bcom ldan 'das kyis bdag cag theg pa dman pa bas nges par bton pa snyam </text></item>
<item><p>28a2</p><section>mdo sde</section><text>du gnas pa de lta bus mang du gnas te/ bcom ldan 'das de yang bdag cag gis nongs kyis/ bcom ldan 'das kyis ma nongs so zhes de'i tshe bdag de snyam du sems so/ /de ci'i slad du zhe na/ gang 'di </text></item>
<item><p>28a3</p><section>mdo sde</section><text>bcom ldan 'das kyis bla na med pa yang dag par rdzogs pa'i byang chub la brtsams te/ yang dag phul gyi chos bstan pa gsung ba bdag cag gis bsdad na ni/ bcom ldan 'das bdag cag kyang chos 'di </text></item>
<item><p>28a4</p><section>mdo sde</section><text>nyid la nges par 'byung bar 'gyur ba zhig na/ bcom ldan 'das byang chub sems dpa' ma tshogs par/ bcom ldan 'das kyis ldem por dgongs te bshad pa de bdag cag gis ma rtogs te/ rings </text></item>
<item><p>28a5</p><section>mdo sde</section><text>thabs su de bzhin gshegs pas chos bstan pa thog mar gsungs pa nyid thos nas gzung zhing bsgoms te bsams shing yid la bzung bas/ bcom ldan 'das bdag nyid la de ltar 'gyod </text></item>
<item><p>28a6</p><section>mdo sde</section><text>pas mang du gdugs mtshan bas par 'gyur ro/ /bcom ldan 'das rmad du byung ba'i chos kyi sgra sngon ma thos pa 'di lta bu bcom ldan 'das las thos pas/ bcom ldan 'das deng bdag gis mya ngan </text></item>
<item><p>28a7</p><section>mdo sde</section><text>las 'das pa thob ste/ bcom ldan 'das deng bdag bsil bar gyur to/ /bcom ldan 'das deng bdag yongs su mya ngan las 'das so/ /bcom ldan 'das deng bdag gis dgra bcom pa thob </text></item>
<item><p>28a8</p><section>mdo sde</section><text>bo/ /bcom ldan 'das deng bdag bcom ldan 'das kyi sras thu bo/ thugs kyi sras zhal nas skyes pa chos las skyes pa/ chos kyi sprul pa/ chos kyi bgo skal la spyod pa chos kyis grub pa </text></item>
<item><p>28b1</p><section>mdo sde</section><text>ste/ deng bdag yongs su gdung ba dang bral lo/ /de nas tshe dang ldan pa shA ri'i bus de'i tshe bcom ldan 'das la tshigs su bcad pa 'di dag gsol to/ /sgra 'di thos nas tshim pa rab skyes te/ /rnam 'dren chen po </text></item>
<item><p>28b2</p><section>mdo sde</section><text>bdag ni ngo mtshar gyur/ /bdag la the tshom nam yang phyis mi 'byung / /theg pa mchog 'dir bdag ni yongs smin bgyis/ /bde bar gshegs pa'i gsung de ngo mtshar te/ /srog chags rnams kyi the tshom mya ngan </text></item>
<item><p>28b3</p><section>mdo sde</section><text>bsal/ /zag pa zad pa bdag gi mya ngan kyang / /gsung thos pas ni thams cad bsal bar gyur/ /gdugs la gnas shing phan tshun mchi ba yang / /nags tshal khrod dang kun dga' shing drung dang / /ri dang ri sul </text></item>
<item><p>28b4</p><section>mdo sde</section><text>gnas par 'gyur ba'i tshe/ /bsam pa 'di dag nyid ni rjes su sems/ /zag pa med pa'i chos su mtshungs pa la/ /'di ltar khams gsum pa yi chos kyi mchog /ma 'ongs dus na ston par mi 'gyur ba/ /</text></item>
<item><p>28b5</p><section>mdo sde</section><text>kye ma bdag ni sdig pa'i sems kyis bslus/ /mtshungs pa'i chos rnams la ni bdag rmongs pas/ /bdag ni sum bcu rtsa gnyis mtshan las nyams/ /gser gyi kha dog mdog kyang rab tu ston/ /stobs dang </text></item>
<item><p>28b6</p><section>mdo sde</section><text>rnam thar 'di dag kun las nyams/ /thub pa chen po dpe byad bzang po gang / /mchog rab dam pa brgyad bcu tshang ba dang / /gang yang ma 'dres pa yi bcwa brgyad chos/ /de las kye ma bdag cag nyams shing bslus/ /</text></item>
<item><p>28b7</p><section>mdo sde</section><text>'jig rten phan pa thugs brtse khyod mthong nas/ /gdugs la mchis nas gcig tu gnas pa'i tshe/ /ma chags ye shes bsam gyis mi khyab las/ kye ma bdag ni bslus shes rnam par sems/ de ltar mang du </text></item>
<item><p>28b8</p><section>mdo sde</section><text>rnam par sems pa yis/ /mgon po gdugs dang mtshan yang bas par gyur/ /'di las bdag ni nyams sam ma nyams shes/ /bcom ldan 'das la re shig zhu snyam bgyid/ /byang chub sems </text></item>
<item><p>29a1</p><section>mdo sde</section><text>dpa' mang po gzhan dag la/ /'jig rten 'dren pas bstod pa mthong nas su/ /rgyal ba dbang po bdag ni de sems shing / /gdugs dang mtshan mo rtag du de bzhin pas/ /ye shes brtag med phra zhing zag med pa/ /</text></item>
<item><p>29a2</p><section>mdo sde</section><text>rgyal bas byang chub snying por gsungs pas na/ /'di ni ldem por dgongs te gsungs pa zhes/ /sangs rgyas chos 'di thos nas dga' bzod do/ /sngan chad bdag ni lta la chags gyur pa/ /mu stegs can gyis bkur ba'i </text></item>
<item><p>29a3</p><section>mdo sde</section><text>kun tu rgyu/ /de nas mgon pos bdag gi bsam mkhyen nas/ /lta ba dgrol phyir mya ngan 'da' ba gsungs/ /lta bar gyur pa de dag kun las dkrol/ /bdag gis stong pa nyid kyi chos thob ste/ /de phyir bdag ni mya ngan </text></item>
<item><p>29a4</p><section>mdo sde</section><text>'das snyam bgyid/ /mya ngan 'das shes bgyi ba de ma lags/ /gang tshe sangs rgyas sems can gtsor gyur te/ /lha mi gnod sbyin srin pos mdun du bdar/ /sum bcu rtsa gnyis mtshan gyi gzugs ldan pa/ /</text></item>
<item><p>29a5</p><section>mdo sde</section><text>de tshe ma lus mya ngan 'das pa lags/ /lhar bcas 'jig rten rnams kyi mdun du yang / /gang tshe bdag ni byang chub mchog lung bstan/ /gsung thos bdag ni de ring mya ngan 'das/ /'di ltar rlom sems kun </text></item>
<item><p>29a6</p><section>mdo sde</section><text>kyang rnam par bsal/ /thog ma rnam par 'dren gyi gsung thos nas/ /sa 'dir sangs rgyas cha byad mngon sprul nas/ /'di bdud rkyal ka byed pa ma yin grang / /de ltar bdag ni bag tsha'i stobs skyes so/ /</text></item>
<item><p>29a7</p><section>mdo sde</section><text>gang gi tshe na rgyu dang gzhi rnams dang / /dpe rnams bye ba khrag khrig rnams kyis kyang / /sangs rgyas byang chub mchog de gnas par bstan/ /de nas bdag ni chos thos the tshom bral/ /gang tshe bdag la sangs </text></item>
<item><p>29a8</p><section>mdo sde</section><text>rgyas bye ba stong / /mya ngan yongs 'das rgyal ba 'das pas brjod/ /thabs mkhas pa la rab tu gnas nas ni/ /de dag gis kyang chos 'di shin tu bshad/ /ma byon sangs rgyas mang dang 'jig rten na/ /</text></item>
<item><p>29b1</p><section>mdo sde</section><text>don dam gzigs pa gang dag bzhugs pa rnams/ /thabs la mkhas pa brgya yis rang gi chos/ /shin tu ston par 'gyur zhing de ltar 'chad/ /de ltar khyod nyid spyod pa ci 'dra bar/ /khab nas byung ba tshun </text></item>
<item><p>29b2</p><section>mdo sde</section><text>chad rab bstan cing / /chos kyi 'khor lo ci 'dra khyod kyis mkhyen/ /ji ltar khyod kyis chos bshad gnas pa las/ /de bas 'di ni bdud ma lags par 'tshal/ /'jig rten mgon po yang dag spyod ston pa/ /</text></item>
<item><p>29b3</p><section>mdo sde</section><text>'di la bdud kyi spyod yul ma mchis na/ /bdag nyid de ltar sems la the tshom skyes/ /gang tshe 'jam zhing zab mo snyan pa yi/ /sangs rgyas gsung gis bdag gi dga' ba bskyed/ /de na bdag gi dogs pa kun </text></item>
<item><p>29b4</p><section>mdo sde</section><text>bsal gyur/ /bdag ni the tshom bral te ye shes gnas/ /lhar bcas 'jig rten dag gis mdun bdar te/ /de bzhin gshegs par bdag 'gyur the tshom bral/ /byang chub sems dpa' mang po kun 'dzud </text></item>
<item><p>29b5</p><section>mdo sde</section><text>cing / /sangs rgyas byang chub 'di yang dgongs par bshad/ /de skad ces gsol pa dang / bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu lha dang bcas pa'i 'jig </text></item>
<item><p>29b6</p><section>mdo sde</section><text>rten 'di dag gi bdud dang bdud du bcas tshangs par bcas dge sbyong dang bram zer bcas pa'i skye dgu'i mdun du khyod mos par bya'o/ /khyod khong du chud par bya'o/ /shA ri'i bu ngas khyod sangs rgyas bye ba khrag khrig brgya </text></item>
<item><p>29b7</p><section>mdo sde</section><text>stong phrag nyi shu'i drung du bla na med pa yang dag par rdzogs pa'i byang chub tu yongs su smin par bya ste/ shA ri'i bu khyod yun ring po nas nga yi rjes su slob par gyur pa yin te/ shA ri'i bu khyod byang chub sems </text></item>
<item><p>29b8</p><section>mdo sde</section><text>dpa'i man ngag dang / byang chub sems dpa'i gsang chen gyis/ nga'i gsung rab 'di la skyes par gyur to/ /shA ri'i bu 'di ltar khyod byang chub sems dpa'i byin gyi rlabs kyis </text></item>
<item><p>30a1</p><section>mdo sde</section><text>sngon gyi spyod pa dang smon lam dang byang chub sems dpa'i man ngag dang byang chub sems dpa'i gsang chen mi dran nas/ bdag mya ngan las 'das so snyam du sems te/ shA ri'i bu ngas khyod sngon gyi spyod pa dang </text></item>
<item><p>30a2</p><section>mdo sde</section><text>smon lam dang ye shes khong du chud pa dran par bya bar 'dod de/ dam pa'i chos pad ma dkar po'i chos kyi rnam grangs mdo shin tu rgyas pa chen po/ byang chub sems dpa' rnams la gdams pa/ sangs rgyas thams cad </text></item>
<item><p>30a3</p><section>mdo sde</section><text>kyis yongs su bzung ba 'di/ nyan thos rnams la yang dag par bstan to/ /shA ri'i bu khyod ni 'di ltar ma 'ongs pa'i dus na/ bskal pa dpag yas bsam gyis mi khyab pa dpag tu med par de bzhin gshegs pa </text></item>
<item><p>30a4</p><section>mdo sde</section><text>bye ba khrag khrig brgya stong mang po'i dam pa'i chos bzung zhing / mchod pa rnam pa sna tshogs byas te/ byang chub sems dpa'i spyod pa 'di dag yongs su rdzogs par byas nas/ de bzhin gshegs pa dgra bcom pa </text></item>
<item><p>30a5</p><section>mdo sde</section><text>yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu 'dul ba'i kha lo sgyur ba/ bla na med pa lha dang mi rnams kyi ston pa/ sangs rgyas bcom </text></item>
<item><p>30a6</p><section>mdo sde</section><text>ldan 'das pad ma'i 'od ces bya bar 'jig rten du 'byung bar 'gyur ro/ /shA ri'i bu de'i tshe na/ bcom ldan 'das de bzhin gshegs pa pad ma'i 'od de'i sangs rgyas kyi zhing rdul med pa zhes bya bar 'gyur te/</text></item>
<item><p>30a7</p><section>mdo sde</section><text>mnyam pa nyams dga' ba bzang ba sdug pa yongs su dag pa 'byor pa rgyas pa bde ba lo legs pa mi dang lha mang pos rab tu gang ba/ gzhi bai dUr+ya la gser gyi skud pas mig mangs ris su bris pa/</text></item>
<item><p>30a8</p><section>mdo sde</section><text>mig mangs ris de kun tu rin po che'i shing skyes te/ rtag par rgyun du rin po che sna bdun gyi me tog dang 'bras bu dang ldan par 'gyur ro/ /shA ri'i bu de bzhin gshegs pa dgra bcom pa yang dag par </text></item>
<item><p>30b1</p><section>mdo sde</section><text>rdzogs pa'i sangs rgyas pad ma'i 'od de yang theg pa gsum la brtsams nas chos ston te/ gzhan yang shA ri'i bu de bzhin gshegs pa de bskal pa'i snyigs ma la mi 'byung mod kyi/ 'on kyang sngon gyi smon lam gyi dbang </text></item>
<item><p>30b2</p><section>mdo sde</section><text>gis chos ston par 'gyur ro/ /shA ri'i bu bskal pa de'i ming yang rin po che chen pos brgyan pa zhes bya bar 'gyur ro/ /shA ri'i bu 'di ji snyam du sems/ ci'i phyir bskal pa de rin po che chen pos brgyan pa zhes bya </text></item>
<item><p>30b3</p><section>mdo sde</section><text>zhe na/ shA ri'i bu sangs rgyas kyi zhing de na byang chub sems dpa' rnams ni rin po che chen po zhes bya ste/ de'i tshe de'i dus na 'jig rten gyi khams rdul med pa der/ de dag dpag tu med pa bgrang du med pa </text></item>
<item><p>30b4</p><section>mdo sde</section><text>bsam gyis mi khyab pa bgrang ba las 'das pa mang po 'byung te/ de bzhin gshegs pas bgrang ba ni ma gtogs so/ /de'i phyir bskal pa de rin po che chen pos brgyan pa zhes bya'o/ /shA ri'i bu 'di ltar </text></item>
<item><p>30b5</p><section>mdo sde</section><text>yang de'i tshe/ byang chub sems dpa' rnams sangs rgyas kyi zhing de na phal cher rin po che'i pad ma'i steng nas gom pa 'dor zhing 'gro bar 'gyur te/ byang chub sems dpa' 'byung ba de dag ni las dang po </text></item>
<item><p>30b6</p><section>mdo sde</section><text>pa ma yin te/ dge ba'i rtsa ba yun ring po nas spyad pa/ lo brgya stong mang por tshangs par spyod pa spyad pa/ de bzhin gshegs pas yongs su bstod pa/ sangs rgyas kyi ye shes la brtson pa/ mngon </text></item>
<item><p>30b7</p><section>mdo sde</section><text>par shes pa chen po yongs su sbyangs pa las skyes pa/ chos kyi tshul thams cad la mkhas pa/ mnyen pa dran pa dang ldan pa yin te/ shA ri'i bu phal cher ni byang chub sems dpa' de lta bus sangs </text></item>
<item><p>30b8</p><section>mdo sde</section><text>rgyas kyi zhing de yongs su gang bar 'gyur ro/ /shA ri'i bu 'di ltar yang de bzhin gshegs pa pad ma'i 'od de'i tshe'i tshad ni/ gzhon nur gyur pa ma gtogs par bar gyi bskal </text></item>
<item><p>31a1</p><section>mdo sde</section><text>pa bcu gnyis su 'gyur ro/ /sems can de dag gi tshe'i tshad ni bar gyi bskal pa brgyad tu 'gyur ro/ /shA ri'i bu de bzhin gshegs pa pad ma'i 'od de'i bar gyi bskal pa bcu gnyis 'das pa dang /</text></item>
<item><p>31a2</p><section>mdo sde</section><text>dge slong dag byang chub sems dpa' sems dpa' chen po mos pa rdzogs pa 'di nga'i 'og tu bla na med pa yang dag par rdzogs pa'i byang chub mngon par rdzogs par 'tshang rgya ste/ de bzhin gshegs pa dgra bcom </text></item>
<item><p>31a3</p><section>mdo sde</section><text>pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa skyes bu 'dul ba'i kha lo sgyur ba/ bla na med pa lha dang mi rnams kyi ston pa sangs rgyas </text></item>
<item><p>31a4</p><section>mdo sde</section><text>bcom ldan 'das pad ma'i khyu mchog rnam par gnon pa zhes bya bar 'jig rten du 'byung zhes byang chub sems dpa' sems dpa' chen po mos pa rdzogs pa zhes bya ba bla na med pa yang dag par rdzogs pa'i byang </text></item>
<item><p>31a5</p><section>mdo sde</section><text>chub tu lung bstan nas/ yongs su mya ngan las 'da' bar 'gyur ro/ /shA ri'i bu de bzhin gshegs pa pad ma'i khyu mchog rnam par gnon pa de'i sangs rgyas kyi zhing yang rnam pa de 'dra bar 'gyur ro/ /yang shA ri </text></item>
<item><p>31a6</p><section>mdo sde</section><text>'i bu de bzhin gshegs pa pad ma'i 'od de yongs su mya ngan las 'das nas bar gyi bskal pa sum bcu rtsa gnyis su dam pa'i chos gnas par 'gyur ro/ /bar gyi bskal pa sum bcu rtsa gnyis su dam pa'i chos </text></item>
<item><p>31a7</p><section>mdo sde</section><text>kyi gzugs brnyan gnas par 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /ma 'ongs dus na shA ri'i bu khyod kyang / /rgyal ba de bzhin gshegs par 'byung </text></item>
<item><p>31a8</p><section>mdo sde</section><text>'gyur te/ /pad ma'i 'od ces bya ba kun tu spyan/ /srog chags bye ba stong dag rnam par 'dul/ /sangs rgyas bye ba mang la bkur sti byas/ /der ni spyod pa stobs rnams rab bsgrubs nas/ /stobs bcu dag </text></item>
<item><p>31b1</p><section>mdo sde</section><text>kyang mngon par bskyed byas te/ /byang chub dam pa mchog kyang thob par 'gyur/ /tshad med bsam gyis mi khyab bskal pa na/ /de tshe bskal pa rin chen mang po 'byung / /'jig rten ming yang de tshe rdul med pa/ /rkang gnyis </text></item>
<item><p>31b2</p><section>mdo sde</section><text>gtso bo'i zhing ni rnam par dag /bai dUr+ya yis de bzhin sa gzhi yog /gser gyi skud pas so sor rab tu brgyan/ /me tog 'bras bus brgyan zhing blta sdug pa'i/ /rin chen shing ljon brgya dang rab tu ldan/ /dran </text></item>
<item><p>31b3</p><section>mdo sde</section><text>ldan byang chub sems dpa' de na mang / /spyod pa mngon par bsgrub la rab mkhas shing / /gang gis sangs rgyas brgya las spyod bslabs pa/ /de dag sangs rgyas zhing der skye bar 'gyur/ /rgyal ba de yi tha ma'i dus </text></item>
<item><p>31b4</p><section>mdo sde</section><text>kyi tshe/ /gzhon nu'i sa las shin tu 'das gyur nas/ /'dod pa rnam par spangs nas mngon 'byung ste/ /byang chub dam pa mchog kyang thob par 'gyur/ /de na rgyal ba de'i tshe tshad ni/ /bar gyi bskal pa bcu gnyis </text></item>
<item><p>31b5</p><section>mdo sde</section><text>tshang bar 'gyur/ /de na mi de dag gi tshe tshad ni/ /bar gyi bskal pa brgyad tu thub par 'gyur/ /rgyal ba de ni mya ngan 'das nas kyang / /bar gyi bskal pa sum cu gnyis tshang bar/ /lhar bcas 'jig rten rnams </text></item>
<item><p>31b6</p><section>mdo sde</section><text>la phan pa'i phyir/ /de yi tshe na dam pa'i chos gnas so/ /dam pa'i chos nub de yi gzugs brnyan yang / /bar gyi bskal pa sum bcu gnyis su gnas/ /skyob pa de yi sku gdung rgyas 'gyur te/ /lha dang mi </text></item>
<item><p>31b7</p><section>mdo sde</section><text>yis rtag tu rim gro byas/ /bcom ldan 'das de de ltar 'byung 'gyur gyis/ /shA ri'i bu khyod rab tu dga' bar gyis/ /zil gyis mi non rkang gnyis gtso bo ste/ /de ltar 'gyur ba de ni khyod nyid yin/ /de nas dge </text></item>
<item><p>31b8</p><section>mdo sde</section><text>slong dang dge slong ma dang dge bsnyen dang dge bsnyen ma 'khor bzhi po de dag dang lha dang klu dang gnod sbyin dang dri za dang lha ma yin dang nam mkha' lding dang mi 'am ci dang lto 'phye chen po dang mi dang mi ma yin pa rnams tshe </text></item>
<item><p>32a1</p><section>mdo sde</section><text>dang ldan pa shA ri'i bu bla na med pa yang dag par rdzogs pa'i byang chub tu lung bstan pa 'di/ bcom ldan 'das las mngon sum du thos nas/ tshim zhing mgu la yid rangs te rab tu dga' nas/ dga' ba dang yid bde ba </text></item>
<item><p>32a2</p><section>mdo sde</section><text>skyes te/ rang rang gi gos bcom ldan 'das kyi sku la gsol to/ /lha'i dbang po brgya byin dang mi mjed kyi bdag po tshangs pa dang lha'i bu gzhan bye ba brgya stong dag gis kyang / bcom ldan 'das kyi sku la lha'i na bza' gsol/</text></item>
<item><p>32a3</p><section>mdo sde</section><text>lha'i me tog man da ra dang man dA ra chen po dag kyang mngon par gtor/ steng gi bar snang la lha'i gos dag kyang bskon/ lha'i sil snyan brgya stong dang rnga dag kyang steng gi bar snang la brdungs te/ me tog gi char chen po yang mngon par phab </text></item>
<item><p>32a4</p><section>mdo sde</section><text>nas/ tshig 'di skad du bcom ldan 'das kyis/ sngon yul bA rA Na sIr drang srong lhung ba/ ri dgas kyi nags su chos kyi 'khor lo bskor te/ deng 'dir yang bcom ldan 'das kyis bla na med pa'i chos kyi 'khor lo bskor to zhes smras nas/</text></item>
<item><p>32a5</p><section>mdo sde</section><text>lha'i bu de rnams kyis de'i tshe tshigs su bcad pa 'di dag gsol to/ /bA rA Na sIr 'jig rten na/ /mtshungs med gang zag dpa' chen gyis/ /phung po'i skye 'jig ston pa yi/ /chos kyi 'khor lo rab bskor te/ /</text></item>
<item><p>32a6</p><section>mdo sde</section><text>der ni thog mar rab tu bskor/ /'dren pas 'di dang lan gnyis te/ /yid ches dka' ba gang lags te/ /rnam 'dren khyod kyis de bshad do/ /'jig rten mgon po'i spyan sngar ni/ /bdag cag chos mang thos na yang / /</text></item>
<item><p>32a7</p><section>mdo sde</section><text>'di 'dra ba yi chos 'di ni/ /sngan chad nam yang ma thos so/ /drang srong chen po'i ldem ngag la/ /dpa' bo bdag cag rjes yid rang / /ji lta 'jigs med shA ri'i bu/ /'phags pa 'di la lung bstan bzhin/ /</text></item>
<item><p>32a8</p><section>mdo sde</section><text>de 'dra bdag cag 'jig rten du/ /bla med sangs rgyas grub 'gyur nas/ /dgongs te bshad pa sangs rgyas kyi/ /byang chub bla med ston par shog /'jig rten 'di dang gzhan dag tu/ /rdzogs pa'i sangs rgyas </text></item>
<item><p>32b1</p><section>mdo sde</section><text>mnyes bgyis te/ /bdag cag dge ba ci bgyis pa/ /byang chub tu yang smon par shog /de nas bcom ldan 'das la tshe dang ldan pa shA ri'i bus 'di skad ces gsol to/ /bcom ldan 'das bdag bla na med pa yang dag </text></item>
<item><p>32b2</p><section>mdo sde</section><text>par rdzogs pa'i byang chub tu lung bstan pa/ bcom ldan 'das las mngon sum du thos nas/ bcom ldan 'das bdag the tshom ma mchis par gyur/ som nyi dang bral bar gyur to/ /bcom ldan 'das </text></item>
<item><p>32b3</p><section>mdo sde</section><text>gang dag dbang dang ldan par gyur pa stong nyis brgya po sngon bcom ldan 'das kyis slob pa'i sa la bkod de/ dge slong dag gang 'di skye ba dang / rga ba dang na ba dang 'chi ba las yang dag par 'da' ba/ mya ngan las </text></item>
<item><p>32b4</p><section>mdo sde</section><text>'das pa'i mthar thug pa/ mya ngan las 'das pa la yang dag par gzhol ba de ni/ nga'i chos 'dul ba'i mthar thug pa yin no zhes de skad gtams shing de skad rjes su bstan pa 'di dag dang / bcom ldan 'das </text></item>
<item><p>32b5</p><section>mdo sde</section><text>slob pa dang mi slob pa'i dge slong bdag tu lta ba dang 'byung bar lta ba dang 'jig par lta ba'i lta ba thams cad rnam par spangs pa/ bcom ldan 'das kyi nyan thos nyis stong po 'di dag thams cad kyang bdag mya ngan </text></item>
<item><p>32b6</p><section>mdo sde</section><text>las 'das pa'i sa la gnas so snyam bgyid de/ 'di dag sngon ma thos pa'i chos 'di lta bu 'di/ bcom ldan 'das las thos nas/ the tshom 'tshal bar gyur na/ bcom ldan 'das ci nas 'khor </text></item>
<item><p>32b7</p><section>mdo sde</section><text>bzhi po 'di dag the tshom ma mchis/ som nyi ma mchis par gnas par 'gyur bar/ /dge slong 'di dag gi dogs pa bsal ba'i slad du/ bcom ldan 'das kyis legs par bka' stsal du gsol/</text></item>
<item><p>32b8</p><section>mdo sde</section><text>de skad ces gsol pa dang / bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu sems can mos pa tha dad pa dang / bsam pa tha dad pa dang khams tha dad pa rnams kyi bsam pa mkhyen nas de bzhin gsheg </text></item>
<item><p>33a1</p><section>mdo sde</section><text>pa dgra bcom pa yang dag par rdzogs pa'i sangs rgyas 'di ltar sna tshogs mngon par bsgrub pa dang / rgyu dang gzhi dang dpe dang dmigs pa dang nges pa'i tshig dang thabs mkhas pa rnam pa sna tshogs kyis chos ston to/ /bla na med pa yang dag par rdzogs </text></item>
<item><p>33a2</p><section>mdo sde</section><text>pa'i byang chub 'di las brtsams te/ chos bstan pa thams cad kyis byang chub sems dpa'i theg pa 'di nyid la yang dag par 'dzud do zhes ngas khyod la bstan zin pa ma yin nam/ shA ri'i bu 'on kyang don de rgyas par bstan pa'i phyir khyod la dpe bstan par bya'o/ /</text></item>
<item><p>33a3</p><section>mdo sde</section><text>de ci'i phyir zhe na/ skyes bu mkhas pa la la ni smras pa'i don dpes shes par 'gyur ba'i phyir ro/ /shA ri'i bu 'di lta ste dper na grong ngam grong khyer ram grong brdal lam ljongs sam yul 'khor ram/ rgyal po'i pho brang 'khor la la zhig na </text></item>
<item><p>33a4</p><section>mdo sde</section><text>khyim bdag rgan po 'khogs pa gtugs pa dus yol ba dgog tu phyin pa phyug pa nor che ba longs spyod che ba zhig 'dug la/ de'i khang pa yang mtho zhing yangs la brtsigs nas ring du lon pa 'grums pa srog chags brgya </text></item>
<item><p>33a5</p><section>mdo sde</section><text>phrag gcig gam gnyis sam gsum 'am bzhi 'am lnga'i gnas sgo gcig pa zhig yod de/ rtswas g.yogs pa khyams rnams kyang 'grums pa ka ba'i rtsa ba rul ba/ rtsigs pa dang sgo'i brkyang nul gogs par gyur pa'i khang </text></item>
<item><p>33a6</p><section>mdo sde</section><text>pa de la blo bur du me'i phung po chen po ngos thams cad kun nas rab tu 'bar bar gyur la/ /skyes bu de la yang khye'u lnga 'am bcu 'am nyi shu 'am mang zhig yod de/ skyes bu de ni khang pa de nas byung bar gyur la/ shA ri'i </text></item>
<item><p>33a7</p><section>mdo sde</section><text>bu de nas skyes bu des/ bdag gi khang pa la me'i phung po chen po kun nas 'bar ba mthong ste/ sngangs skrag nas sems mi bde bar gyur te/ 'di ltar bdag ni me'i phung po chen po 'dis ma reg ma reg ma tshig cing bde bar </text></item>
<item><p>33a8</p><section>mdo sde</section><text>myur du khyim 'bar ba 'di'i sgor byung ste 'gro nus mod kyi/ bdag gi bu byis pa gzhon nu 'di dag khyim 'bar ba 'di na rtsed mo dag gis rtse dga' zhing dga' mgur spyod de/ khyim 'di tshig par ma tshor mi shes </text></item>
<item><p>33b1</p><section>mdo sde</section><text>ma rig ma rtogs nas 'di ltar me'i phung po chen pos shin tu gdungs te/ sdug bsngal gyi phung po chen pos kyang mi dga' mi byed de/ sdug bsngal du yang yid la mi 'dzin/ phyir 'byung bar yang yid la bya ba </text></item>
<item><p>33b2</p><section>mdo sde</section><text>mi skyed do snyam du sems so/ /shA ri'i bu skyes bu de yang stobs dang ldan zhing lag stobs che ba yin te/ de 'di ltar bdag stobs dang ldan zhing lag stobs yod na/ bdag gis khye'u 'di dag </text></item>
<item><p>33b3</p><section>mdo sde</section><text>thams cad gcig tu bsdus la/ pang par blangs te khyer la khyim 'di nas byung ngo snyam du bsams pa dang / des kyang 'di snyam du bsams te/ khang pa 'di sgo gcig po yod la/ sgo yang </text></item>
<item><p>33b4</p><section>mdo sde</section><text>dog gzhon nu 'di dag ni g.yo zhing rgod de byis par gyur pas/ 'then par 'gyur du 'ong ste/ de dag me'i phung po chen po 'dis tshul ma yin par nyon mongs par 'gyur gyis/ 'di dag la sbran to snyam </text></item>
<item><p>33b5</p><section>mdo sde</section><text>du de ltar bsams nas/ gzhon nu de dag la smras pa/ khyim 'di la me'i phung po chen po 'bar te/ 'dir thams cad me'i phung po chen po 'dis tshig nas/ tshul ma yin par nyon mongs par </text></item>
<item><p>33b6</p><section>mdo sde</section><text>'gyur du 'ong gis/ gzhon nu khyed tshur shog /phyir byung zhes byas pa dang / de ltar phan par 'dod pa'i skyes bu des de skad du bsgo ba/ gzhon nu de dag gis de 'bar ba 'di lta go ci zhig ces mi shes nas </text></item>
<item><p>33b7</p><section>mdo sde</section><text>mi dgar mi byed/ mi 'jigs mi skrag /'jigs par ma gyur te me sems phyir 'byung du mi btub cing / ma rig mi shes te/ gzhan du na de dang de dag tu 'phyan zhing phyi phyir rgyug te </text></item>
<item><p>33b8</p><section>mdo sde</section><text>pha de la lta'o/ /de ci'i phyir zhe na/ de dag 'di ltar byis par gyur pa'i phyir ro/ /de nas yang skyes bu de 'di snyam du sems te/ khyim 'di la </text></item>
<item><p>34a1</p><section>mdo sde</section><text>'dir la me'i phung po chen po 'bar te/ 'dir bdag dang gzhon nu 'di dag /tshul ma yin par me'i phung po chen po 'dis nyon mongs par 'gyur du 'ong gis/ 'di ltar bdag gis thabs mkhas </text></item>
<item><p>34a2</p><section>mdo sde</section><text>mkhas pas gzhon nu 'di dag khyim 'di nas gdon to snyam nas/ skyes bu des gzhon nu de dag gis bsam pa shes/ mos pa rig par gyur te/ gzhon nu de dag gi brtsen pa ni du ma ste/ rnam pa tha dad pa yang du ma </text></item>
<item><p>34a3</p><section>mdo sde</section><text>zhig yin la/ dga' bar 'gyur ba la 'dod pa dang mdzes pa dang sdug pa dang yid tu 'ong ba rnams du ma yin na de dag kyang dkon par gyur te/ de nas skyes bu des gzhon nu de dag gi bsam pa shes pas 'di skad ces smras te/</text></item>
<item><p>34a4</p><section>mdo sde</section><text>gzhon nu dag khyed kyi rtsed mor bya ba dga' bar 'gyur ba/ ngo mtshar rmad du byung ba/ gang ma rnyed pa'i phyir mi dga' bar gyur pa de dag kha dog sna tshogs rnam pa mang po de 'di lta ste/ glang gi shing rta dang / ra'i shing rta dang /</text></item>
<item><p>34a5</p><section>mdo sde</section><text>ri dgas kyi shing rta khyed kyis ji ltar bsams pa/ mdzes pa dang sdug pa dang yid du 'ong ba de dag thams cad khyed rtser bzhugs pa'i phyir/ ngas khang pa'i phyi sgor bkod kyis khang pa 'di nas khyed phyir byung la rgyug te shog shig </text></item>
<item><p>34a6</p><section>mdo sde</section><text>dang / ngas khyed cag su ci 'dod pa de la de sbyin gyis/ de dag gis phyir myur du rgyugs te shog shig ces byas pa dang / gzhon nu de dag 'dod pa dang / mdzes pa dang sdug pa dang yid du 'ong ba ji lta bur 'dod pa dang ji lta bur </text></item>
<item><p>34a7</p><section>mdo sde</section><text>bsams pa rnams kyi ming thos nas 'bar bar gyur pa'i khang pa de nas rtsed mor bya ba dang / dga' bar bya ba'i phyir myur ba kho nar brtson 'grus brtsams nas/ mthu dang ldan pa'i bang gis </text></item>
<item><p>34a8</p><section>mdo sde</section><text>gcig la gcig sdod pa med par su snga ba de bas kyang / su snga zhes lus gcig la gcig bsngos shing brgyugs te/ khyim 'bar ba de nas myur du phyir 'thon to/ /de nas skyes bu des byis </text></item>
<item><p>34b1</p><section>mdo sde</section><text>pa de dag bde zhing legs par 'thon pa mthong nas/ 'jigs pa med par gyur par rig ste/ grong gis dpong sa bla gab med par 'dug nas dga' ba dang rangs pa skyes te/ mya ngan med cing sgrib pa dang bral nas/</text></item>
<item><p>34b2</p><section>mdo sde</section><text>'jigs pa med pa thob par gyur te/ de nas byis pa de dag pha de ga la 'dug pa der dong nas phyin pa dang / 'di skad du yab rtsed mor bgyi ba rnam pa mang po dga' bar 'gyur ba de dag 'di lta ste/ glang </text></item>
<item><p>34b3</p><section>mdo sde</section><text>gi shing rta dang rta dang ra'i shing rta dang / ri dgas kyi shing rta bdag cag la stsal du gsol zhes smras pa dang / shA ri'i bu de nas skyes bu des bdag gi bu rnams la rlung ltar mgyogs shing mthu dang </text></item>
<item><p>34b4</p><section>mdo sde</section><text>ldan pa'i glang gi shing rta byin te/ rin po che sna bdun las byas pa/ logs dang ldan pa/ dril bu g.yer kha'i dra ba rab tu spyangs pa/ mtho zhing brten pa/ rin po che ngo mtshar rmad du byung </text></item>
<item><p>34b5</p><section>mdo sde</section><text>ba'i rgyan gyis brgyan pa/ rin po che'i phreng bas mdzes par byas pa/ me tog gi phreng bas brgyan pa/ shing bal gyi stan bting ba ras bcos bu dang dar gyis g.yogs pa/ rgyab rten dmar po </text></item>
<item><p>34b6</p><section>mdo sde</section><text>gnyis su gzhag pa/ glang dkar po thal kar shin tu mgyogs pa dag la bcas nas/ ba dan dang ldan pa skyes bu mang pos bzung ba/ glang stobs dang ldan zhing rlung bzhin du mgyogs pa/</text></item>
<item><p>34b7</p><section>mdo sde</section><text>kha dog mthun pa rnam pa sna tshogs pa'i glang gi shing rta byis pa rnams la re re byin no/ /shA ri'i bu de ci'i phyir zhe na/ mi de de ltar phyug la nor che ba bang mdzod mang bas des 'di snyam bsams te/ bdag gis </text></item>
<item><p>34b8</p><section>mdo sde</section><text>byis pa 'di rnams la bzhon pa ngan pa byin te/ bdag la cig zhig bya snyam mo/ /de ci'i phyir zhe na/ gzhon nu 'di dag kun kyang bdag nyid kyi bu ste/ thams cad kyang bdag la sdug cing yid tu 'ong la/ bdag la yang bzhon pa chen po </text></item>
<item><p>35a1</p><section>mdo sde</section><text>lta bu 'di dag yod na/ bdag gis gzhon nu 'di dag thams cad la snyoms par bsam gyi/ mi snyoms par mi bya'o/ /bdag kyang bang mdzod mang gis bdag gis sems can thams cad la yang bzhon pa chen </text></item>
<item><p>35a2</p><section>mdo sde</section><text>po 'di 'dra ba dag sbyin na/ bdag gi bu rnams la lta ci smos snyam pa'i phyir ro/ /de'i tshe gzhon nu de dag kyang bzhon pa chen po de dag la zhon nas/ ngo mtshar dang rmad du byung ba thob par gyur na shA ri'i bu 'di ji snyam du sems/</text></item>
<item><p>35a3</p><section>mdo sde</section><text>skyes bu des gzhon nu de dag la 'di ltar sngon du bzhon pa rnam pa gsum bstan la/ phyis thams cad kyang bzhon pa chen po byin te/ bzhon pa rlabs po che byin na brdzun du smras par mi 'gyur ram/ shA ri'i bus </text></item>
<item><p>35a4</p><section>mdo sde</section><text>gsol pa/ bcom ldan 'das de ltar ma lags so/ /bde bar gshegs pa de lta ma lags so/ /skyes bu des 'di ltar thabs mkhas pas byis pa de rnams khyim 'bar ba de nas phyung ste/ srog stsal ba'i </text></item>
<item><p>35a5</p><section>mdo sde</section><text>slad du de nyid kyis rgyus skyes bu de sho be mchi ba ma lags so/ /de ci'i slad du zhe na/ bcom ldan 'das bdag gi lus thob pa nyid kyis/ rtsed mor bgyi ba thams cad kyang thob pa lags te/ 'di ltar bcom ldan 'das </text></item>
<item><p>35a6</p><section>mdo sde</section><text>skyes bu des gzhon nu de dag la shing rta cig ma stsal du lags kyang / bcom ldan 'das skyes bu de sho be bar mchi bar mi 'gyur ro/ /de ci'i slad du zhe na/ bcom ldan 'das skyes bu des thog ma nas thabs mkhas </text></item>
<item><p>35a7</p><section>mdo sde</section><text>pas gzhon nu de dag bdag gis sdug bsngal gyi phung po chen po las thar bar bgyi'o snyam du bsams pa'i slad du ste/ rnam grangs 'dis kyang skyes bu de sho be mchi ba ma lags na/ skyes bu de bdag la bang </text></item>
<item><p>35a8</p><section>mdo sde</section><text>mdzod mang po yang mchis la/ bu yang sdug par bsams nas/ legs su 'dod pas spu mdog mthun pa'i bzhon pa/ bzhon pa chen po stsal ba lta smos kyang ci 'tshal te/ bcom ldan 'das </text></item>
<item><p>35b1</p><section>mdo sde</section><text>skyes bu de sho be mchi ba ma lags so/ /de skad ces gsol pa dang / bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu legs so legs so/ /de de bzhin te ji skad smras pa </text></item>
<item><p>35b2</p><section>mdo sde</section><text>bzhin no/ /shA ri'i bu de bzhin du de bzhin gshegs pa dgra bcom pa yang dag par rdzogs pa'i sangs rgyas 'jigs pa thams cad sel ba/ 'tshe ba dang 'khrug pa dang gnod pa dang sdug bsngal dang yid mi </text></item>
<item><p>35b3</p><section>mdo sde</section><text>bde ba dang ma rig pa'i mun pa mun nag gi rab rib sgrib pa dang / yongs su dkris pa thams cad las yong ye rnam par grol ba de bzhin gshegs pa'i ye shes dang stobs dang mi 'jigs pa dang </text></item>
<item><p>35b4</p><section>mdo sde</section><text>sangs rgyas kyi chos ma 'dres pa dang ldan pa/ rdzu 'phrul gyi stobs kyis shin tu stobs dang ldan pa 'jig rten gyi pha/ thabs chen po la mkhas pa'i ye shes dam pa'i pha rol tu son pa/</text></item>
<item><p>35b5</p><section>mdo sde</section><text>snying rje chen po mi skyo ba'i yid kyis phan par 'dod pa/ snying brtse ba dang ldan pa de/ khams gsum sdug bsngal gyi phung po chen po 'bar ba gdung phyam dang steng gi g.yogs ma zhig pa'i khang pa dang </text></item>
<item><p>35b6</p><section>mdo sde</section><text>'dra bar sems can skye ba dang rga ba dang na ba dang 'chi ba dang mya ngan dang smre sngags 'don pa dang sdug bsngal ba dang yid mi bde ba dang 'khrug pa dang / ma rig pa'i mun pa mug nag gi rab rib sgrib pa dang yongs </text></item>
<item><p>35b7</p><section>mdo sde</section><text>su dkris par zhugs pa rnams 'dod chags dang zhe sdang dang gti mug las yongs su grol bar bya ba dang bla na med pa yang dag par rdzogs pa'i byang chub tu gzud pa'i phyir 'byung ste/ de byung ma thag tu </text></item>
<item><p>35b8</p><section>mdo sde</section><text>sems can rnams skye ba dang rga ba dang na ba dang 'chi ba dang mya ngan dang smre sngags 'don pa dang sdug bsngal ba dang yid mi bde ba dang 'khrug pas sreg pa dang btso ba dang gdung ba dang yongasu gdung ba dang longs spyod kyi phyir 'dod pa'i </text></item>
<item><p>36a1</p><section>mdo sde</section><text>rgyu'i gzhis sdug bsngal rnam pa mang po rab tu myong ba dang / da ltar gyi tshe la tshol ba dang yongs su bsags pa'i phyir/ tshe phyi ma la sems can dmyal ba dang dud 'gro'i skye gnas dang gshin rje'i 'jig rten du sdug </text></item>
<item><p>36a2</p><section>mdo sde</section><text>bsngal rnam pa mang po rab tu myong ba dang / lha dang mi dbul po dang mi sdug pa dang phrad pa dang sdug pa dang bral ba'i sdug bsngal rab tu myong ba de nyid du/ sdug bsngal gyi phung por 'khor zhing / rtse dga' la dga' mgur spyod de/</text></item>
<item><p>36a3</p><section>mdo sde</section><text>mi skrag mi dngang dngang bar mi 'gyur/ ma rig ma tshor skyo bar mi byed 'byung ba mi tshol bar khang pa 'bar ba dang 'dra ba'i khams gsum der mngon par dga' nas/ de dang de dag tu rgyug ste/ sdug bsngal gyi phung </text></item>
<item><p>36a4</p><section>mdo sde</section><text>po chen po de lta bus gzir kyang / sdug bsngal du 'du shes pa yid la bya ba mi skyed par gzigs so/ /shA ri'i bu de la nga ni sems can 'di dag gi pha ste/ ngas sems can 'di dag sdug bsngal gyi phung po chen po </text></item>
<item><p>36a5</p><section>mdo sde</section><text>'di lta bu 'di las yongs su thar bar bya zhing ngas gang gi sems can 'di dag rtse ba dang dga' ba dang dga' mgur spyod pa dang rnam par rtse bar byed par 'gyur ba sangs rgyas kyi ye shes bde ba dpag tu med cing bsam gyis mi </text></item>
<item><p>36a6</p><section>mdo sde</section><text>khyab pa/ sems can 'di dag la sbyin pa bya bar de bzhin gshegs pas de ltar gzigs so/ /shA ri'i bu de la nga ye shes kyi stobs dang ldan zhing rdzu 'phrul gyi stobs dang ldan zhes gal te thabs ma yin pas sems </text></item>
<item><p>36a7</p><section>mdo sde</section><text>can 'di dag la de bzhin gshegs pa'i ye shes gzigs pa dang stobs dang mi 'jigs pa rnams thob par byas su zin na/ sems can 'di dag chos 'di dag gis nges par 'byung bar mi 'gyur ro/ /</text></item>
<item><p>36a8</p><section>mdo sde</section><text>de ci'i phyir zhe na/ sems can 'di dag ni 'dod pa'i yon tan lnga po dag la shin tu chags pa/ sems can 'di dag ni khams gsum gyi dga' ba la shin du chags pa/ skye ba dang rga ba dang na ba dang 'chi ba dang /</text></item>
<item><p>36b1</p><section>mdo sde</section><text>mya ngan dang smre sngags 'don pa dang sdug bsngal ba dang yid mi bde ba dang 'khrug pa las ma thar ba/ bsreg btso gdung yongs su gdung ba steng g.yogs dang / gdung phyam 'bar ba'i khyim dang 'dra ba'i khams gsum </text></item>
<item><p>36b2</p><section>mdo sde</section><text>nas ma byung ba ste/ de dag gis sangs rgyas kyi ye shes la ji ltar longs spyod par 'gyur zhes de bzhin gshegs pas de ltar gzigs so/ /de la shA ri'i bu 'di ltar skyes bu lag stobs can des lag stobs bzhag </text></item>
<item><p>36b3</p><section>mdo sde</section><text>ste/ thabs mkhas pas gzhon nu de dag khyim 'bar ba de nas 'don te bton nas/ de dag phyis rlabs che ba'i bzhon pa chen po byin pa de bzhin du/ shA ri'i bu de bzhin gshegs pa dgra bcom pa yang dag </text></item>
<item><p>36b4</p><section>mdo sde</section><text>par rdzogs pa'i sangs rgyas de bzhin gshegs pa'i ye shes dang stobs dang / mi 'jigs pa dang ldan pa yang / de bzhin gshegs pa'i ye shes dang stobs dang mi 'jigs pa bzhag ste/ thabs mkhas pa'i </text></item>
<item><p>36b5</p><section>mdo sde</section><text>ye shes kyis gdung phyam dang steng g.yogs 'bar ba'i khyim dang 'dra ba'i khams gsum nas sems can rnams 'don pa'i phyir theg pa gsum ston pa 'di lta ste/ nyan thos kyi theg pa dang / rang sangs </text></item>
<item><p>36b6</p><section>mdo sde</section><text>rgyas kyi theg pa dang / byang chub sems dpa'i theg pa ste/ theg pa gsum gyis sems can rnams brongs te/ de dag la 'di skad ces gsungs te/ khyed cag khyim </text></item>
<item><p>36b7</p><section>mdo sde</section><text>'bar ba dang 'dra ba'i khams gsum gyi gzugs dang sgra dang dri dang ro dang reg bya ngan pa la dga' bar ma byed cig /khyed cag khams gsum 'dir mngon par dga' bas 'dod pa lnga'i yon tan dang bcas </text></item>
<item><p>36b8</p><section>mdo sde</section><text>pa'i srid pas/ bsreg btso gdung yongs su gdung bar gyur gyis/ khams gsum 'di nas 'byung ba 'di lta ste/ nyan thos kyi theg pa dang rang sangs rgyas </text></item>
<item><p>37a1</p><section>mdo sde</section><text>kyi theg pa dang byang chub sems dpa'i theg pa ste/ theg pa gsum po dag thob par gyis shig /nga ni gnas 'di la khyed kyi snying rdeng ba ste/ ngas khyed la theg pa 'di gsum sbyin gyis/ khams gsum </text></item>
<item><p>37a2</p><section>mdo sde</section><text>nas 'byung ba'i phyir brtson par gyis shig /kye sems can dag theg pa 'di dag ni gang 'phags pa rnams la/ 'phags pa rnams kyis rab tu bstod pa/ dga' ba chen po dang ldan pa yin te/ khyed cag mi 'phong </text></item>
<item><p>37a3</p><section>mdo sde</section><text>par brtson zhing dga' la/ dga' mgur spyod par 'gyur gyis/ dbang po dang stobs dang byang chub kyi yan lag dang / bsam gtan dang / rnam par thar pa dang / ting nge 'dzin dang snyoms par 'jug pas dga' ba chen po </text></item>
<item><p>37a4</p><section>mdo sde</section><text>rab tu myong bar 'gyur ro/ /bde ba dang yid bde ba chen po dang yang ldan par 'gyur zhes gsung ngo / /shA ri'i bu de la sems can gang mkhas par gyur pa de dag ni de bzhin gshegs pa 'jig rten gyi pha la mngon </text></item>
<item><p>37a5</p><section>mdo sde</section><text>par yid ches par 'gyur ro/ /mngon par yid ches nas kyang de bzhin gshegs pa'i bstan pa la brtson par byed do/ /de la sems can kha cig gzhan gyi sgra thos pa'i rjes su 'gro bar 'dod pa de dag ni/ bdag </text></item>
<item><p>37a6</p><section>mdo sde</section><text>yongs su mya ngan las bzla ba dang / 'phags pa'i bden pa bzhi khong du chud par bya ba'i phyir/ de bzhin gshegs pa'i bstan pa la brtson par byed de/ de dag ni nyan thos kyi theg pa 'dod cing / khams gsum nas byung </text></item>
<item><p>37a7</p><section>mdo sde</section><text>ba zhes bya ste/ dper na khyim 'bar ba de nas byis pa kha cig ri dgas kyi shing rta 'dod de phyir byung ba lta bu'o/ /sems can gzhan yang slob dpon med pa'i ye shes dang / dul bar gnas pa dang zhi gnas 'dod </text></item>
<item><p>37a8</p><section>mdo sde</section><text>pa dag ni/ bdag yongs su mya ngan las bzla ba dang / rgyu dang rkyen yongasu khong du chud par bya ba'i phyir/ de bzhin gshegs pa'i bstan pa la brtson par byed de/ de dag ni rang sangs rgyas kyi theg pa 'dod </text></item>
<item><p>37b1</p><section>mdo sde</section><text>cing khams gsum nas byung ba zhes bya ste/ dper na khyim 'bar ba de nas byis pa kha cig ra'i shing rta 'dod de byung ba lta bu'o/ /yang sems can kha cig thams cad mkhyen pa'i ye shes sangs rgyas kyi ye shes rang 'byung </text></item>
<item><p>37b2</p><section>mdo sde</section><text>gi ye shes slob dpon med pa'i ye shes 'dod pa dag ni/ skye bo mang po la phan pa dang skye bo mang po la bde ba dang / 'jig rten la snying brtse ba dang lha dang mi dang skye bo phal po che'i don dang phan pa dang / bde ba dang / sems </text></item>
<item><p>37b3</p><section>mdo sde</section><text>can thams cad yongs su mya ngan las bzla ba dang / de bzhin gshegs pa'i ye shes dang stobs dang mi 'jigs pa khong du chud par bya ba'i phyir/ de bzhin gshegs pa'i bstan pa la brtson par byed de/ de dag ni theg </text></item>
<item><p>37b4</p><section>mdo sde</section><text>pa chen po 'dod cing / khams gsum nas 'byung ba zhes bya'o/ /de'i phyir byang chub sems dpa' sems dpa' chen po zhes bya ste/ dper na khyim 'bar ba de nas byis pa kha cig glang gi shing rta 'dod de phyir byung ba lta bu'o/ /</text></item>
<item><p>37b5</p><section>mdo sde</section><text>shA ri'i bu 'di lta ste dper na/ mi des khyim 'bar ba de nas gzhon nu de dag 'thon par mthong nas/ bde zhing legs par thar te/ 'jigs pa med par rig la/ bdag kyang nor mang bar </text></item>
<item><p>37b6</p><section>mdo sde</section><text>shes nas/ byis pa de dag la bzhon pa rlabs chen po gcig byin pa de bzhin du/ shA ri'i bu de bzhin gshegs pa dgra bcom pa yang dag par rdzogs pa'i sangs rgyas kyang sems can </text></item>
<item><p>37b7</p><section>mdo sde</section><text>bye ba du ma sdug bsngal dang / 'jigs pa dang / bag tsha ba dang / gtse bas yongs su gang ba'i khams gsum nas yongs su thar te/ de bzhin gshegs pa'i </text></item>
<item><p>37b8</p><section>mdo sde</section><text>bstan pa'i sgo nas byung nas/ 'jigs pa dang gtse ba'i gnod pa dag las yongs su thar te mya ngan las 'das pa'i bde ba thob par gzigs nas/ shA ri'i bu de dag la de'i tshe/ de </text></item>
<item><p>38a1</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas bdag la ye shes dang stobs dang mi 'jigs pa'i mdzod mang bar mkhyen te/ de dag thams cad kyang bdag nyid kyi bu yin par thugs su </text></item>
<item><p>38a2</p><section>mdo sde</section><text>chud nas sems can de dag thams cad kyang sangs rgyas kyi theg pa nyid kyis yongs su mya ngan las 'da' bar mdzad kyi/ sems can gang la yang so so bdag gi mya ngan las 'das pa mi gsung ste/ sems can de </text></item>
<item><p>38a3</p><section>mdo sde</section><text>dag thams cad kyang de bzhin gshegs pa'i mya ngan las 'da' ba mya ngan las 'da' ba chen pos yongs su mya ngan las 'da' bar mdzad do/ /shA ri'i bu sems can gang dag khams gsum nas thar bar gyur pa de dag la </text></item>
<item><p>38a4</p><section>mdo sde</section><text>yang de bzhin gshegs pas bsam gtan dang rnam par thar pa dang ting nge 'dzin dang snyoms par 'jug pa/ 'phags pa'i bden pa'i mchog dang brtsen pa dga' bar 'gyur ba thams cad kha dog gcig </text></item>
<item><p>38a5</p><section>mdo sde</section><text>pa sbyin par mdzad do/ /shA ri'i bu 'di lta ste dper na/ skyes bu des 'di ltar gzhon nu de dag la bzhon pa gsum bstan nas de dag thams cad la bzhon pa chen po gcig byin te/ rin po che sna bdun las </text></item>
<item><p>38a6</p><section>mdo sde</section><text>byas pa/ rgyan thams cad kyis brgyan pa/ kha dog gcig pa/ bzhon pa rlabs po che bzhon pa'i mchog thams cad la byin pa'i phyir/ brdzun smra ba ma yin pa de bzhin du/ shA ri'i bu de </text></item>
<item><p>38a7</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas kyang / 'di ltar thabs mkhas pas/ dang po theg pa gsum bstan pas/ phyis theg pa gcig pa nyid kyis sems </text></item>
<item><p>38a8</p><section>mdo sde</section><text>can rnams yongs su mya ngan las 'da' bar mdzad pa'i phyir brdzun du smra ba ma yin no/ /de ci'i phyir zhe na/ shA ri'i bu de bzhin gshegs pa ni ye shes dang / stobs dang mi 'jigs pa'i bang mdzod mang po </text></item>
<item><p>38b1</p><section>mdo sde</section><text>dang ldan te/ sems can kun la thams cad mkhyen pa'i ye shes dang ldan pa'i chos bstan pa'i mthu mnga' ba'i phyir ro/ /shA ri'i bu 'di ltar thabs mkhas pa sna tshogs dang / ye shes mngon par bsgrubs </text></item>
<item><p>38b2</p><section>mdo sde</section><text>pas/ de bzhin gshegs pa theg pa chen po gcig du ston par rnam grangs 'dis kyang de lta bur rig par bya'o/ /de nas bcom ldan 'das kyis de'i tshe tshigs su bcad pa 'di dag bka' stsal to/ /</text></item>
<item><p>38b3</p><section>mdo sde</section><text>ji ltar skyes bu zhig gi khyim yod pa/ /che la rab tu 'grums te zhig la thug /de bzhin khyams rnams zhig par gyur pa ste/ /ka ba'i rtsa ba dag kyang rul bar gyur/ /pu shu dang ni skar khung phyogs </text></item>
<item><p>38b4</p><section>mdo sde</section><text>rer bral/ /rtsig pa re lde brkyang nul rnams kyang gogs/ /stegs bu dag kyang rnyings nas 'grums shing zhig /rtswa yis g.yogs pa kun kyang 'dral zhing 'dzag /brgya phrag lnga dag las ni mi nyung ba/ /</text></item>
<item><p>38b5</p><section>mdo sde</section><text>de na de dag gi yang gnas su gyur/ /khang phran shin du dog pa mang po dag /sme bas rab tu gang zhing smad par gyur/ /de na phyam rnams dgu po thams cad 'grums/ /ra ba rtsig pa dag kyang de bzhin zhig /</text></item>
<item><p>38b6</p><section>mdo sde</section><text>bya rgod bye ba dag ni de na gnas/ /de bzhin phug ron 'ug pa bya gzhan dang / /mi bzad gdug pa'i sbrul rnams de na yod/ /dug chen drag po rnams kyang phyogs phyogs na/ /sdig pa dang ni byi ba sna tshags </text></item>
<item><p>38b7</p><section>mdo sde</section><text>dang / /shin du gtum pa'i srog chags rnam mang gnas/ /mi ma yin pa'ang gnas dang gnas dag na/ /bshang gci dag gis rab tu sme bar byas/ /srin bu me khyer grog ma sbur bus gang / /khyi rnams dang </text></item>
<item><p>38b8</p><section>mdo sde</section><text>ni bdag nga ro 'ang na/ /ci spyang mi bzad khro bo de na 'khod/ /mi ro rnams la 'khren cing rab tu za/ /de yi the rel sdod cing lta ba yang / /wa dang khyi dag de na du ma 'khod/ /de dag nyam chung rtag tu bkres pas nyen/ /</text></item>
<item><p>39a1</p><section>mdo sde</section><text>gnas dang gnas na rnam par 'cha' zhing za/ /thab mo byed de rab tu sgra yang 'byin/ /rnam pa de 'drar khyim de rab tu 'jigs/ /mi yi ro dag la yang rnam 'khren zhing / /shin tu drag sems gnod sbyin de na </text></item>
<item><p>39a2</p><section>mdo sde</section><text>'khod/ /sbrul dang rkang brgya pa dang gcan zan rnams/ /de yi gnas dang gnas na rab tu 'khod/ /de dag phyogs dang phyogs su tshang bcas te/ /phrug gu rnams kyang klog cing 'jog par byed/ /de dag gis ni </text></item>
<item><p>39a3</p><section>mdo sde</section><text>bzhag cing bkod pa la/ /gnod sbyin rnams kyang de la phal cher za/ /rab tu gtum sems sems can gzhan zos pas/ /ji tsam gnod sbyin de dag 'drangs gyur te/ /sems can gzhan gyi sha yis lus </text></item>
<item><p>39a4</p><section>mdo sde</section><text>rgyas nas/ /de tshe de na rab tu thab mo byed/ /mi bzad gtum sems khro ba'i grul bum rnams/ /zhig pa'i khyim de rnams su gnas 'cha' ste/ /mtho gang tshad dang de bzhin khru gang tshad/ /khru do'i tshad kyi phan </text></item>
<item><p>39a5</p><section>mdo sde</section><text>tshun rgyu zhing 'gro/ /de dag khyi yi rkang nas bzung nas ni/ /de bzhin sa la gan rkyal de bzhag ste/ /mgul bar rab tu bgags shing bsdigs pa yis/ /'khang du bcug pa de la dga' bar byed/ /</text></item>
<item><p>39a6</p><section>mdo sde</section><text>gcer bu gnag cing de bzhin rid pa yi/ /yi dgas che zhing ring ba 'ang der gnas te/ /rab tu bkres pas kha zas kun tshol zhing / /de dag de na nyams thag cho nges 'debs/ /la la glang gi mgo la khab </text></item>
<item><p>39a7</p><section>mdo sde</section><text>kyi kha/ /mi tsam dang ni de bzhin khyi tsam dag /zas la sred pas rab tu gdungs pa'i phyir/ /skra dag lhug par bzhig cing sgra yang 'byin/ /gnod sbyin sha za yi dgas de dag kyang / /sred brkam </text></item>
<item><p>39a8</p><section>mdo sde</section><text>kha zas dag ni tshol ba'i phyir/ /rtag tu mthongs dang skar khung dag nas kyang / /de na phyogs bzhir rab tu lta bar byed/ /de ltar khyim de mi bzad 'jig gyur la/ /che zhing mtho la rab tu mi brtan </text></item>
<item><p>39b1</p><section>mdo sde</section><text>te/ /rnam par 'grums shing 'jig nye 'jigs pa de/ /skyes bu gcig cig yongs su dbang gyur la/ /skyes bu de yang khyim gyi phyi rol byung / /khyim de kun kyang rab tu 'bar gyur te/ /ngos bzhi thams cad nas ni </text></item>
<item><p>39b2</p><section>mdo sde</section><text>glo bur du/ me lce stong snyed kun du 'bar bar 'gyur/ 'od ma dang ni shing dag mes tshig ste/ /drag po'i sgra rnams shin tu 'jigs par 'byung / /ka ba dang ni de bzhin rtsig pa 'bar/ /gnod sbyin yi dgas </text></item>
<item><p>39b3</p><section>mdo sde</section><text>dag kyang sgra dag 'byin/ /bya rgod brgya yang rag rog tshig par 'gyur/ /grul bum dag ni gdong tshig ldom zhing 'phyan/ /de na kun tu sbrul brgya mang po dag /me yis tshig nas tser lhang sgra yang 'byin/ /</text></item>
<item><p>39b4</p><section>mdo sde</section><text>bsod nams med pa me yis kun tshig cing / /de na sha za mang po phan tshun rgyu/ /de dag gcig la gcig ni sos btab ste/ /tshig par gyur pa dag la khrag gis 'thor/ /de na lce spyang dus byas shi ba </text></item>
<item><p>39b5</p><section>mdo sde</section><text>la/ /sems can dag ni phan tshun rnam par za/ /ngan skyugs tshig pa'i dri nga yid mi 'ong / /'jig rten dag na phyogs bzhir rab tu 'thul/ /srin bu rkang brgya pa dag bros pa la/ /</text></item>
<item><p>39b6</p><section>mdo sde</section><text>de la grul bum dag ni shin du za/ /bkres pa dang ni skom pas rab gdungs shing / /yi dgas rnams kyang sgra 'bar kun 'phyan te/ /de ltar khyim de shin tu mi bzad 'jigs/ /</text></item>
<item><p>39b7</p><section>mdo sde</section><text>me lce dag ni stong snyed 'bar bar 'gyur/ /skyes bu khyim de'i bdag po de nyid ni/ /shin tu rnam par lta zhing sgo na 'dug /de na de yis thos pa bdag gi bu/ /'di ltar byis pa dag ni mi shes </text></item>
<item><p>39b8</p><section>mdo sde</section><text>pas/ /rtsed mo brtsen pa dag la dga' ba'i blo/ /rtsed mo dga' 'am rab tu dregs myos shes/ /de thos bdag gi byis pa khye'u 'di kun/ myur du tshig cing chud zos mi </text></item>
<item><p>40a1</p><section>mdo sde</section><text>'gyur bar/ bdag gi bu rnams rab tu thar bya'i phyir/ /khyim de'i nang du myur du zhugs nas su/ /de la des ni khyim gyi nyes brjod de/ /sdug bsngal 'di dag mi bzad rigs kyi bu/ /sems </text></item>
<item><p>40a2</p><section>mdo sde</section><text>can rnam pa mang zhing mi 'di dang / /sdug bsngal chen po dag kyang gcig phyir gcig /sbrul gdug shin du gtum sems gnod sbyin dang / grum bum dang ni yi dgas mang po gnas/ /ce spyang dag dang wa dang khyi </text></item>
<item><p>40a3</p><section>mdo sde</section><text>yang mang / /bya rgod dag kyang kha zas kun du tshol/ /de 'dra ba dag 'di na mang gnas te/ /me med zin yang shin tu mi bzad 'jigs/ /'di yi kho ra yug tu me 'bar te/ /'di na de 'dra'i sdug bsngal </text></item>
<item><p>40a4</p><section>mdo sde</section><text>'ba' zhig go/ /de ltar byis pa'i blo can de sbran te/ /gzhon nu rnams ni rtsed mos rab myos pas/ /pha yis bsgo ba de la mi sems te/ /de dag gi ni yid la ci mi snyam/ /de tshe skyes bu de ni yang sems pa/ /</text></item>
<item><p>40a5</p><section>mdo sde</section><text>bu phyir sems pas bdag ni sdug bsngal te/ /bdag gi bu dang rgyud dag med pa ru/ /me 'dis 'di dag tshig na mi rung zhes/ /de yi dus na de yi thabs bsams pa/ /rtsed mo dag la byis pa 'di chags te/ /</text></item>
<item><p>40a6</p><section>mdo sde</section><text>'di ni rtsed mo dga' ba ci yang med/ /kye ma 'di ltar byis pa glen zhing rmongs/ /de la de yis smras pa gzhon nu nyon/ /bzhon pa rnam pa gsum po nga la yod/ /ra dang glang po ri dgas mchog las bcas/ /</text></item>
<item><p>40a7</p><section>mdo sde</section><text>che zhing mtho la legs par brgyan pa dag /khyim gyi phyi rol na ni de dag yod/ /phyi rol byung la de la dgos par spyod/ khyed cag rnams kyi phyir ni ngas byas kyis/ /de la dga' bar lhan cig </text></item>
<item><p>40a8</p><section>mdo sde</section><text>phyir thong cig /bzhon pa de 'dra yod par shes nas su/ /de dag brtson 'grus brtsams te rings gyur nas/ /de yi mod la thams cad phyi rol 'thon/ /sdug bsngal dag las thar te </text></item>
<item><p>40b1</p><section>mdo sde</section><text>stong par 'dug /mi des byis pa 'thon pa mthong nas su/ /grong khyer dbus kyi dpong sar gnas pa ni/ /seng ge'i khri la 'dug nas de skad smras/ /kye ma nga ni de ring mya ngan 'das/ /nga yis dka' bar rnyed pa nyon mongs dag /</text></item>
<item><p>40b2</p><section>mdo sde</section><text>bu sdug nyi shu 'di dag snying gi bu/ /skye bo mang pos gang zhig 'jigs pa yi/ /de dag mi bzad gdon dka' khyim na 'khod/ /kun tu 'bar zhing me lce gcig gis gang / /de dag rtsed mo dga' la chags par gyur/</text></item>
<item><p>40b3</p><section>mdo sde</section><text>ngas ni de ring de dag thar byas te/ /de bas nga deng mya ngan 'das par gyur/ /pha de bde bar 'dug par rig nas su/ /byis pa de dag lhags nas 'di skad smra/ /bzhon pa yid tu 'ong ba gsum po rnams/ /yab kyis </text></item>
<item><p>40b4</p><section>mdo sde</section><text>gsungs pa bzhin du bdag cag stsol/ /gzhon pa rnam pa gsum po khyed sbyin zhes/ /yab khyod kyis ni khyim der gang gsungs pa/ /gal te de dag thams cad med na ni/ /da 'dir dus la bab kyis de dag stsol/</text></item>
<item><p>40b5</p><section>mdo sde</section><text>mi de mdzod kyi gter dang ldan pa ste/ /gser dang dngul dang nor bu mu tig dang / /bran dang mgron bu dag ni mi nyung bas/ /bzhon pa de yang rnam pa sna gcig byin/ /glang gi shing rta rin chen dam pa ste/ /logs bcas </text></item>
<item><p>40b6</p><section>mdo sde</section><text>dril bu g.yer kha'i dra bas bres/ /gdugs dang rgyal mtshan dag gis legs par brgyan/ /mu tig dang ni nor bu'i dra bas g.yogs/ /gser gyi me tog rnams kyi phreng ba dag /phyogs dang phyogs rnams su ni shin </text></item>
<item><p>40b7</p><section>mdo sde</section><text>du spyangs/ /rab tu che ba'i gos rgyus de g.yogs te/ /dkar bzangs bcos bu'i ras rnams shin du bting / /de na de bzhin 'jam pa'i dar rnams dang / /shing rta de la shing bal mchog kyang bting / /gos rab </text></item>
<item><p>40b8</p><section>mdo sde</section><text>ko tam ba mchog ngang pa'i mtshan/ /bye ba phrag stong ri ba rnams kyis g.yogs/ /rin chen shing rta bcas pa de dag ni/ /glang po dkar zhing tsho la stobs dang ldan/ /blta na sdug cing shin du </text></item>
<item><p>41a1</p><section>mdo sde</section><text>bong yang che/ /skyes bu dam pa dag gis rab tu brten/ /skyes bu de ni bu rnams thams cad la/ /de lta bu yi shing rta mchog byin te/ /des ni de dag dga' zhing rangs nas su/ /phyogs dang phyogs </text></item>
<item><p>41a2</p><section>mdo sde</section><text>mtshams dag tu rtse zhing dong / /de bzhin drang srong nga yang shA ri'i bu/ /sems can rnams kyi skyabs dang pha yin te/ /srog chags 'di dag thams cad nga yi bu/ /byis pa dag ni khams gsum 'dod la </text></item>
<item><p>41a3</p><section>mdo sde</section><text>chags/ /khams gsum dag ni khang pa de 'dra ste/ /sdug bsngal shin tu mi bzad brgya yis dkrugs/ /na ba dang ni skye rga du ma rgyas/ /ma lus thams cad nas kyang rab tu 'bar/ /nga ni khams gsum dag las </text></item>
<item><p>41a4</p><section>mdo sde</section><text>thar cing zhi/ /nags tshal dag na gnas shing dben par 'dug /ngas ni khams gsum 'di dag yongs bzung ste/ /'di na gang rnams sreg pa nga yi bu/ /nga nyid de yi skyabs su rig nas su/ /de la nyes pa dag ni ngas bstan </text></item>
<item><p>41a5</p><section>mdo sde</section><text>te/ /'di ltar 'dod la rnam par chags pa'i blo/ /byis pa 'di kun nga yi mi nyan to/ /thabs la mkhas pa dag ni ngas sbyar te/ /de dag la yang theg pa gsum du bshad/ /khams gsum dag gi nyes pa mang mkhyen nas/ /</text></item>
<item><p>41a6</p><section>mdo sde</section><text>gdon par bya ba'i phyir ni thabs bshad do/ /bu gang nga la rten par gyur pa dag /mngon shes drug dang gsum rig mthu chen dang / /'di na nga rgyal rnams ni gang yod dang / /phyir mi ldog pa'i byang chub sems dpa' gang / /</text></item>
<item><p>41a7</p><section>mdo sde</section><text>ngas ni bu 'drar mkhas pa de dag la/ /de yi tshe na dpe mchog 'di dag gis/ /sangs rgyas theg pa gcig pu 'di bshad de/ /thams cad rgyal bar 'gyur gyis 'di zung shig /sangs rgyas rkang gnyis mchog gi ye shes </text></item>
<item><p>41a8</p><section>mdo sde</section><text>de/ /khyad par 'phags shing shin tu yid tu 'ong / /'jig rten 'di dag kun na khyad par can/ /yangs pa'i dngos po de bzhin phyag byar 'os/ /stobs dang bsam gtan de bzhin rnam thar dang / /ting nge 'dzin dag bye ba du ma </text></item>
<item><p>41b1</p><section>mdo sde</section><text>brgya/ /shing rta de ni de 'dra mchog yin te/ /de la sangs rgyas sras rnams rtag tu dga'/ /de la brtson pas nyin mtshan 'das par byed/ /dus dang zla ba phyed dang zla ba dang / /de bzhin lo dang bar gyi bskal pa dang / /</text></item>
<item><p>41b2</p><section>mdo sde</section><text>bskal pa bye ba stong yang 'das par byed/ /bde gshegs nyan thos gang rnams nyan pa dang / /byang chub sems dpa' mang po rnam brtsen zhing / /'dis ni byang chub snying po der 'gro ste/ /rin chen theg pa 'di ni </text></item>
<item><p>41b3</p><section>mdo sde</section><text>dam pa mchog /skar rgyal khyod kyis 'di ltar rig par gyis/ /phyogs bcu thams cad du ni btsal byas kyang / /skyes bu dam pa'i thabs rnams ma gtogs par/ /de la theg pa gnyis su gang na 'ang med/ /</text></item>
<item><p>41b4</p><section>mdo sde</section><text>khyod kyi pha nga khyed kyang nga yi bu/ /khyed rnams khams gsum rab tu 'jigs pa na/ /bskal pa bye ba mang por bsregs pa yi/ /sdug bsngal dag las ngas ni rab tu bton/ /'di ltar mya ngan 'das par ngas </text></item>
<item><p>41b5</p><section>mdo sde</section><text>bstan pa/ /'khor ba'i sdug bsngal dag las khyed thar te/ /khyed ni da dung mya ngan yongs ma 'das/ /sangs rgyas theg pa nyid ni brtsal bar bya/ /'di na byang chub sems dpa' gang 'khod pa/ /nga yi sangs </text></item>
<item><p>41b6</p><section>mdo sde</section><text>rgyas tshul 'di kun nyon cig /'dis ni byang chub sems dpa' mang po 'dul/ /'di ni rgyal ba'i thabs la mkhas pa yin/ /gang tshe theg pa dman pa smad pa la/ /de la sems can dga' bar gyur pa na/ /</text></item>
<item><p>41b7</p><section>mdo sde</section><text>de tshe sdug bsngal 'phags pa'i bden pa dag /gzhan mi gsung ba 'jig rten 'dren pa 'chad/ /gang rnams byis pa'i blo dag mi shes pas/ /sdug bsngal dag ni rtsa ba mi mthong ba/ /de dag la yang lam rnams </text></item>
<item><p>41b8</p><section>mdo sde</section><text>bstan par bya/ /sred pa kun 'byung las ni sdug bsngal skye/ /rtag tu mi gnas srid pa 'gog pa yang / /'di ni nga yi 'gog bden gsum pa yin/ /gzhan ma yin pa gang gis skyes bu 'thar/ /lam rnams bsgoms nas rnam </text></item>
<item><p>42a1</p><section>mdo sde</section><text>par thar bar 'gyur/ /de dag ci las rnam grol shA ri'i bu/ /med par 'dzin las de rnams rnam grol te/ /kun las de dag da rung thar ma yin/ /mya ngan de ma 'das shes 'dren pa gsung / /de la thar bar ci phyir </text></item>
<item><p>42a2</p><section>mdo sde</section><text>bshad ma mdzad/ /byang chub dam pa mchog 'di ma thob phyir/ /'jig rten bde bya'i phyir ni nga skyes pas/ /chos kyi rgyal po nga ni de ltar 'dod/ /tha mar de ring ngas ni gang bshad pa/ /nga yi chos kyi rgya 'di shA ri'i bu/ /lhar </text></item>
<item><p>42a3</p><section>mdo sde</section><text>bcas 'jig rten dag la phan bya'i phyir/ /phyogs dang phyogs mtshams dag tu bshad par gyis/ /khyod kyis bstan pa'i tshe na sems can gang / /rjes su yi rang ngo zhes tshig smra zhing / /mdo 'di mgo bos rab tu len pa ni/ /</text></item>
<item><p>42a4</p><section>mdo sde</section><text>mi de phyir mi ldog par khyod zung shig /mdo sde 'di la dad par gang gyur pa/ /des ni sngon gyi de bzhin gshegs pa mthong / /de dag la yang bkur sti byas pa yin/ /rnam pa 'di lta bu yi chos kyang thos/ /nga yis bshad pa 'di </text></item>
<item><p>42a5</p><section>mdo sde</section><text>la gang dad pa/ /des ni khyod dang nga yang mthong ba yin/ /nga yi dge slong dge 'dun 'di kun dang / /byang chub sems dpa' 'di dag kun kyang mthong / /mngon par shes pas rig nas ngas 'di bstan/ /mdo 'dis skye bo byis pa </text></item>
<item><p>42a6</p><section>mdo sde</section><text>myos par 'gyur/ /'di la nyan thos rnams kyi yul yang med/ /'di la rang sangs rgyas kyi 'gro ba med/ /shA ri'i bu khyod mos par mi byed na/ /nga yi nyan thos 'di dag gzhan ci smos/ /'di dag nga la dad phyir 'brang </text></item>
<item><p>42a7</p><section>mdo sde</section><text>ba ste/ /so sor rang gis rig pa'i ye shes med/ /khyod kyis nga rgyal can dang khengs pa dang / /mi rigs zhugs pa dag la 'di ma bshad/ /byis pa 'dod la rtag tu rab myos shing / /mi shes pas na chos bstan spong bar </text></item>
<item><p>42a8</p><section>mdo sde</section><text>byed/ /'jig rten rtag du legs gnas sangs rgyas tshul/ /nga yi thabs mkhas 'di ni rab spangs shing / /khro gnyer byas te theg pa spangs pa yi/ /de yi mi bzad rnam smin 'dir nyon cig /nga ni 'dug gam mya ngan 'das </text></item>
<item><p>42b1</p><section>mdo sde</section><text>kyang rung / /rnam pa 'di 'dra mdo sde rab spangs shing / /dge slong de dag la yang sdang 'dod pas/ /de yi rnam par smin pa nga las nyon/ /de dag mi las 'chi 'phos mnar med du/ /bskal pa tshang bar rab tu gnas par </text></item>
<item><p>42b2</p><section>mdo sde</section><text>'gyur/ /de nas bar gyi bskal pa du mar yang / /byis pa shi zhing 'phos nas der yang lhung / /sems can dmyal las nam zhig shi 'phos kyang / /de nas dud 'gro dag tu skye bar 'gyur/ /shin tu rid pa'i wa dang </text></item>
<item><p>42b3</p><section>mdo sde</section><text>khyir gyur cing / /gzhan dag rtsed mo byed pa'i gzhir 'gyur te/ /de na de dag kha dog gnag par 'gyur/ /sre 'o rma can g.yan pa dag gis gang / /spu yang byi zhing shin tu nyam chung 'gyur/ /nga yi byang chub mchog 'dir zhe </text></item>
<item><p>42b4</p><section>mdo sde</section><text>sdang bas/ /srog chags nang na rtag tu smad 'gyur te/ /rdo dang bong bas phog nas shin tu 'khang / /de dang de na dbyig pas kun bsdigs la/ /bkres shing skom par gyur pas lus kyang skams/ /byis pa'i blo dag </text></item>
<item><p>42b5</p><section>mdo sde</section><text>sangs rgyas tshul spong ba/ /rnga mo dang ni bong bur yang 'gyur te/ /kha zas bsam pa dag la rjes sems shing / /khal rnams bkal nas dbyug pa brgya yis brdegs/ /phyir yang de dag der ni war gyur te/ /</text></item>
<item><p>42b6</p><section>mdo sde</section><text>shin tu mi sdug zhar ba 'theng por 'gyur/ /grong gi gzhon nu dag gis rab gtses shing / /byis pa de dag rdo dang bong bas rdeg /de nas byis pa'i blo can shi 'phos nas/ /dpag tshad dag kyang lnga </text></item>
<item><p>42b7</p><section>mdo sde</section><text>brgya mnyam pa yi/ /srog chags lus ring rnams su gyur nas su/ /shin du blun zhing rmongs pa 'gre zhing ldog /'di 'dra ba yi mdo sde spangs pas na/ /de dag rkang pa med pa'i lto 'phyer 'gyur/ /</text></item>
<item><p>42b8</p><section>mdo sde</section><text>srog chags bye ba mang pos bza' bas na/ /de dag shin tu mi bzad tshor ba myong / /nam zhig mi lus thob par gyur pa na/ /nga yi mdo sde 'di la ma dad pas/ /de na de dag lus gnag theng por 'gyur/ /sgur po zhar ba </text></item>
<item><p>43a1</p><section>mdo sde</section><text>ldongs pa glen zhing smad/ /sangs rgyas byang chub 'di la ma dad pas/ /'jig rten dag na yid kyang mi ches te/ /de dag kha nas rul mnam rgyun mi 'chad/ /de yi lus la gnod sbyin gdon kyang gnod/ /</text></item>
<item><p>43a2</p><section>mdo sde</section><text>dbul zhing gzhan gyi mngag gzhug byed pa ste/ /nyam chung gzhan gyis rtag tu bkol bar 'gyur/ /de dag shin du nad dang gnod pa mang / /mgon med 'gyur cing 'jig rten dag na rgyu/ /de na de yis gang la </text></item>
<item><p>43a3</p><section>mdo sde</section><text>nyer bsnyen kyang / /de la de dag sbyin par dad mi 'gyur/ /byin na yang ni myur du stor 'gyur te/ /de yi sdig pa'i 'bras bu de 'dra'o/ /des na de yis sman dag rnyed pa ni/ /shin tu sbyar legs mkhas pas byin na </text></item>
<item><p>43a4</p><section>mdo sde</section><text>yang / /des kyang de dag nad ni phyir zhing skye/ /nam yang de yi nad rnams mthar mi 'byung / /gzhan gyis rkun po byas par gyur pa dang / /'khrug cing de bzhin dpung 'cha' 'thab pa dang / /de bzhin gzhan gyis </text></item>
<item><p>43a5</p><section>mdo sde</section><text>nor rnams 'phrogs pa yang / /sdig pa'i las kyis de yi steng du 'bab/ /nga yi sangs rgyas tshul 'di spangs pas na/ /mi dbang rgyal po 'jig rten ston pa yi/ /'jig rten mgon po des ni yong mi mthong / /</text></item>
<item><p>43a6</p><section>mdo sde</section><text>de ni mi khom par yang gnas par 'gyur/ /byis pa des ni chos kyang mi thos te/ /de dag sems pa med cing 'on par 'gyur/ /byang chub 'di 'dra ba ni spangs pas na/ /de dag nams kyang zhi bar mi 'gyur ro/ /bskal </text></item>
<item><p>43a7</p><section>mdo sde</section><text>pa gang gA'i klung gi bye ma snyed/ /khrag khrig dag ni brgya stong mang po yang / /lus ni ma grims yan lag ma tshang 'gyur/ /de ni mdo sde 'di spangs sdig pa'i 'bras/ /de yi skyed mos tshal ni sems can dmyal/ /</text></item>
<item><p>43a8</p><section>mdo sde</section><text>ngan song dag ni de yi khyim yin te/ /phag dang bong bu wa dang sa 'dzul bar/ /de na de dag rtag tu gnas par 'gyur/ /de dag mi yi lus su gyur na yang / /ldongs pa dang ni 'on pa glen pa ste/ /rtag tu dbul zhing gzhan </text></item>
<item><p>43b1</p><section>mdo sde</section><text>gyis mngag par 'gyur/ /de tshe de yi rgyan ni de dag go/ /de na de yi gos ni nad yin te/ /lus la rma ni bye ba khrag khrig 'byung / /de bzhin shu ba g.yan pa 'brum bu dang / /de bzhin sha bkra mdze dag bshul bar mnam/ /</text></item>
<item><p>43b2</p><section>mdo sde</section><text>de yi 'jig tshogs lta ba stug por 'gyur/ /de yi khro ba'i stobs kyang shin du che/ /de yi 'dod chags dag kyang shin du bdo/ /de ni dud 'gro'i skye gnas rnams su rtag /gang gis nga yi mdo sde 'di spangs pa/ /de ring </text></item>
<item><p>43b3</p><section>mdo sde</section><text>gal te nga yis shA ri'i bu/ /de yi nyes pa bskal par marjod na yang / /nyes pa'i mthar ni phyin par yong mi nus/ /ngas ni de yi don rnams rab mthong bas/ /shA ri'i bu khyod yang dag bstan pa ni/ /khyod kyis skye bo </text></item>
<item><p>43b4</p><section>mdo sde</section><text>byis pa'i mdun du yang / /mdo sde 'di 'dra ma bshad cig ces bsgo/ /'di ltar gang dag btsal zhing mang thos pa/ /dran dang ldan zhing gang mkhas ye shes ldan/ /byang chub dam pa mchog la gang zhugs pa/ /de la khyod </text></item>
<item><p>43b5</p><section>mdo sde</section><text>kyis don dam 'di sgrogs shig /gang gis sangs rgyas bye ba mang po mthong / /gang gis dpag tu med pa'i dge ba bskyed/ /gang rnams lhag pa'i bsam pa shin du brtan/ /de la khyod kyis don dam 'di sgrogs shig /</text></item>
<item><p>43b6</p><section>mdo sde</section><text>gang rnams brtson 'grus ldan zhing rtag byams sems/ /byams pa de la de dag ring du bsgoms/ /lus dang de bzhin srog kyang rab tu btang / /de dag la ni mdo 'di mngon sum shod/ /phan tshun rtog cing rim gror </text></item>
<item><p>43b7</p><section>mdo sde</section><text>bcas pa dang / /gang rnams byis pa dag kyang mi sten zhing / /gang dag ri sul rnams su dga' ba dag /de la mdo sde bzang po 'di sgrogs shig /dge ba'i bshes gnyen dag la rab bsnyen zhing / /sdig pa'i grogs po </text></item>
<item><p>43b8</p><section>mdo sde</section><text>dag ni yongs spong ba/ /de lta bu yi sangs rgyas sras mthong na/ /de dag la yang mdo sde 'di ston cig /tshul khrims ma nyams nor bu rin chen bzhin/ /shin du rgyas pa'i mdo sde gzung bar gnas/ /de 'dra sangs rgyas sras </text></item>
<item><p>44a1</p><section>mdo sde</section><text>po mthong na yang / /de dag mdun du mdo sde 'di shod cig /khro ba med cing rtag tu drang ba ste/ /srog chags thams cad la yang snying rjer ldan/ /bde bar gshegs pa dag la rim gror bcas/ /de yi mdun du mdo sde 'di shod </text></item>
<item><p>44a2</p><section>mdo sde</section><text>cig /gang dag 'khor gyi dbus su chos ston pa/ /dpe rnams bye ba khrag khrig du ma yis/ /ma chags gyur cing nan tan yid kyis 'chad/ /de dag la yang mdo sde 'di shod cig /thams cad mkhyen pa nyid ni yongs tshol zhing / /</text></item>
<item><p>44a3</p><section>mdo sde</section><text>gang dag thal mo sbyar te mgo la 'thug /legs par smra ba'i dge slong tshol ba'i phyir/ /gang dag phyogs bcu kun tu rab tu 'gro/ /shin du rgyas pa'i mdo sde kun 'dzin te/ /de ni nam yang gzhan la dga' mi byed/ /gzhan las </text></item>
<item><p>44a4</p><section>mdo sde</section><text>tshigs bcad gcig kyang mi 'dzin pa/ /de dag la yang mdo sde mchog 'di shod/ /ji ltar de bzhin gshegs pa'i sku gdung 'dzin/ /de ltar mi dag la la de tshol te/ /de bzhin du yang 'di 'dra mdo sde tshol/ /rnyed nas kyang ni de </text></item>
<item><p>44a5</p><section>mdo sde</section><text>dag spyi bos len/ /mdo sde gzhan la nam yang mi sems te/ /'jig rten rgyang 'phan pa dang bstan bcos gzhan/ /de 'dra byis pa rnams kyi spyod yul te/ /de dag khyod kyis spongs la 'di shod cig /bskal pa tshang bar </text></item>
<item><p>44a6</p><section>mdo sde</section><text>yang ni shA ri'i bu/ /byang chub dam pa mchog 'dir gang zhugs pa'i/ /rnam pa bye ba phrag stong mang smra ba/ /de dag mdun du mdo sde 'di shod cig /dam pa'i chos pad ma dkar po </text></item>
<item><p>44a7</p><section>mdo sde</section><text>las dpe'i le'u zhes bya ste gsum pa'o// // dam pa'i chos pad ma dkar po bam po bzhi pa/ de nas tshe dang ldan pa rab 'byor dang tshe dang ldan pa kA t+yA'i bu chen po dang tshe dang ldan pa 'od srung chen po dang tshe dang ldan pa maud </text></item>
<item><p>44a8</p><section>mdo sde</section><text>gal gyi bu chen pos/ sngon ma thos pa'i chos rnam pa 'di lta bu 'di bcom ldan 'das las thos shing / tshe dang ldan pa shA ri'i bu bla na med pa yang dag par rdzogs pa'i byang chub tu mngon sum du lung bstan pa thos nas/ ngo mtshar du gyur/</text></item>
<item><p>44b1</p><section>mdo sde</section><text>rmad tu gyur/ shin tu dga' bar gyur te/ de'i tshe stan las langs nas/ bcom ldan 'das ga la ba der dong ste phyin pa dang / bla gos phrag pa gcig tu gzar te pus mo g.yas pa'i lha nga sa la btsugs nas/ bcom ldan 'das ga </text></item>
<item><p>44b2</p><section>mdo sde</section><text>la ba de logs su thal mo sbyar ba btud de/ bcom ldan 'das la mngon du lta zhing / lus btud lus mngon par btud/ lus rnam par btud/ lus shin du btud de/ de'i tshe bcom ldan 'das la 'di skad ces gsol to/ /bcom </text></item>
<item><p>44b3</p><section>mdo sde</section><text>ldan 'das bdag cag rgas gtugs 'khogs nas/ dge slong gi dge 'dun 'di'i nang na yang gnas brtan du 'dzin te/ rgas 'khogs shing bdag cag mya ngan las 'das pa thob snyam nas/ bcom ldan 'das bdag cag la bla na </text></item>
<item><p>44b4</p><section>mdo sde</section><text>med pa yang dag par rdzogs pa'i byang chub tu brtson pa ma mchis te/ bdag cag ni brtson 'grus brtsam pa'i rngo mi thog pa'o/ /gang gi tshe bcom ldan 'das chos ston cing / bcom ldan 'das ring du yang bzhugs par </text></item>
<item><p>44b5</p><section>mdo sde</section><text>gyur te chos bshad pa de la bdag cag kyang mchis par gyur pa de'i tshe na ni/ bcom ldan 'das bdag cag kyang ring du mchis shing / bcom ldan 'das la ring du bsnyen bkur bgyis pas/ yan lag dang nying lag </text></item>
<item><p>44b6</p><section>mdo sde</section><text>kyang bro 'tshal/ tshigs dang tshigs phre'u rnams kyang bro 'tshal to/ /bcom ldan 'das de'i slad du/ bcom ldan 'das kyis chos bstan pa na yang stong pa nyid dang mtshan ma med pa dang smon pa med pa thams cad bdag cag gis </text></item>
<item><p>44b7</p><section>mdo sde</section><text>brjod kyi/ sangs rgyas kyi chos 'di dag dang sangs rgyas kyi zhing gi bkod pa 'di dag dang byang chub sems dpa'i rnam par rol pa dag dang de bzhin gshegs pa'i rnam par rol pa dag la bdag cag gis re ba ma bskyed do/ /de ci'i slad du zhe </text></item>
<item><p>44b8</p><section>mdo sde</section><text>na/ bcom ldan 'das 'di ltar bdag cag khams gsum nas byung ste/ mya ngan las 'das par 'du shes shing / bdag cag ni rgas 'khogs pas/ de'i slad du bcom ldan 'das bdag cag gis byang chub sems dpa' gzhan bla na med pa </text></item>
<item><p>45a1</p><section>mdo sde</section><text>yang dag par rdzogs pa'i byang chub tu lung bstan cing btams mod kyi/ bcom ldan 'das de la bdag cag gis re ba'i sems gcig kyang bskyed par ma gyur te/ bcom ldan 'das bdag cag gis bcom ldan 'das kyi </text></item>
<item><p>45a2</p><section>mdo sde</section><text>drung nas/ nyan thos rnams kyang bla na med pa yang dag par rdzogs pa'i byang chub tu 'gyur bar lung bstan pa thos nas/ ngo mtshar dang rmad du gyur to/ /bcom ldan 'das deng 'phral la/ de bzhin gshegs pa'i gsung sngon ma </text></item>
<item><p>45a3</p><section>mdo sde</section><text>thos pa rnam pa 'di lta bu 'di thos nas/ bdag cag gis rnyed pa chen po thob po/ /bcom ldan 'das bdag cag gis rin po che chen po thob po/ /bcom ldan 'das bdag cag gis tshad ma mchis pa'i rin po che chen po thob po/ /bcom </text></item>
<item><p>45a4</p><section>mdo sde</section><text>ldan 'das bdag cag gis ma bslabs ma btsal ma bsams ma smon par rnam pa 'di lta bu'i rin po che chen po 'di thob ste/ bcom ldan 'das bdag cag spobs so/ /bde bar gshegs pa spobs so/ /bcom ldan 'das 'di </text></item>
<item><p>45a5</p><section>mdo sde</section><text>lta ste dper na/ mi la la zhig 'di ltar pha'i gan nas logs shig tu mchis la/ de logs shig tu mchis nas yul phyogs gcig tu phyin te/ /de dang der dgung lo mang du nyi shu 'am/ sum cu 'am bzhi bcu lnga bcur </text></item>
<item><p>45a6</p><section>mdo sde</section><text>gnas te/ bcom ldan 'das de nas mi de chen po zhig tu lags la/ de yang dbul por gyur nas 'tsho ba tshol zhing / 'tshal ma dang rad pa'i slad du phyogs dang phyogs mtshams su mchis nas/ yul phyogs gcig </text></item>
<item><p>45a7</p><section>mdo sde</section><text>cig tu phyin te/ de'i pha de yang yul gzhan du mchis la/ nor dang mgron bu dang mdzod dang bang ba mang por gyur te/ gser dang dngul dang nor bu dang mu tig dang / bai dUr+ya dang dung dang man shel dang byi ru dang sa le sbram dang dngul dgog </text></item>
<item><p>45a8</p><section>mdo sde</section><text>dang ldan par gyur la/ bran pho dang bran mo dang sug las bgyid pa dang zho shas 'tsho ba'i mi mang por gyur la/ glang po che dang rta dang shing rta dang ba lang dang lug mang po dang ldan par gyur te/ g.yog mang zhing yul chen po'i nang na nor </text></item>
<item><p>45b1</p><section>mdo sde</section><text>dang ldan pa lags la/ 'du ba dang 'phel ba dang rmo ba dang tshol ba yang mang du gyur te/ bcom ldan 'das de nas mi dbul po de 'tshal ma dang rad pa tshol ba'i slad du/ grong dang grong khyer dang grong rdal dang ljongs dang yul 'khor dang </text></item>
<item><p>45b2</p><section>mdo sde</section><text>rgyal po'i pho brang du mthar gyis 'khyam pa las/ de na nor dang mgron bu dang mdzod dang bang ba mang po mchis pa'i mi de gang na mchis pa'i grong khyer der phyin par gyur te/ bcom ldan 'das de nas mi dbul po de'i pha nor dang </text></item>
<item><p>45b3</p><section>mdo sde</section><text>mgron bu dang mdzod dang bang ba mang po can de grong khyer de na gnas shing / bu lo lnga bcu'i bar du stor ba de rtag par rgyun du dran yang bdag gcig bu nang du gdung ba ma gtogs par gzhan su la yang mi smra bar 'di snyam du yang </text></item>
<item><p>45b4</p><section>mdo sde</section><text>bdag ni rgas shing 'khogs te gtugs na/ bdag la mgron bu dang gser dang nor dang 'bru dang mdzod dang bang ba mang du yod la/ bdag la bu ni gcig kyang med na/ bdag ni 'chi ba'i dus byed par 'gyur te/ 'di dag </text></item>
<item><p>45b5</p><section>mdo sde</section><text>thams cad ma spyad par chud zos par mi 'gyur ram snyam du de'i phyir zhing bu de dran nas/ kye ma gal te bdag gi bu de nor gyi tshogs 'di la spyod par gyur na ni/ bdag mya ngan med par 'gyur bar sems la/ bcom </text></item>
<item><p>45b6</p><section>mdo sde</section><text>ldan 'das de nas mi dbul po de rad pa dang 'tshal ma tshol zhing mthar gyis 'gron bu dang gser dang nor dang 'bru dang mdzod dang bang ba mang po can gyi mi de'i gnas ga la ba der mchis te/ bcom ldan 'das de nas mi </text></item>
<item><p>45b7</p><section>mdo sde</section><text>dbul po'i pha de bdag gi mchis brang gi sgo na bram ze dang rgyal rigs dang rje'u rigs dang dmangs rigs kyi 'khor chen pos yongs su bskor cing mdun gyis bltas te/ seng ge'i khri chen po sug rten dang bcas </text></item>
<item><p>45b8</p><section>mdo sde</section><text>pa gser dang dngul gyis shin du brgyan pa la mchis nas/ 'gron bu bye ba brgya stong gis spyod pa bgyid de/ rnga yab kyis g.yob cing bla re bres pa'i sa'i phyogs/ me tog sil ma gtor cing rin po </text></item>
<item><p>46a1</p><section>mdo sde</section><text>che'i phreng ba spyangs pa na 'byor cing longs spyod pa chen pos mchis la bcom ldan 'das mi dbul po des rang gi pha de rang gi mchis brang gi chab sgo na rnam pa 'di lta bu'i longs spyod mchis shing / skye bo phal po ches yongs su </text></item>
<item><p>46a2</p><section>mdo sde</section><text>bskor nas khyim bdag gi sug las bgyid pa mthong ste/ mthong nas kyang 'jigs shing skrag la mi dga' nas spu zing zhes bgyid de/ rab tu yid mi bde nas 'di snyam du sems te/ rgyal po 'am blon po chen po 'di </text></item>
<item><p>46a3</p><section>mdo sde</section><text>dang bdag blo bur du phrad de/ 'di na bdag gi bya ba ci yang med kyis bdag dbul po'i gnas ga la ba der song la/ der bdag gi zas dang gos nyon mi mongs par rnyed kyi/ bdag 'dir ring du thogs su zin na mi rung ngo / /</text></item>
<item><p>46a4</p><section>mdo sde</section><text>'dir bag tsam gzungs su zin tam/ nyes pa gzhan la la dang phrad par gyur du mi 'ong ngam snyam nas/ bcom ldan 'das de nas mi dbul po de 'jigs pa brgyud mar yid la bgyid cing skrag nas/ de na mi gnas par rings par bros </text></item>
<item><p>46a5</p><section>mdo sde</section><text>te mchis pa dang / bcom ldan 'das de nas mi phyug po de/ bdag gi mchis brang gi chab sgo na seng ge'i khri la mchis pas/ bdag gi bu de mthong ma thag tu ngo mtshar te/ mthong nas kyang dga' mgu rangs te/ rab tu dga' zhing </text></item>
<item><p>46a6</p><section>mdo sde</section><text>dga' ba dang / yid bde ba skyes par gyur nas 'di snyam du 'gron bu dang gser dang / nor dang / 'bru dang mdzod dang bang ba'i longs spyod chen po 'di la spyod pa 'di ltar rnyed de/ bdag ni </text></item>
<item><p>46a7</p><section>mdo sde</section><text>rgas 'khogs gtugs nas/ bdag kyang 'di nyid phyir zhing dran na 'di yang kho bdag nyid 'dir 'ongs pa ngo mtshar che'o/ /snyam du sems so/ /bcom ldan 'das de nas mi de bu la </text></item>
<item><p>46a8</p><section>mdo sde</section><text>sred pas gdungs pas/ de'i tshe skad cig thang cig yud tsam de nyid la/ mi mgyogs pa dag bkye ste/ grogs po dag deng la mi de myur du khrid de shog cig ces bsgo nas/ bcom ldan 'das de nas mi de dag thams cad kyis mgyogs par brgyug </text></item>
<item><p>46b1</p><section>mdo sde</section><text>nas/ mi dbul po de bzung ba dang / bcom ldan 'das/ de nas mi dbul po de de'i tshe na 'jigs shing skrag la mi dga' nas ba spu zing zhes bgyid cing rab tu yid mi bde ste sngangs pa'i sgra drag po phyung nas/ ku co 'don cing </text></item>
<item><p>46b2</p><section>mdo sde</section><text>kho bos khyed la nyes pa cung zad kyang ma byas na zhes tshig tu smras te/ de nas mi de dag gis nan gyis mi dbul po de ku co 'don bzhin du khrid pa dang / de nas mi dbul po de 'jigs shing skrag la mi dga' nas/ spu </text></item>
<item><p>46b3</p><section>mdo sde</section><text>zing zhes bgyid cing rab tu yid mi bde ste/ 'di ltar bdag gsod tu bcug nas ma rung bar mi bya 'am snyam sems shing / de brgyal te dogs la 'gyel nas myos par gyur la/ de'i pha de yang nye ba zhig na mchis </text></item>
<item><p>46b4</p><section>mdo sde</section><text>nas/ des mi de dag la khyed kyis mi 'u ni khrid de ma 'ong bar/ 'u na chu grang mos gtor cig ces de skad smras nas gzhan mi mchis te/ de ci'i slad du zhe na/ khyim bdag de bdag ni mthu chen po dang ldan la/</text></item>
<item><p>46b5</p><section>mdo sde</section><text>mi dbul po 'di ni dman pa la mos par 'tshal nas/ khyim bdag gi bu lags par yang 'tshal na/ bcom ldan 'das/ de nas khyim bdag de thabs mkhas pa'i slad du/ 'di bdag gi bu lags shes su </text></item>
<item><p>46b6</p><section>mdo sde</section><text>la yang mi mchi ste/ bcom ldan 'das de nas khyim bdag des mi gzhan zhig la/ kye mi khyod song ste mi dbul po pha bi la/ kye mi khyod btang gis gar dga' bar 'gro la rag go zhes bsgo shig ces mchi nas/</text></item>
<item><p>46b7</p><section>mdo sde</section><text>lha bka' bzhin 'tshal zhes mi des de las mnyan nas/ mi dbul po de ga la ba der mchis te phyin nas/ mi dbul po de la kye mi khyod btang gis gar dga' bar 'gro la rag go zhes bgyis nas/ de nas mi dbul po de'i tshig de thos pa dang /</text></item>
<item><p>46b8</p><section>mdo sde</section><text>ngo mtshar dang rmad du byung ba thob par gyur te/ sa'i phyogs de las langs nas/ de mi dbul po'i gnas ga la ba der 'tshal ma dang rad pa tshol ba'i slad du mchis te/ de nas khyim bdag des mi dbul po de dgug pa'i slad du thabs mkhas pa sbyar ba/ des de la </text></item>
<item><p>47a1</p><section>mdo sde</section><text>mdog mi sdug cing mdangs ngan pa'i mi gnyis shig mngags te/ khyed gnyis deng la gang 'dir 'ongs pa'i mi 'di khyed rang gis tshig gis nyi ma'i gla thang gis gla gyis la/ nga'i khyim 'dir las byed du chug cig </text></item>
<item><p>47a2</p><section>mdo sde</section><text>de gal te 'di skad du las ci bya zhes zer ba dang / khyed gnyis kyis de la 'di skad du/ nged gnyis dang lhan cig tu phyag dar gyi phung po phyag go zhes smros shig ces bgyis nas/ mi de gnyis kyis mi dbul po de </text></item>
<item><p>47a3</p><section>mdo sde</section><text>btsal te sug las de bzhin du bsgrubs nas/ de nas mi de gnyis dang mi dbul po des mi nor chen po de las gla blangs te/ khyim de nyid na phyag dar gyi phung po 'phyag cing / mi nor po che de nyid kyi khyim drung gi spyil po na </text></item>
<item><p>47a4</p><section>mdo sde</section><text>gnas shing mchis nas/ mi phyug po des mthongs khung dang skar khung dag nas bdag gi bu phyag dar 'phyag pa mthong ste/ mthong nas ngo mtshar du gyur to/ /de nas khyim bdag de phreng ba dang rgyan bkrol te/</text></item>
<item><p>47a5</p><section>mdo sde</section><text>rad pa bzang po 'jam po chan pa phud nas/ rad pa dri ma can 'tshal te/ bdag gi gnas nas babs nas sug pa g.yon pa na skon pa thogs te/ phyag dar gyis bdag gi lus la gos par bgyis nas/</text></item>
<item><p>47a6</p><section>mdo sde</section><text>rgyang ring po nas/ smra zhing bu ga la ba der mchis te phyin nas/ 'di skad du khyod ma 'khod par skon pa thogs la phyag dar skyos shig ces mchis zhing / thabs 'dis bu de la smras te/ yang </text></item>
<item><p>47a7</p><section>mdo sde</section><text>'di skad bsgo'o/ /kye mi khyod 'di nyid na las byos la phyir gzhan du ma 'gro zhig dang / ngas khyod gla bskyed de sbyin no/ /khyod la ci dang ci dgos pa yang na bum pa'i rin nam/ yang na ril ba'i rin nam/ yang na phru ba'i </text></item>
<item><p>47a8</p><section>mdo sde</section><text>rin nam/ yang na shing gi rin nam/ yang na lan tshwa'i rin nam/ yang na zas sam/ yang na gos kyang rung ste/ de dag nga la mdzem pa med par slongs shig /kye skyes bu nga la ras rnying pa yang yod de/ de ste de yang khyod la dgos na yang slongs </text></item>
<item><p>47b1</p><section>mdo sde</section><text>shig dang / ngas khyed la sbyin no/ /kye skyes bu yo byad kyi rnam pa de lta bu de dag khyod la ci dang ci dgos pa de dang de dag thams cad ngas khyod la sbyin gyis/ mi khyod mya ngan med par byos la/ khyod kyi pha ci lta ba de bzhin du khyod kyis nga </text></item>
<item><p>47b2</p><section>mdo sde</section><text>la soms shig /de ci'i phyir zhe na/ nga ni rgan khyod ni gzhon te khyod kyis nga'i phyag dar gyi phung po 'di phyags shing las mang po byas te/ kye mi khyod las 'di byed pa'i tshe/ sgyu 'am gya gyu 'am g.yo 'am nga rgyal lam 'chab </text></item>
<item><p>47b3</p><section>mdo sde</section><text>pa sngon byas pa 'am/ byed pa yang med de kye skyes bu ji ltar mi dag gzhan las byed pa'i tshe/ skyon de dag yod pa/ khyod la rnam pa thams cad du nyes pa de dag las gcig kyang ma mthong gis deng phan chad nga la khyod ni </text></item>
<item><p>47b4</p><section>mdo sde</section><text>snying gi bu ci lta ba de dang 'dra ba yin no/ /bcom ldan 'das de nas khyim bdag des mi dbul po de la bu zhes ming du btags so/ /mi dbul po de yang khyim bdag de la phar 'du shes bskyed de/ bcom ldan 'das rnam grangs </text></item>
<item><p>47b5</p><section>mdo sde</section><text>'dis khyim bdag de bu 'tshal bas skom nas/ dgung lo nyi shu'i bar du bu de phyag dar gyi phung po 'phyag tu stsal te/ de nas dgung lo nyi shu 'das pa dang / mi dbul po de khyim bdag de'i mchis brang gi slad </text></item>
<item><p>47b6</p><section>mdo sde</section><text>nang du mchi ba la mdzem pa ma mchis par gyur te/ spyil po de nyid na gnas shing mchis pa las/ bcom ldan 'das de nas khyim bdag de bro 'tshal bar gyur te/ bdag 'gum </text></item>
<item><p>47b7</p><section>mdo sde</section><text>pa'i dus la bab par mthong nas/ de mi dbul po de la 'di skad du/ kye mi khyod tshur shog /nga'i 'gron bu dang gser dang nor dang 'bru dang mdzod dang bang ba shin tu mang du yod pa 'di dag nga ni nad tshabs che na/ de dag </text></item>
<item><p>47b8</p><section>mdo sde</section><text>su la sbyin pa dang / su las blang ba dang / gang sba bar bya ba de dag thams cad khyod kyis shes par 'dod do/ /de ci'i phyir zhe na/ ji ltar nga nor 'di'i bdag por gyur pa ltar khyed kyang de bzhin gyis nga'i 'di las khyod kyis cung zad kyang chud ma gzan </text></item>
<item><p>48a1</p><section>mdo sde</section><text>cig ces mchi nas/ bcom ldan 'das de nas mi dbul po de rnam grangs 'dis/ khyim bdag de'i 'gron bu dang gser dang nor dang 'bru dang mdzod dang / bang ba rab tu mang ba de dag mchis par 'tshal la/ bdag nyid de la re ba ma </text></item>
<item><p>48a2</p><section>mdo sde</section><text>mchis shing / /tha na phye phul gang gi rin thang tsam yang de la cung zad kyang slong ba ma mchis te/ rtswa'i spyil po de na gnas shing mchis nas/ dbul po'i bsam pa de nyid rjes su sems so/ /bcom ldan 'das de ni khyim bdag des </text></item>
<item><p>48a3</p><section>mdo sde</section><text>bu de srung nus shing yongs su smin par 'tshal/ sems btul te/ rgya chen por sems shing / sngon dbul po bsams na nyam nga zhing ngo tsha ste smod par 'tshal nas bdag 'gum pa'i dus la bab pa dang mi dbul po de bkug ste/ nye du </text></item>
<item><p>48a4</p><section>mdo sde</section><text>'dus pa mang po dang sprad nas/ rgyal po dang blon po dang grong rdal gyi mi dang / yul mi'i mdun du mngon sum du 'di skad ces bsgrags so/ /khyod nyon cig /'di ni kho bo'i snying gi bu kho bos bskyed pa ste/ grong khyer gyi ming </text></item>
<item><p>48a5</p><section>mdo sde</section><text>'di zhes bya ba nas 'khyams nas lo lnga bcu lon te/ 'di'i ming 'di zhes bya/ kho bo'i ming ni 'di zhes bya ste/ kho bo 'di tshol ba'i phyir grong khyer de nas 'dir 'ongs so/ /'di ni kho bo'i bu/ kho bo ni 'di </text></item>
<item><p>48a6</p><section>mdo sde</section><text>'i pha ste/ bdag gi spyod pa dang / longs spyod ci yod pa thams cad ni mi 'di la byino/ /kho bo'i nang gi nor cung zad ci yod pa de kun kyang 'di nyid shes so zhes bgyis pa dang / bcom ldan 'das </text></item>
<item><p>48a7</p><section>mdo sde</section><text>de nas mi dbul po des de'i tshe 'di lta bu'i sgra thos nas/ ngo mtshar dang rmad du gyur te/ 'di ltar bdag gis 'phral la 'gron bu dang gser dang nor dang 'bru dang mdzod dang / bang ba mang po rnyed do snyam du sems so/ /bcom ldan </text></item>
<item><p>48a8</p><section>mdo sde</section><text>'das de bzhin du bdag cag ni de bzhin gshegs pa'i sras dang 'dra ste/ de bzhin gshegs pa bdag cag la khyed ni nga'i bu'o zhes bka' stsal te/ khyim bdag de ci lta ba bzhin no/ /bcom ldan 'das bdag cag ni sdug bsngal </text></item>
<item><p>48b1</p><section>mdo sde</section><text>gsum gyis gzir to/ /gsum gang zhe na 'di lta ste/ sdug bsngal gyi sdug bsngal nyid dang / 'du byed kyi sdug bsngal nyid dang / 'gyur ba'i sdug bsngal nyid do/ /'khor ba na dman pa la mos pas bdag cag bcom ldan 'das chos ngan </text></item>
<item><p>48b2</p><section>mdo sde</section><text>pa mang po phyag dar gyi phung po dang 'dra ba la sems su stsal te/ de rnams la bdag cag zhugs nas 'bad cing btsal nas/ bcom ldan 'das bdag cag mya ngan las 'das pa zhig gdugs kyi gla bzhin du tshol zhing gsol te/</text></item>
<item><p>48b3</p><section>mdo sde</section><text>bcom ldan 'das bdag cag ni mya ngan las 'da' ba de rnyed pas na dga' bar gyur te/ de bzhin gshegs pa las chos 'di dag la zhugs te/ 'bad cing btsal bas/ mang po rnyed par sems so/ /de bzhin gshegs pas bdag cag </text></item>
<item><p>48b4</p><section>mdo sde</section><text>dman pa la mos par mkhyen to/ /de'i slad du bcom ldan 'das kyis bdag cag yal bar bzhag ste/ 'di ltar de bzhin gshegs pa'i ye shes kyi mdzod du khyed 'gyur ro zhes ma btol ma bstan te/ bcom ldan 'das thabs </text></item>
<item><p>48b5</p><section>mdo sde</section><text>mkhas pas bdag cag de bzhin gshegs pa'i ye shes kyi mdzod la bgo skal spyod par bkod na/ bcom ldan 'das bdag cag de la re ba ma mchis te/ 'di ltar bdag cag gis de bzhin gshegs pa las mya ngan </text></item>
<item><p>48b6</p><section>mdo sde</section><text>las 'da' ba gdugs kyi bla thang bzhin du bgyis pa ni/ de nyid bdag cag gis mang du bgyis par 'tshal to/ /bcom ldan 'das bdag cag gis byang chub sems dpa' sems dpa' chen po rnams </text></item>
<item><p>48b7</p><section>mdo sde</section><text>la/ de bzhin gshegs pa'i ye shes la brtsams nas/ chos rgya chen po bshad de/ de bzhin gshegs pa'i ye shes 'byed cing ston te/ nye bar ston du lags kyang / bcom ldan 'das </text></item>
<item><p>48b8</p><section>mdo sde</section><text>bdag cag de la re ba ma mchis so/ /de ci'i phyir zhe na/ de bzhin gshegs pa thabs mkhas pas bdag cag gi mos pa rab tu mkhyen na de bdag cag gis ni ma 'tshal ma rtogs so/ /bcom ldan </text></item>
<item><p>49a1</p><section>mdo sde</section><text>'das kyis 'di ltar bdag cag la bcom ldan 'das kyi sras yang dag pa zhes gsungs te/ bcom ldan 'das kyis bdag cag de bzhin gshegs pa'i ye shes kyi bsgo skal la spyod pa dran par mdzad do/ /de ci'i slad </text></item>
<item><p>49a2</p><section>mdo sde</section><text>du zhe na/ 'di ltar bdag cag de bzhin gshegs pa'i sras yang dag pa lags mod kyi/ bdag cag dman pa la mos pa'i slad du'o/ /gal te bcom ldan 'das kyis bdag cag gi mos pa'i stobs gzigs na/</text></item>
<item><p>49a3</p><section>mdo sde</section><text>bcom ldan 'das kyis bdag cag la byang chub sems dpa' zhes bgyi bar bka' stsal to/ /bcom ldan 'das kyis bdag cag bgyi ba rnam gnyis bgyid du stsal te/ de dag byang chub sems dpa' rnams kyi mdun du </text></item>
<item><p>49a4</p><section>mdo sde</section><text>ni dman pa la mos pa zhes bka' stsal te/ de dag ni sangs rgyas kyi byang chub rgya chen po la yang dag par btsud do/ /bcom ldan 'das kyis bdag cag gi mos pa'i stobs mkhyen nas/ de skad ces bka' stsal to/ /bcom </text></item>
<item><p>49a5</p><section>mdo sde</section><text>ldan 'das rnam grangs 'dis bdag cag 'di skad ces bdag cag re ba ma mchis mi 'tshal ma slangs ma btsal ma bsams ma gsol bar 'phral la/ de bzhin gshegs pa'i sras 'di dag bzhin du thams cad mkhyen pa'i </text></item>
<item><p>49a6</p><section>mdo sde</section><text>rin po che thob bo zhes mchi'o/ /de nas tshe dang ldan pa 'od srung chen pos de'i tshe tshigs su bcad pa 'di dag gsol to/ /da ltar 'phral la de ring bdag cag gis/ /'dren pa'i gsung sgra yid du 'ong ba thos/ /gsung thos </text></item>
<item><p>49a7</p><section>mdo sde</section><text>pas na bdag cag dga' ba thob/ /bdag cag ngo mtshar de bzhin rmad tu gyur/ /rin chen chen po mchog gi phung po rnams/ /bsams pa ma mchis nam yang ma gsol bar/ /de dag yud tsam gyis ni deng rnyed de/ /</text></item>
<item><p>49a8</p><section>mdo sde</section><text>bdag cag thams cad deng thos ngo mtshar gyur/ /ji ltar byis par gyur pa'i mi zhig ni/ /skye bo byis pa rnams kyis bslus nas su/ /pha yi gnas nas gar te mchis pa ni/ /gzhan gyi yul yang shin du ring bar mchis/ /bdag </text></item>
<item><p>49b1</p><section>mdo sde</section><text>gi bu ni 'khyams par btsal bas na/ /de tshe pha yang de yi mya ngan bgyid/ /dgung lo lnga bcu las kyang mi nyung bar/ /mya ngan de bgyid phyogs dang phyogs mtshams tshol/ /de ni de ltar bu de tshol ba na/ /grong khyer chen po gzhan du </text></item>
<item><p>49b2</p><section>mdo sde</section><text>mchis pa dang / /'dod pa'i yon tan lnga dang ldan par ni/ /khyim rnams rtsigs shing de na rab tu gnas/ /de la gser rnams dang ni 'gron bu dang / /nor dang 'bru dang man shel byi ru dang / /glang po che dang rta dang dpung bu chung / /</text></item>
<item><p>49b3</p><section>mdo sde</section><text>de bzhin phyugs dang ba lang lug mang ste/ /'phel zhing 'du ba dang ni de bzhin shing / /bran pho bran mo dmag pa'i tshogs mang ste/ /srog chags bye ba stong gis ri mo bgyis/ /rgyal ba la yang de ni rtag tu gnang / /grong na </text></item>
<item><p>49b4</p><section>mdo sde</section><text>su gnas pa yi grong pa dang / /grong khyer bas ni de la thal sbyar gyur/ /dgos pa mang la shin du dbang bas na/ /tshong pa mang po de yi drung du mchi/ /de ltar mi de 'byor par ldan pa ste/ /rgas shing 'khogs la shin du </text></item>
<item><p>49b5</p><section>mdo sde</section><text>gtugs par 'gyur/ /de ni bu yi mya ngan bgyid sems pas/ /nyin dang mtshan mo rtag tu bas par gyur/ /bdag gi bu ni de 'dra blo gros log /de ni 'khyams nas lo yang lnga bcu lon/ /'di ltar bdag la mdzod </text></item>
<item><p>49b6</p><section>mdo sde</section><text>ni mang du yod/ /bdag ni 'chi ba'i dus la nye bar gyur/ /de'i bu byis pa de ni de yi tshe/ /dbul zhing rtag tu phongs par gyur pas na/ /zas dang de bzhin gos rnams tshol ba'i phyir/ /grong dang grong rnams su </text></item>
<item><p>49b7</p><section>mdo sde</section><text>yang rjes su rgyu/ /cung zad tsam ni res 'ga' tshol ba na/ /cung zad rnyed cing res 'ga' ci mi rnyed/ /byis pa de ni gzhan gyi khyim na rke/ /g.yan pa dang ni rkom pos lus kyang yog /gang na pha mchis grong khyer </text></item>
<item><p>49b8</p><section>mdo sde</section><text>der mchi zhing / /'tshal ma dang ni rad pa tshol ba na/ /rang gi pha yi khyim de ga la bar/ /de ni mthar gyis de ru phyin par gyur/ /skyes bu de ni phyug cing nor mang ste/ /sgo na seng ge'i khri yi steng na mchis/ /srog </text></item>
<item><p>50a1</p><section>mdo sde</section><text>chags brgya phrag du mas 'khor bar bskor/ /de steng bar snang la yang bla re bres/ /skye bo yid brtan de yi gam yo 'khor/ /la la dag ni nor dang 'gron bu 'grang / /la la dag ni de la spring ba 'dri/ /la la skyed dang spogs </text></item>
<item><p>50a2</p><section>mdo sde</section><text>su rab tu gtong / /khyim bdag de khyim rab tu brgyan pa dag /dbul po des ni khyim de mthong nas su/ /bdag ni deng 'dir ga las ci ltar 'ongs/ /'di ni rgyal po'am yang na blon po yin/ /'di ni nyes par gyur na </text></item>
<item><p>50a3</p><section>mdo sde</section><text>mi rung zhes/ /tsham zungs su yang gzung bar mi 'gyur grang / /mi de de snyam sems shing 'bros bgyid la/ /dbul po rnams kyi shul srang kun tu 'dri/ /phyug po des ni bdag gi bu mthong nas/ /seng ge'i khri la </text></item>
<item><p>50a4</p><section>mdo sde</section><text>mchis shing dga' bar gyur/ /des ni de yi gan du 'dzin par btang / /skyes bu dbul po de ni khrid de shog /de yi mod la mi de bzung ba dang / /bzung ma thag tu de ni brgyal bar gyur/ /gor ma chag par bdag </text></item>
<item><p>50a5</p><section>mdo sde</section><text>gsod nye bar lhags/ /bdag la zas dang gos kyis ci zhig bya/ /nor mang mkhas pa de yis de mthong nas/ /byis pa log yid 'di ni dman la mos/ /nga yi 'byor pa 'di la dad mi byed/ /'di ni bdag gi pha zhes </text></item>
<item><p>50a6</p><section>mdo sde</section><text>yid mi ches/ /de yis sems can dman zhing gos ngan la/ /yon po zhar ba theng 'grums gyur pa yi/ /de 'dra'i mi dag kha cig btang nas su/ /las byed pa yi mi de rab tshol cig /nga yi 'di na phyag dar rul pa dang /</text></item>
<item><p>50a7</p><section>mdo sde</section><text>gcin dang bshang bas ma rung gyur pa rnams/ /de dag 'phyag pa'i phyir ni las byos shig /khyod ni gla yang nyis gyur sbyin par bya/ /mi des 'di lta bu yi sgra thos nas/ /'ongs te sa phyogs de dag de yis phyags/ /khyim gyi </text></item>
<item><p>50a8</p><section>mdo sde</section><text>drung du rtswa yi spyil po na/ /der yang gnas bcas nas ni 'dug par byed/ /skar khung snang ba nas ni rtag par yang / /phyug po des kyang skyes bu de bltas te/ /dman la mos pa bdag gi bu 'di ni/ /phyag dar phung po rnams ni </text></item>
<item><p>50b1</p><section>mdo sde</section><text>'phyag par byed/ /de ni babs te skon bu thogs bgyid cing / /dri ma can gyi gos dag 'tshal nas su/ /de yi gan du nye bar mchis nas ni/ /las rnams mi byed ces ni rab tu spyos/ /khyod las gla yang nyis gyur sbyin par bya/ /</text></item>
<item><p>50b2</p><section>mdo sde</section><text>de bzhin rkang pa bsku ba'ang nyis gyur du/ /lan tshwa can gyi zas ni khyod la sbyin/ /ras dang tshod ma dag kyang sbyin par bya/ /de tshe de ltar de lta spyos nas ni/ /mkhas pas de ni slar yang rab tu dkris/ /khyod kyis 'dir ni shin </text></item>
<item><p>50b3</p><section>mdo sde</section><text>du las byos shig /nga yi bu yin yang dag the tsom med/ /de ni bags kyis bags kyis khyim bzhag ste/ /lo grangs nyi shu bar du tshang bar yang / /mi de las rnams legs par bgyid tu stsal/ /bags kyis mi de rnam par </text></item>
<item><p>50b4</p><section>mdo sde</section><text>yid phab nas/ /des ni shel dang 'gron bu mu tig kyang / /khyim de nyid du rab tu sbed par byed/ /de ni thams cad bgrang zhing brtsi bar bgyid/ /don dang nor rnams kun la'ang de sems so/ /de yi mchis brang gi ni slad rol na/ /</text></item>
<item><p>50b5</p><section>mdo sde</section><text>byis pa de ni gcig pu spyil bur gnas/ /bdag la longs spyod 'di dag yod med ces/ /dbul po'i bsam pa dag ni rjes su sems/ /bu de 'du shes rgya cher gyur pa ni/ /de yi rnam pa de 'dra des 'tshal nas/ /mdza' bo </text></item>
<item><p>50b6</p><section>mdo sde</section><text>gnyen bshes mang po kun bsogs te/ /nor 'di thams cad 'di la gtad par bya/ /de yis rgyal po'i grong dang grong khyer mi/ /tshong pa mang po dag kyang bsogs nas su/ /'khor gyi dbus su 'di skad </text></item>
<item><p>50b7</p><section>mdo sde</section><text>tshig smras pa/ /bdag gi bu 'di stor nas yun ring ste/ /sngar ni lo grangs lnga bcu tshang bar lon/ /gzhan yang bdag gis mthong nas nyi shu lags/ /grong khyer 'di zhes bgyi bar bdag gis stor/ /</text></item>
<item><p>50b8</p><section>mdo sde</section><text>de tshol slad du bdag ni 'dir mchis so/ /bdag gi nor 'di kun gyi bdag po ste/ /'di dag thams cad ma lus 'di la gtad/ /pha yi nor gyis dgos dgur spyad par gyis/ /bran gza' 'di </text></item>
<item><p>51a1</p><section>mdo sde</section><text>dag kun kyang rab tu sbyin/ /dman la mos dang pha yi yon tan dang / /sngon gyi dbul zhing phongs pa dran nas ni/ /mi de shin du ngo mtshar thob par gyur/ /bran gza' rnyed pas de ring shin du bde/ /de bzhin bdag </text></item>
<item><p>51a2</p><section>mdo sde</section><text>cag rnam par 'dren pa yis/ /dman pa la ni mos par mkhyen pas na/ /sangs rgyas su yang 'gyur zhes ma bstan te/ /khyod ni nyan thos nga yi bu yin no/ /bdag la 'jig rten mgon pos bka' stsal pa/ /</text></item>
<item><p>51a3</p><section>mdo sde</section><text>mchog rab byang chub la ni su zhugs rnams/ /lam gang bsgoms pas sangs rgyas 'gyur ba yi/ /bla med lam ni de la 'od srung shod/ /de phyir bde bar gshegs pas bka' stsal nas/ /byang chub sems </text></item>
<item><p>51a4</p><section>mdo sde</section><text>dpa' stobs chen mang po la/ /rgyu dang dpe yang bye ba khrag khrig gis/ /bdag cag gis kyang bla med lam bstan to/ /rgyal ba'i sras kyis bdag las thos nas ni/ /byang chub mchog lam de ni goms par </text></item>
<item><p>51a5</p><section>mdo sde</section><text>bgyid/ /sangs rgyas su ni 'jig rten 'di 'gyur zhes/ /de ma thag tu de dag lung yang bstan/ /chos mdzod 'di ni yang dag srung bgyid cing / /rgyal ba'i sras rnams la ni bstan pa yang / /ji ltar mi de'i </text></item>
<item><p>51a6</p><section>mdo sde</section><text>yid brtan de bzhin du/ /rnam par 'dren pa de 'dra'i las bgyid do/ /dbul po dag gi bsam pa rnam par sems/ /sangs rgyas mdzod 'di rnams ni rab sbyin zhing / /rgyal ba'i ye shes rab tu bshad mod kyi/ /</text></item>
<item><p>51a7</p><section>mdo sde</section><text>rgyal ba'i ye shes 'di ni don mi gnyer/ /bdag nyid mya ngan las kyang 'da' bar rtog /ye shes 'di tsam las ni gzhan mi 'byung / /sangs rgyas rnams kyi zhing gi bkod thos nas/ /bdag cag nam yang </text></item>
<item><p>51a8</p><section>mdo sde</section><text>dga' bar ma gyur to/ /chos 'di thams cad zag med zhi ba ste/ /'gog pa dang ni skye ba rnam par spangs/ /'di ni chos rnams gang yang ma mchis shis/ /de ltar bsams na dad par ma gyur to/ /</text></item>
<item><p>51b1</p><section>mdo sde</section><text>sangs rgyas ye shes bla na med pa la/ /bdag cag yun ring dus nas mi re zhing / /bdag cag nam yang 'di la ma smon te/ /rgyal bas 'di ni dam pa'i mthar gsungs so/ /mya ngan 'das pa'i mthar thug lus </text></item>
<item><p>51b2</p><section>mdo sde</section><text>'di las/ /stong pa nyid du yun ring yongs su bsgoms/ /khams gsum sdug bsngal gzir las yongs su thar/ /bdag cag gis ni rgyal ba'i bstan pa bgyis/ /rgyal ba'i sras la gang tshe rab bstan te/ /</text></item>
<item><p>51b3</p><section>mdo sde</section><text>byang chub mchog la yang dag su zhugs pa/ /de dag la ni chos gang ci bshad pa/ /de la bdag cag nam yang re ma mchis/ /bdag cag 'jig rten slob dpon rang byung gis/ /dus la bzhes pa mdzad nas yal bar </text></item>
<item><p>51b4</p><section>mdo sde</section><text>bzhag /bdag cag rnams kyi dad pa rab brtags nas/ /yang dag ldem dgongs tshig don de ma bshad/ /de yi thabs mkhas pa ni ji lta bur/ /dus su nor mang po yi skyes bu ltar/ /dman par dad pa bu de legs </text></item>
<item><p>51b5</p><section>mdo sde</section><text>par btul/ /btul nas de la nor yang rab tu stsal/ /thabs la mkhas pas rab tu ston mdzad de/ /dman la mos pa'i sras rnams 'dul mdzad cing / /btul nas sangs rgyas ye shes 'di stsol ba/ /</text></item>
<item><p>51b6</p><section>mdo sde</section><text>'jig rten mgon po shin du dka' ba mdzad/ /sangs rgyas bstan pa 'di la bdag cag rnams/ /thog ma'i 'bras bu zag med dam pa thob/ /ji ltar dbul pos nor rnams rnyed pa bzhin/ /de ring 'phral la bdag </text></item>
<item><p>51b7</p><section>mdo sde</section><text>cag ngo mtshar thob/ /bdag cag tshul khrims gang rnams yun ring du/ /'jig rten mkhyen pa'i bstan la legs gsungs pa/ /mgon po sngon chad tshul khrims spyad pa yi/ /de yi 'bras bu de ring bdag cag thob/ /tshangs par </text></item>
<item><p>51b8</p><section>mdo sde</section><text>spyod pa mchog rab rnam dag gang / /'dren pa'i bstan la shin du bsnyen bgyid pa/ /de yi 'bras bu zhi ba khyad par can/ /rgya chen zag pa ma mchis de ring thob/ /mgon po de ring bdag cag sgrogs gyur te/ /byang chub dam pa yang dag bsgrag </text></item>
<item><p>52a1</p><section>mdo sde</section><text>par bgyi/ /byang chub pa yi sgra yang rab tu brjod/ /de bas bdag cag sgrogs pa mi bzad 'dra/ /mgon po deng ni bdag cag 'os gyur te/ /lha dang bcas pa'i 'jig rten bdud dang bcas/ /tshangs par bcas pa'i sems </text></item>
<item><p>52a2</p><section>mdo sde</section><text>can thams cad kyis/ /bdag cag shin du mchod par 'os pa lags/ /mi yi 'jig rten 'di na gang dka' ba/ /dka' ba 'di 'dra bdag cag mdzad pas na/ /bskal pa bye ba mang por 'bad pas kyang / /khyod la lan glon rngo </text></item>
<item><p>52a3</p><section>mdo sde</section><text>thog ga la mchis/ /mgo dang lag pa dang ni rkang pas kyang / /lan du phan par bgyi ba shin du dka'/ /gang gA'i bye snyed bskal pa rdzogs par yang / /mgo dang phrag la gang gis khyer ba dang / /bca' dang bza' dang skom </text></item>
<item><p>52a4</p><section>mdo sde</section><text>dang gos rnams dang / /mal cha stan dang steng g.yogs chen po phul/ /tsan dan dag las gtsug lag khang bgyis te/ /bcos bu'i ras phrugs rab tu bting ba dang / /na ba'i gsos sman rnam pa mang po yang / /bde bar </text></item>
<item><p>52a5</p><section>mdo sde</section><text>gshegs pa mchod phyir rtag phul te/ /gang gA'i bye snyed bskal par phul yang ni/ /de la nam yang lan glon rngo mi thog /mtshungs med mthu mnga' che ba'i chos ldan pa/ /bzod pa'i stobs gnas rdzu 'phrul che </text></item>
<item><p>52a6</p><section>mdo sde</section><text>rnams dang / /sangs rgyas rgyal chen zag med rgyal ba ni/ /byis pa dag gi 'di 'dra shin du bzod/ /de bzhin rtag tu rjes su 'thun 'jug cing / /mtshan ma spyod pa rnams la chos ston te/ /chos kyi dbang phyug 'jig rten </text></item>
<item><p>52a7</p><section>mdo sde</section><text>kun la dbang / /dbang phyug chen po 'jig rten 'dren dbang po/ /sems can gnas rnams rab tu mkhyen pas na/ /so sor bsgrub pa rnam pa mang por ston/ /de dag mos pa sna tshogs mkhyen nas su/ /brgya phrag stong </text></item>
<item><p>52a8</p><section>mdo sde</section><text>gis rab tu chos 'chad do/ / sems can thams cad dang ni gang zag gi/ / de bzhin gshegs kyi spyod pa rab mkhyen pas/ / byang chub dam pa 'di ni rab ston cing / / chos rnams rnam pa mang po shin du gsung / /dam pa'i chos pad ma dkar </text></item>
<item><p>52b1</p><section>mdo sde</section><text>po las mos pa'i le'u zhes bya ste bzhi pa'o// // de nas bcom ldan 'das kyis tshe dang ldan pa 'od srung chen po dang / gzhan yang gnas brtan nyan thos chen po de dag la bka' stsal pa/ 'od srung legs so legs so/ /khyed kyis </text></item>
<item><p>52b2</p><section>mdo sde</section><text>de bzhin gshegs pa'i yang dag pa'i yon tan bsngags pa brjod pa ni/ 'od srung khyed legs so/ /'od srung de dag ni de bzhin gshegs pa'i yon tan no/ /de bas gzhan yang mang zhing tshad med grangs med de/ bskal pa dpag tu med </text></item>
<item><p>52b3</p><section>mdo sde</section><text>par bshad kyang / de dag gi mtha' rtogs par sla ba ma yin no/ /'od srung de bzhin gshegs pa ni chos kyi rje/ chos thams cad kyi rgyal po gtso bo mnga' ba ste/ 'od srung de bzhin gshegs pas chos gang du bzhag pa dang / ji ltar </text></item>
<item><p>52b4</p><section>mdo sde</section><text>bzhag pa de dag de bzhin du 'gyur ro/ /'od srung de bzhin gshegs pa chos thams cad rig par 'jog ste/ de bzhin gshegs pa'i ye shes kyis 'jog go/ /ji ltar chos de dag thams cad mkhyen pa'i sa nyid du 'byung bar de ltar </text></item>
<item><p>52b5</p><section>mdo sde</section><text>'jog go/ /chos thams cad kyi don gyi rim pa la de bzhin gshegs pa gzigs te/ chos thams cad la lhag pa'i bsam pa thob/ chos thams cad nges par gtan la dbab pa la thabs mkhas pa'i ye shes dam pa mchog thob </text></item>
<item><p>52b6</p><section>mdo sde</section><text>ste/ 'od srung de bzhin gshegs pa dgra bcom pa yang dag par rdzogs pa'i sangs rgyas ni thams cad mkhyen pa'i ye shes ston pa'o/ /thams cad mkhyen pa'i ye shes la 'dzud pa'o/ /thams cad mkhyen pa'i ye shes la 'jog </text></item>
<item><p>52b7</p><section>mdo sde</section><text>pa'o/ /'od srung 'di lta ste dper na/ stong gsum gyi stong chen po'i 'jig rten gyi khams 'di na/ rtswa dang shing gel pa dang sman dang nags tshal kha dog sna tshogs rnam pa du ma dang / sman mang po ming tha dad tu btags pa/ sa dang ri sul </text></item>
<item><p>52b8</p><section>mdo sde</section><text>dag nas ji snyed skyes pa/ sprin chu chen pos rgyas pa 'dus nas/ thams cad dang ldan pa'i stong gsum gyi stong chen po'i 'jig rten gyi khams khebs par byas so/ /kun khebs par byas nas dus gcig tu char </text></item>
<item><p>53a1</p><section>mdo sde</section><text>mnyam par phab ste/ 'od srung stong gsum gyi stong chen po'i 'jig rten gyi khams 'di'i rtswa dang shing gel pa dang sman dang nags tshal de na/ sdong bu dang yal ga dang lo ma dang 'dab ma gzhon zhing 'jam pa ci yod pa dang sdong bu dang yal </text></item>
<item><p>53a2</p><section>mdo sde</section><text>ga dang lo ma dang 'dab ma bar ma ci yod pa dang sdong bu dang yal ga dang lo ma dang 'dab ma chen po dang rtswa dang shing gel pa dang sman dang nags tshal gyi sdong po dang sdong po chen po ci yod pa de dag thams cad/ sprin chen po las char bab pa la mthu </text></item>
<item><p>53a3</p><section>mdo sde</section><text>dang yul ji lta ba bzhin du chu'i khams so sor 'thungs te/ de yang sprin chen po gcig las byung ba/ ro gcig pa'i chu mang pos sa bon ji lta bar rjes su 'thun par skyes te/ 'phel zhing rgyas par 'gyur ro/ /de bzhin du me tog dang </text></item>
<item><p>53a4</p><section>mdo sde</section><text>'bras bu 'byung ste/ de dag kyang so so'i ming thob po/ /sa gcig la gnas pa'i sman mang po sa bon mang po de thams cad chu ro gcig pas bangs pa de bzhin du/ 'od srung de bzhin gshegs pa dgra bcom pa yang dag par rdzogs </text></item>
<item><p>53a5</p><section>mdo sde</section><text>pa'i sangs rgyas 'jig rten du byung ngo / /ji ltar sprin chen po 'dus pa de bzhin du/ de bzhin gshegs pa byung nas/ lha dang mi dang lha ma yin du bcas pa thams cad dang ldan pa'i 'jig rten la dbyangs kyis go bar mdzad do/ / 'od srung 'di </text></item>
<item><p>53a6</p><section>mdo sde</section><text>lta ste dper na sprin chen po des thams cad dang ldan pa'i stong gsum gyi stong chen po'i 'jig rten gyi khams khebs pa de bzhin du/ 'od srung de bzhin gshegs pa dgra bcom pa yang dag par rdzogs pa'i sangs rgyas kyis/ lha dang mi dang </text></item>
<item><p>53a7</p><section>mdo sde</section><text>lha ma yin du bcas pa'i 'jig rten gyi mdun du/ sgra 'di skad 'byin cing dbyangs kyis thos par byed de/ lha dang mi dag nga ni de bzhin gshegs pa dgra bcom pa yang dag par rdzogs pa'i sangs rgyas te/ rgal nas bsgral lo grol nas </text></item>
<item><p>53a8</p><section>mdo sde</section><text>dgrol lo/ /dbugs phyin nas dbugs dbyung ngo / /yongs su mya ngan las 'das nas yongs su mya ngan las bzla'o/ /nga ni da ltar gyi 'jig rten dang 'jig rten gzhan yang yang dag pa'i shes rab kyis yang dag pa ji lta ba bzhin du rab tu </text></item>
<item><p>53b1</p><section>mdo sde</section><text>mkhyen to/ /thams cad mkhyen cing thams cad gzigs so/ /lha dang mi dag chos nyan pa'i phyir nga'i drung du shog cig /nga ni lam ston pa'o/ /lam 'chad pa'o/ /lam rig pa'o/ /lam mkhas pa'o/ /'od srung de ltar srog chags bye ba khrag </text></item>
<item><p>53b2</p><section>mdo sde</section><text>khrig brgya stong mang po/ /de bzhin gshegs pa la chos nyan zhing nye bar lhags pa'i sems can de dag gi dbang po dang / brtson 'grus kyi rim pa de bzhin gshegs pas mkhyen nas/ de dag la chos kyi rnam grangs nye bar sbyor ro/ /de dag la chos kyi </text></item>
<item><p>53b3</p><section>mdo sde</section><text>gtam mang po sna tshogs dga' ba tshim pa mgu bar byed pa phan pa dang bde bar 'gyur ba'i gtam gang gis/ sems can tshe 'di la bde bar 'gyur zhing 'chi ba'i dus byas nas kyang bde 'gror skye la/ gar skyes pa der 'dod pa mang po spyod kyang chos </text></item>
<item><p>53b4</p><section>mdo sde</section><text>nyan zhing / chos de thos nas sgrib pa med par 'gyur te/ mthar gyis thams cad mkhyen pa'i chos la stobs ji lta ba dang yul ji lta ba dang mthu ji lta ba bzhin du 'jug pa 'gyur ba gsung ngo / /'od srung 'di lta ste dper na/</text></item>
<item><p>53b5</p><section>mdo sde</section><text>sprin chen po des stong gsum gyi stong chen po'i 'jig rten gyi khams khebs nas char mnyam par phab ste/ rtswa ba dang shing gel pa dang sman dang nags tshal thams cad chus ngoms te/ stobs ji lta ba dang yul ji lta ba dang </text></item>
<item><p>53b6</p><section>mdo sde</section><text>mthu ji lta ba bzhin du rtswa dang shing gel pa dang sman dang nags tshal la sogs pas chu 'thung ste/ bdag bdag gi rigs dang tshad tu skye'o/ /'od srung de bzhin du de bzhin gshegs pa dgra bcom pa yang dag </text></item>
<item><p>53b7</p><section>mdo sde</section><text>par rdzogs pa'i sangs rgyas kyis chos bshad pa/ chos thams cad ro gcig pa ste/ de ni rnam par grol ba dang 'dod chags dang bral ba dang / 'gog pa </text></item>
<item><p>53b8</p><section>mdo sde</section><text>dang / thams cad mkhyen pa'i ye shes kyi mthar ro gcig go/ /'od srung de bzhin du de bzhin gshegs pas chos bshad </text></item>
<item><p>54a1</p><section>mdo sde</section><text>pa de la/ sems can gang nyan pa dang 'dzin pa dang 'dzud pa de dag bdag gis bdag shes pa 'am rig pa 'am rtogs pa med do/ /de ci'i phyir zhe na/ 'od srung de bzhin gshegs pas 'di ltar sems can de dag de </text></item>
<item><p>54a2</p><section>mdo sde</section><text>bzhin du mkhyen te/ de dag su yin pa dang de dag ci lta bu yin pa dang de dag ci 'dra ba dang de dag ci la sems pa dang de dag ji ltar sems pa dang de dag cis sems pa dang de dag ci la sgom pa dang de dag ji ltar sgom pa dang de </text></item>
<item><p>54a3</p><section>mdo sde</section><text>dag cis sgom pa dang de dag ci 'thob pa dang de dag ji ltar 'thob pa dang de dag cis 'thob pa de dag thams cad ni 'od srung de bzhin gshegs pa la mngon sum ste/ mngon sum du gzigs/ ji lta ba bzhin du </text></item>
<item><p>54a4</p><section>mdo sde</section><text>gzigs pa'i phyir ro/ /'od srung 'di lta ste/ rnam par grol ba'i ro dang mya ngan las 'das pa'i mthar thug pa dang rtag par yongs su mya ngan las 'das pa dang / sa gcig pa dang nam mkha'i spyod yul du ngas chos </text></item>
<item><p>54a5</p><section>mdo sde</section><text>rnams ro gcig par rtogs kyang / sems can rnams kyi dad pa bsrung ba'i phyir/ sa de dang de dag na gnas pa'i sems can rtswa dang shing gel pa dang sman dang nags tshal rab 'bring tha ma de dag lta bu la/ thams cad </text></item>
<item><p>54a6</p><section>mdo sde</section><text>mkhyen pa'i ye shes blo bur du mi ston to/ /'od srung de bzhin gshegs pas ldem por dgongs te bshad pa la/ khyed 'jug mi nus pas khyed ngo mtshar du gyur to/ /de ci'i phyir zhe na/ 'od srung de bzhin gshegs </text></item>
<item><p>54a7</p><section>mdo sde</section><text>pa dgra bcom pa yang dag par rdzogs pa'i sangs rgyas rnams kyis dgongs te bshad pa ni shes par dka' ba'i phyir ro/ /de nas bcom ldan 'das kyis de'i don rgyas par ston cing / de'i tshe tshigs su </text></item>
<item><p>54a8</p><section>mdo sde</section><text>bcad pa 'di dag bka' stsal to/ /chos rgyal srid pa 'joms mdzad pa/ /nga ni 'jig rten byung nas su/ /mos pa rnam par mkhyen gyur nas/ /sems can rnams la chos 'chad do/ /</text></item>
<item><p>54b1</p><section>mdo sde</section><text>dpa' bo chen po blo brtan pas/ /bshad pa rnams ni yun ring srung / /gsang chen dag kyang 'dzin mdzad cing / /srog chags rnams la mi ston to/ /ye shes de ni shes dga' ste/ /byis pa rnams kyis 'phra la thos/ /mi shes </text></item>
<item><p>54b2</p><section>mdo sde</section><text>pas na the tshom gyur/ /de las nyams shing de dga' 'khyam/ /de yi stobs kyang ci 'dra dang / /yul yang ji bzhin bshad par bya/ /tha dad pa yi don rnams kyis/ /lta ba dag ni drang por bya/ /'od srung sprin ni ji lta bur/ /</text></item>
<item><p>54b3</p><section>mdo sde</section><text>'dus nas 'jig rten khams rnams su/ /sa rnams rab tu yog par ni/ /thams cad du yang khebs par gyur/ /de ni rab tu chus rgyas te/ /sprin chen glog gi phreng bar bcas/ /skad kyis shin du sgra 'byin cing / /</text></item>
<item><p>54b4</p><section>mdo sde</section><text>lus can rnams la dga' bar byed/ /nyi ma'i 'od ni bsgribs pas na/ /dkyil 'khor dag kyang bsil bar byas/ /lag gis slebs par 'dug nas su/ /thams cad du ni char yang 'bebs/ /de ni snyoms par </text></item>
<item><p>54b5</p><section>mdo sde</section><text>'bebs pa yang / /chu yi phung po mi chung bar/ /kun du bab par gyur pas na/ /sa 'di rnams kyang ngoms par byas/ /gang dag sa 'di rnams las ni/ /skye bar gyur pa sman rnams dang / /rtswa dang gel </text></item>
<item><p>54b6</p><section>mdo sde</section><text>pa nags tshal dang / /sdong po dang ni sdong chen dang / /'bru yi rnam pa mang po dang / /sngon por gyur pa dag kyang rung / /ri dang ri sul nags rnams sam/ /sman ljongs nas ni gang 'khrungs pa/ /</text></item>
<item><p>54b7</p><section>mdo sde</section><text>sprin gyis thams cad ngoms par byed/ /rtswa dang gel pa nags tshal dang / /gdungs pa'i sa yang ngoms par byas/ /sman rnams la yang kun tu phab/ /chu de rnams kyang ro gcig ste/ /sprin las </text></item>
<item><p>54b8</p><section>mdo sde</section><text>bab pa 'di na gnas/ /ji ltar stobs dang yul gzhan du/ /rtswa dang gel pa de 'thung ngo / /sdong po dang ni sdong po chen po rnams/ /chung ngu bar ma na tshod ji bzhin du/ /ji ltar stobs bzhin thams cad chu 'thung ste/ /</text></item>
<item><p>55a1</p><section>mdo sde</section><text>'thungs nas ji ltar 'dod pa bzhin du skye/ /sprin las char pa bab pas rtsi chen rnams/ sdong bu sbu gu shun pa ci lta bar/ /yal ga gyes dang 'dab ma ji bzhin du/ /'bras bu me tog rnams kyang de bzhin </text></item>
<item><p>55a2</p><section>mdo sde</section><text>'phel/ /char pa ro gcig pa yang bab pas na/ /ji lta'i stobs dang yul ni ci 'dra bar/ /gang gis sa bon dag ni ci 'dra las/ /de dag rang rang las ni skye ba 'byin/ /'od srung de bzhin sangs rgyas 'jig </text></item>
<item><p>55a3</p><section>mdo sde</section><text>rten 'dir/ /'jig rten char 'dzin sprin dang 'dra bar 'byung / /'jig rten mgon po byung nas chad par 'gyur/ /srog chags la ni yang dag spyod par ston/ /lhar bcas 'jig rten dag gis mdun bdar </text></item>
<item><p>55a4</p><section>mdo sde</section><text>nas/ /de ltar drang srong chen po rab sgrogs te/ /de ni rkang gnyis mchog rgyal de bzhin gshegs/ /sprin lta bur ni 'jig rten 'dir byung te/ /rab tu lus skams srid pa gsum chags pa/ /sems </text></item>
<item><p>55a5</p><section>mdo sde</section><text>can thams cad ngas ni ngoms par byas/ /sdug bsngal dag gis skams pa bde la dgod/ /ngas ni 'dod dang mya ngan 'das pa 'ang sbyin/ /lha dang mi tshogs rnams kyang nga la nyon/ /nga la lta ba'i phyir ni nye bar shog /</text></item>
<item><p>55a6</p><section>mdo sde</section><text>de bzhin gshegs pa bcom ldan zil mi non/ /bsgral ba'i phyir ni 'jig rten 'dir skyes te/ /rnam dag shin du mthong bar bya ba'i chos/ /srog chags bye ba stong la bshad par bya/ /de yi mnyam pa nyid </text></item>
<item><p>55a7</p><section>mdo sde</section><text>dang yang dag gcig /de ni rnam grol mya ngan 'da' ba yin/ /rtag tu byang chub phyir ni zhugs par yang / /dbyangs gcig gis ni rab tu chos bshad de/ de ni mnyam pa nyid de mi mnyam med/ /'dod </text></item>
<item><p>55a8</p><section>mdo sde</section><text>chags med cing zhe sdang dag kyang med/ /nam yang nga la rjes su chags pa med/ /su la 'ang nga ni mdza' zhing sdang ba med/ /sems can gcig bzhin 'gro ba gzhan la ste/ /lus can rnams la chos </text></item>
<item><p>55b1</p><section>mdo sde</section><text>ni snyoms par 'chad/ /las gzhan mi byed rab tu chos 'chad de/ /'gro ba dang ni 'greng dang 'dug pa dang / /mal du zhugs te nyal ba'i tshe na yang / /nam yang nga la skyo bar gyur pa med/ /sprin gyis char </text></item>
<item><p>55b2</p><section>mdo sde</section><text>pa mnyam par phab pa bzhin/ /'jig rten 'di rnams thams cad ngoms par bya/ /'phags pa dang ni ma rabs mtshungs pa'i blo/ /tshul khrims ldan dang tshul khrims 'chal pa dang / /de bzhin mi gang </text></item>
<item><p>55b3</p><section>mdo sde</section><text>spyod pa nyams pa dang / /spyod dang cho ga rnams su ldan pa dang / /lta la gnas shing lta ba gang nyams dang / /yang dag gang lta lta ba rnam dag dang / /blo gros ngan pa dang ni dam pa 'ang rung / /dbang po brtul po rnams </text></item>
<item><p>55b4</p><section>mdo sde</section><text>la chos bshad de/ /skyo ba thams cad rab tu rnam spangs nas/ /ngas ni yang dag chos kyi char pa phab/ /ji lta'i spobs bzhin nga la mnyan nas ni/ /lha mi nang na yang tu 'ong ba dang / /'khor los bsgyur dang brgya byin tshangs pa </text></item>
<item><p>55b5</p><section>mdo sde</section><text>yi/ /rnam pa mang po'i sa la gnas par 'gyur/ /phran tshegs phran tshegs sman rnams 'di dag dang / /'jig rten 'di na gang chung 'di dag dang / /bar ma chen po dman rnams gzhan dag kyang / /de dag thams cad rab tu bshad kyis nyon/ /</text></item>
<item><p>55b6</p><section>mdo sde</section><text>zag pa med pa'i chos rnams rab shes nas/ /mi dag mya ngan 'das thob gnas pa dang / /drug mngon shes shing gsum rig gang 'gyur ba/ /de ni bar ma'i sman zhes bya ba yin/ /gang dag ri sul rnams na gnas pa dang / /mi gang rang rgyal </text></item>
<item><p>55b7</p><section>mdo sde</section><text>byang chub 'dod byed pa/ /de 'dra 'bring du rnam par dag pa'i blo/ /de ni bar ma'i sman zhes bya ba yin/ /brtson 'grus dang ni bsam gtan rnams bsten cing / /lha dang mi mgon sangs rgyas 'gyur bya zhes/ /skyes bu khyu mchog tu yang gang smon pa/ /</text></item>
<item><p>55b8</p><section>mdo sde</section><text>de ni sman gyi mchog ces bya ba yin/ /bde bar gshegs pa'i sras po gang zhugs pa/ /byams pa bsnyen cing 'di la zhi ba spyod/ /skyes bu khyu mchog tu yang the tshom med/ /de 'dra 'di na sdong po yin zhes bya/ /phyir mi ldog pa'i 'khor lo rab skor zhing / /rdzu 'phrul stob </text></item>
<item><p>56a1</p><section>mdo sde</section><text>la gnas pa gang dpa' ba/ srog chags bye ba mang po rab tu 'grol/ /de ni 'di na sdong po chen po yin/ /rgyal bas chos de mnyam par bshad pa ni/ /sprin gyis char pa mnyam pa phab pa bzhin/ /sna tshogs mngon shes </text></item>
<item><p>56a2</p><section>mdo sde</section><text>'di 'dra 'di dag kyang / /sa steng sman rnams ji ltar gnas pa bzhin/ /de lta bu yi dpe dag bstan pa yis/ /de bzhin gshegs pa'i thabs rnams shes par gyis/ /ji ltar de yis chos gcig bshad pa yang / /sna tshogs tshig </text></item>
<item><p>56a3</p><section>mdo sde</section><text>ni char gyi thigs pa bzhin/ /ngas kyang chos kyi char pa phab pas na/ /'jig rten 'di dag thams cad ngoms par gyur/ /rab tu bshad pa ro gcig chos la yang / /ci 'dra stobs bzhin rjes su rnam par sems/ /ji ltar </text></item>
<item><p>56a4</p><section>mdo sde</section><text>rtswa dang gel pa'i shing rnams dang / /bar ma'i sman rnams la yang ji lta bar/ /sdong po dang ni sdong po chen po de/ /char bab phyogs bcu kun na'ang mdzes pa bzhin/ /'di ni rtag tu 'jig rten phan pa'i chos/ /'jig rten </text></item>
<item><p>56a5</p><section>mdo sde</section><text>'di kun chos kyis ngoms par byed/ /'jig rten thams cad ngoms par byas nas ni/ /sman rnams las ni me tog rab tu 'byung / /bar ma sman rnams rab tu skye ba ni/ dgra bcom gang dag zag pa zad gnas dang / /</text></item>
<item><p>56a6</p><section>mdo sde</section><text>nags tshal khrod nas rang sangs rgyas rnams la/ /legs par gsungs pa'i chos rnams bstan par bya/ /byang chub sems dpa' mang po dran ldan brtan/ /byang chub mchog 'di yongs su tshol ba na/ /khams gsum thams </text></item>
<item><p>56a7</p><section>mdo sde</section><text>cad rtogs par khong chud pa/ /de dag rtag tu skye ba sdong po bzhin/ /rdzu 'phrul gang ldan bsam gtan bzhir zhugs pa/ /gang dag stong pa nyid thos dga' skyed cing / /'od zer stong phrag rab tu gtong ba rnams/ /</text></item>
<item><p>56a8</p><section>mdo sde</section><text>de dag sdong po chen po zhes kyang bya/ /'od srung 'di lta bu yi chos bshad pa/ /sprin gyis char pa mnyam par phab pa bzhin/ /mi yi me tog mang po mtha' yas pa/ /des ni mang po'i sman bzhin rnam par skyed/ /</text></item>
<item><p>56b1</p><section>mdo sde</section><text>rang gis rig pa'i chos rnams rab tu bshad/ /sangs rgyas byang chub dag ni dus su bstan/ /de ni 'jig rten 'dren pa thams cad dang / /nga yi thabs la mkhas pa mchog yin no/ /'di ltar don dam yang dag ngas bshad pa/ /</text></item>
<item><p>56b2</p><section>mdo sde</section><text>nyan thos de kun mya ngan ma 'das te/ /de dag byang chub spyod pa rab spyad nas/ /nyan thos 'di dag thams cad sangs rgyas 'gyur/ /'od srung gzhan yang de bzhin gshegs pa ni/ sems can 'dul bar mtshungs te mi </text></item>
<item><p>56b3</p><section>mdo sde</section><text>mtshungs pa med do/ /'od srung 'di lta ste dper na/ nyi ma dang zla ba'i 'od kyis 'jig rten thams cad tu snang bar byed pa ni/ dge ba byed pa dang mi dge ba byed pa dang steng na gnas pa dang 'og na gnas pa dang dri zhim pa dang dri mi </text></item>
<item><p>56b4</p><section>mdo sde</section><text>zhim pa thams cad la mnyam par 'od kyis phog ste/ mi mnyam pa ma yin no/ /'od srung de bzhin du de bzhin gshegs pa dgra bcom pa yang dag par rdzogs pa'i sangs rgyas rnams kyi thams cad mkhyen pa'i ye shes kyi sems kyi </text></item>
<item><p>56b5</p><section>mdo sde</section><text>'od kyis 'gro ba lngar skyes pa'i sems can thams cad ji ltar mos pa de bzhin du theg pa chen po pa dang rang sangs rgyas kyi theg pa can dang / nyan thos kyi theg pa can rnams la chos bshad pa de mnyam par 'jug la de </text></item>
<item><p>56b6</p><section>mdo sde</section><text>bzhin gshegs pa'i ye shes ni skye ba yang med/ 'bri ba yang med de/ 'di ltar bsod nams dang ye shes yang dag par sdud par 'gyur ro// // dam pa'i chos pad ma dkar po bam po lnga pa/</text></item>
<item><p>56b7</p><section>mdo sde</section><text>'od srung theg pa ni gsum du med de/ sems can spyod pa tha dad pas/ de'i phyir gyi na theg pa gsum du btags par zad do/ /de skad ces bka' stsal nas/ bcom ldan 'das la tshe dang ldan pa 'od srung chen </text></item>
<item><p>56b8</p><section>mdo sde</section><text>pos 'di skad ces gsol to/ /bcom ldan 'das gal te theg pa gsum du ma mchis na/ ci'i slad du da ltar byung ba'i dus na/ nyan thos dang rang sangs rgyas dang byang chub sems dpar </text></item>
<item><p>57a1</p><section>mdo sde</section><text>gdags pas rab tu gdags/ de skad ces gsol nas/ bcom ldan 'das kyis tshe dang ldan pa 'od srung chen po la 'di skad ces bka' stsal to/ /'od srung 'di lta ste dper na/ rdza mkhan gyis 'ji ba </text></item>
<item><p>57a2</p><section>mdo sde</section><text>mtshungs pa la snod byas te/ de las kha cig ni bu ram gyi snod tu gyur/ kha cig ni mar gyi snod kha cig ni zho dang 'o ma'i snod kha cig ni ngan pa mi gtsang ba'i snod tu gyur/ 'ji ba la tha dad pa med mod kyi/ rdzas bcug pa tsam gyis </text></item>
<item><p>57a3</p><section>mdo sde</section><text>snod tha dad par snang ngo / /'od srung de bzhin du theg pa gcig pu 'di nyid de/ 'di lta ste sangs rgyas kyi theg pa ste/ theg pa gnyis sam gsum du med do/ /de skad ces bka' stsal nas/ bcom ldan 'das la tshe dang ldan pa 'od </text></item>
<item><p>57a4</p><section>mdo sde</section><text>srung chen pos 'di skad ces gsol to/ /bcom ldan 'das gal te sems can mos pa tha dad pa gang dag khams gsum nas byung ba de dag gi mya ngan las 'das pa gcig gam/ 'on te gnyis sam gsum/ bcom </text></item>
<item><p>57a5</p><section>mdo sde</section><text>ldan 'das kyis bka' stsal pa/ 'od srung chos thams cad mnyam pa nyid du khong du chud pa'i phyir/ mya ngan las 'da' bas na/ de ni gcig ste gnyis su med gsum du yang med do/ /'od srung skyes bu mkhas </text></item>
<item><p>57a6</p><section>mdo sde</section><text>pa mkhas cig ni dpes bshad pa'i don rig par 'gyur te/ de'i phyir khyod la dpe bstan par bya'o/ /'od srung 'di lta ste/ dper na/ mi dmus long zhig 'di skad du kha dog bzang po dang kha dog ngan </text></item>
<item><p>57a7</p><section>mdo sde</section><text>pa'i gzugs med kha dog bzang po dang / kha dog ngan pa'i gzugs mthong ba yang med nyi ma dang zla ba yang med skar ma yang med gza' mthong ba yang med do zhes zer ro/ /de nas mi gzhan dag gis </text></item>
<item><p>57a8</p><section>mdo sde</section><text>dmus long de'i mdun du 'di skad ces/ kha dog bzang po dang kha dog ngan pa dag kyang yod/ kha dog bzang po dang kha dog ngan pa'i gzugs mthong ba yang yod/ de bzhin du nyi ma dang zla ba dang skar ma yang yod gza' yang yod gza' mthong ba yang yod do </text></item>
<item><p>57b1</p><section>mdo sde</section><text>zhes smras na/ mi dmus long de mi de dag la yid mi ches shing smras pa bzhin mi 'dzin to/ /de nas sman pa nad thams cad shes pa la la zhig gis mi dmus long de mthong nas de 'di snyam du sems te/ mi de sngon gyi sdig </text></item>
<item><p>57b2</p><section>mdo sde</section><text>pa'i las kyis nad tu gyur te/ gang cung zad nad du gyur pa de thams cad rnam par zhi ste/ rlung las gyur pa dang mkhris pa las gyur pa dang bad kan las gyur pa dang 'dus pa las gyur pa'o snyam mo/ /de nas sman pas de'i </text></item>
<item><p>57b3</p><section>mdo sde</section><text>nad zhi bar bya ba'i phyir yang dang yang thabs bsams te/ gang 'di na sman yod pa rnams kyis ni nad de phyin par mi nus kyi/ gangs kyi ri'i rgyal po la sman sna bzhi yod de/ bzhi gang zhe na 'di lta ste/ gcig tu </text></item>
<item><p>57b4</p><section>mdo sde</section><text>ni kha dog dang ro thams cad kyi gnas dang ldan pa zhes bya ba dang gnyis su na nad thams cad las rab tu thar bar byed pa zhes bya ba dang gsum du na dug thams cad las thar bar byed pa zhes bya ba dang bzhir na gnas gang na 'dug </text></item>
<item><p>57b5</p><section>mdo sde</section><text>par bde ba sbyin pa zhes bya ba dang de bzhi yod do snyam mo/ /de nas dmus long de la sman pa des snying rje bskyed nas/ thabs gang gis gangs kyi ri'i rgyal po la 'gro nus pa de lta bu'i thabs bsams te/</text></item>
<item><p>57b6</p><section>mdo sde</section><text>song nas yar yang 'dzegs mar yang babs ngos la yang btsal to/ /de ltar btsal te sman de sna bzhi rnyed nas/ rnyed pa dang kha cig ni sos bcas te byin/ kha cig ni btags kha cig </text></item>
<item><p>57b7</p><section>mdo sde</section><text>ni phrad gzhan dang sbyar la btsos te sbyin no kha cig ni phrad rlon pa dang sbyar te byin/ kha cig ni lus kyi gnas thur mas phug ste blugs/ kha cig ni mes bsregs te byin kha cig ni phrad gzhan dang sbyar te/</text></item>
<item><p>57b8</p><section>mdo sde</section><text>zas dang skom la sogs pa dang bsres te byin no/ de nas dmus long de thabs sbyar ba des mig thob bo/ /des mig thob nas/ phyi dang nang dang ring po dang nye ba dang zla ba dang nyi ma'i 'od dang skar ma dang gza'i </text></item>
<item><p>58a1</p><section>mdo sde</section><text>gzugs thams cad kyang mthong nas/ 'di skad ces kye ma a la la blun po kho bo sngon ni bstan kyang yid mi ches shing smras pa bzhin mi 'dzin na da ni kho bos thams cad mthong nas dmus long </text></item>
<item><p>58a2</p><section>mdo sde</section><text>las thar te kho bos mig thob pas/ kho bo lta bur khyad par du 'phags pa gang yang med do zhes smras so/ /de'i tshe na drang srong mngon par shes pa lnga dang ldan pa lha'i mig dang lha'i rna ba dang pha rol gyi sems shes pa dang </text></item>
<item><p>58a3</p><section>mdo sde</section><text>sngon gyi gnas dran pa'i shes pa dang / rdzu 'phrul mngon sum du bya ba la mkhas pa dag cig yod de/ de dag gis mi de la 'di skad ces smras te/ kye mi khyod ni mig rnyed pa 'ba' zhig tu zad kyi khyod gzhan ci yang mi shes na </text></item>
<item><p>58a4</p><section>mdo sde</section><text>khyod kyi nga rgyal de ci las byung khyod la ni shes rab kyang med/ mkhas pa yang ma yin no/ /de dag gis yang de la 'di skad ces smras te/ kye mi khyod gang gi tshe khyim gyi nang na 'dug pa na/ phyi logs kyi gzugs gzhan </text></item>
<item><p>58a5</p><section>mdo sde</section><text>dag mi mthong mi shes/ khyod kyis sems can gang dag byams par sems pa dang / gnod par sems pa de dag kyang mi shes/ dpag tshad lnga'i bar na 'dug pa'i smra ba dang rnga dang dung la sogs pa'i sgra yang mi shes </text></item>
<item><p>58a6</p><section>mdo sde</section><text>mi thos/ rgyang grags gcig gi bar du gom pa mi 'dor bar 'gro yang mi nus/ ma'i lto na skye zhing 'phel ba'i byed pa de dag kyang mi dran na/ ji ltar mkhas pa yin/ ji ltar na thams cad </text></item>
<item><p>58a7</p><section>mdo sde</section><text>mthong zhes smra/ kye mi khyod kyis snang ba gang yin pa de ni mun par shes so/ /mun pa gang yin pa de ni snang bar shes so zhes smras pa dang / de nas mi des drang srong de dag la 'di skad ces smras te/</text></item>
<item><p>58a8</p><section>mdo sde</section><text>thabs gang dang dge ba'i las ci byas na/ 'di 'dra ba'i shes rab 'thob/ khyod kyi bya dga' la yon tan de dag thob par gyis shig de nas drang srong de dag gis mi de la 'di skad ces smras so/ /gal te 'dod na 'brog </text></item>
<item><p>58b1</p><section>mdo sde</section><text>dgon par gnas par gyis/ yang na brag phug tu 'dug la chos sems shing khyod kyis nyon mongs pa rnams spang bar bya ste/ de bzhin du sbyangs pa'i yon tan dang ldan na/ mngon par shes pa rab tu 'thob bo/ /</text></item>
<item><p>58b2</p><section>mdo sde</section><text>de nas mi des de'i don blangs te/ rab tu byung nas dgon pa la gnas te/ sems rtse gcig pas 'jig rten gyi sred pa spangs te/ mngon par shes pa lnga thob bo/ /mngon par shes pa lnga thob nas bsams </text></item>
<item><p>58b3</p><section>mdo sde</section><text>pa/ sngon bdag gis las gzhan byas pa des bdag gis yon tan gang yang ma thob bo/ /da ni gar bsams par 'gro'o/ /sngon bdag ni shes rab chung zhing rtogs pa chung ste/ bdag gi ni dmus long du gyur pa'o snyam mo/ /</text></item>
<item><p>58b4</p><section>mdo sde</section><text>'od srung de ltar don de rig par bya ba'i phyar/ dpe 'di byas te de'i don ni 'di ltar blta'o/ /'od srung dmus long zhes bya ba de ni sems can 'gro ba lnga'i 'khor ba na gnas pa rnams kyi tshig bla dgas te/</text></item>
<item><p>58b5</p><section>mdo sde</section><text>gang dag dam pa'i chos mi shes shing / nyon mongs pa'i mun pa mun nag skyed pa de dag ma rig pas ldongs so/ /ma rig pas ldongs pas 'du byed stsogs so/ /'du byed kyi rkyen gyis ming dang gzugs nas/</text></item>
<item><p>58b6</p><section>mdo sde</section><text>de bzhin du sdug bsngal gyi phung po chen po 'ba' zhig pa de'i bar du 'byung bar 'gyur ro/ /de ltar ma rig pas ldongs te/ sems can 'khor ba na gnas pa rnams la de bzhin gshegs pas </text></item>
<item><p>58b7</p><section>mdo sde</section><text>thugs rje bskyed nas/ khams gsum las 'das kyang bu gcig pa'i pha byams pa bzhin du/ thugs rje chen po bskyed nas khams gsum du gshegs te/ sems can rnams 'khor ba'i 'khor lo na 'khyam </text></item>
<item><p>58b8</p><section>mdo sde</section><text>zhing nyon mongs kyang de dag 'khor ba las 'byung ba yang dag pa ji lta ba bzhin du mi shes par de dag bcom ldan 'das kyi shes rab kyi spyan gyis gzigs so/ /gzigs nas kyang sems can 'di dag sngon dge ba byas pas zhe sdang </text></item>
<item><p>59a1</p><section>mdo sde</section><text>chung la 'dod chags che ba dang / 'dod chags chung la zhe sdang che ba dang kha cig shes rab chung ba dang kha cig mkhas pa dang kha cig yongs su smin cing dag pa dang kha cig log par lta ba mkhyen nas/ sems can de dag la </text></item>
<item><p>59a2</p><section>mdo sde</section><text>de bzhin gshegs pa thabs mkhas pas theg pa gsum du bshad do/ /de la ji ltar drang srong chen po de dag mngon par shes pa lnga dang ldan zhing mig rnam par dag pa de bzhin du byang chub sems dpas byang chub tu sems bskyed </text></item>
<item><p>59a3</p><section>mdo sde</section><text>de/ mi skye ba'i chos la bzod pa thob nas/ bla na med pa yang dag par rdzogs pa'i byang chub mngon par rdzogs par 'tshang rgya bar blta'o/ /de la sman pa chen po de ci lta ba bzhin du de bzhin gshegs par blta'o/ /dmus </text></item>
<item><p>59a4</p><section>mdo sde</section><text>long ji lta ba bzhin du gti mug gis ldongs pa'i sems can du blta'o/ /rlung dang mkhris pa dang bad kan ji lta ba de bzhin du 'dod chags dang zhe sdang dang gti mug dang lta ba drug bcu rtsa gnyis su gyur par blta'o/ /ji </text></item>
<item><p>59a5</p><section>mdo sde</section><text>ltar sman sna bzhi po de ltar stong pa nyid dang mtshan ma med pa dang smon pa med pa dang mya ngan las 'das pa'i sgor blta'o/ /ji lta ji lta bur sman rnams btang bas/ de lta de lta bur nad rab tu zhi ba de bzhin du rnam par thar </text></item>
<item><p>59a6</p><section>mdo sde</section><text>pa'i sgo stong pa nyid dang mtshan ma med pa dang smon pa med pa bsgoms pas ma rig pa 'gag par byed cing / ma rig pa 'gag pas 'du byed 'gag pa nas/ de bzhin du sdug bsngal gyi phung po chen po </text></item>
<item><p>59a7</p><section>mdo sde</section><text>'ba' zhig pa de'i bar du 'gag par gyur te/ de bzhin du de'i sems dge ba la yang mi gnas sdig pa la yang mi gnas te/ ji ltar dmus long gis mig mthong ba de bzhin du nyan thos dang rang sangs rgyas </text></item>
<item><p>59a8</p><section>mdo sde</section><text>kyi theg pa can du blta'o/ /'khyor ba'i nyon mongs pas bcings pa gcod cing nyon mongs pa'i bcing pa las rnam par grol te khams gsum gyi 'gro ba drug las rab tu thar bas na/ de'i phyir nyan thos kyi theg pa can gyi </text></item>
<item><p>59b1</p><section>mdo sde</section><text>'di ltar shes nas/ 'di skad ces mngon par rdzogs par 'tshang rgya bar bya ba'i chos gzhan med de bdag ni mya ngan las 'das pa thob po zhes zer ro/ /de nas de bzhin gshegs pa de la chos ston te/ gang gis chos thams cad </text></item>
<item><p>59b2</p><section>mdo sde</section><text>ma thob pa de la mya ngan las 'das pa ga la yod ces de bzhin gshegs pas de dag byang chub tu btsud de/ de byang chub kyi sems bskyed nas 'khor ba la yang mi gnas mya ngan las 'da' ba thob par yang mi 'gyur ro/ /des </text></item>
<item><p>59b3</p><section>mdo sde</section><text>khams gsum rab tu rtogs nas phyogs bcu'i 'jig rten stong pa dang sprul pa lta bu dang sgyu ma lta bu dang rmi lam dang smig rgyu dang brag ca lta bu dang chos thams cad ma skyes pa dang ma 'gags pa dang ma bcings pa dang ma grol ba dang </text></item>
<item><p>59b4</p><section>mdo sde</section><text>mun pa yang ma yin snang ba yang ma yin par mthong ngo / /gang gis de ltar chos zab mo mthong ba des khams gsum thams cad gang ba'i sems can gyi bsam pa dang mos pa tha dad pa mi mthong ba'i tshul gyis mthong ngo /</text></item>
<item><p>59b5</p><section>mdo sde</section><text>de nas bcom ldan 'das kyis de'i don rgyas par ston cing de'i tshe tshigs su bcad pa 'di dag bka' stsal to/ /ji ltar nyi ma zla ba'i 'od/ /yon tan ldan dang sdig can gyi/ /mi la mnyam par rab 'char te/ /de la skye zhing </text></item>
<item><p>59b6</p><section>mdo sde</section><text>'bri ba med/ /de bzhin gshegs kyi shes rab 'od/ /snyoms pa nyi ma zla ba bzhin/ /lhag cing chad pa med par ni/ /sems can thams cad rnam par 'dul/ /ji ltar kham snod rdza mkhan gyis/ /</text></item>
<item><p>59b7</p><section>mdo sde</section><text>'ji ba mtshungs las byas pa dag /de las snod tu gyur pa ni/ /bu ram 'o ma mar dang chu/ /yang na la la mi gtsang dang / /kha cig zho yi snod tu gyur/ /kham pa sna gcig des blangs te/ /rdza mkhan </text></item>
<item><p>59b8</p><section>mdo sde</section><text>gyis ni snod tu byas/ /ji ltar dngos po bcug pa bzhin/ /des ni snod kyang so sor rtogs/ /de bzhin sems can bye brag med/ /tha dad mos pas de bzhin gshegs/ /theg pa tha dad rab ston kyang / /</text></item>
<item><p>60a1</p><section>mdo sde</section><text>theg pa sangs rgyas theg par des/ /'khor ba'i 'khor lo mi shes pas/ /mya ngan 'das pa 'ang shes ma yin/ /chos rnams bdag nyid rnam srangs shing / /stong par gang dag rnam shes pa/ /de dag </text></item>
<item><p>60a2</p><section>mdo sde</section><text>sangs rgyas bcom ldan gyi/ /byang chub yang dag nyid tu shes/ /shes rab bar mar gdags pa ni/ /de ni rang rgyal zhes kyang bya/ /stong par shes nas rnams btul ba/ /de ni nyan thos nyid tu bzhag /chos </text></item>
<item><p>60a3</p><section>mdo sde</section><text>rnams thams cad rtogs pa ni/ /yang dag rdzogs pa'i sangs rgyas yin/ /ji ltar dmus long la las ni/ /nyi zla gza' dang skar ma rnams/ /des ma mthong bas 'di skad ces/ /gzugs ni rnams kun med ces </text></item>
<item><p>60a4</p><section>mdo sde</section><text>smra/ /sman pa chen pos dmus long la/ /snying rje chen po bskyed nas su/ /gangs kyi ri la de song ste/ /gyen 'dzegs thur babs thad kar song / /kha dog ro kun gnas ldan pa/ /de la sogs pa sna bzhi dag /ri </text></item>
<item><p>60a5</p><section>mdo sde</section><text>las sman yang kun rnyed de/ /de nas de dag rab tu sbyar/ /kha cig dag ni sos kyang bcas/ /kha cig btabs te de bzhin gzhan/ /yan lag tu yang khab rtse bcug /dmus long la ni rab tu gtong / /</text></item>
<item><p>60a6</p><section>mdo sde</section><text>de yis mig thob nyi zla dang / /skar ma gza' rnams mthong bar gyur/ /mi shes pas na sngon smras shes/ /de ni de ltar sems par gyur/ /de bzhin sems can mi shes tshe/ /dmus long </text></item>
<item><p>60a7</p><section>mdo sde</section><text>'dra dag 'di na 'khor/ /rten 'byung 'khor lo mi shes pas/ /sdug bsngal chu bo'i lam du gyur/ /de bzhin mi shes rmongs pa yi/ /'jig rten du ni kun gyi mchog /sman pa chen po de bzhin </text></item>
<item><p>60a8</p><section>mdo sde</section><text>gshegs/ /snying rje bdag nyid 'dir byung ste/ /ston pa thabs la mkhas pas na/ /des ni dam pa'i chos bshad de/ /bla med yang dag rdzogs byang chub/ /theg pa dam par zhugs la bshad/ /'dren pas shes </text></item>
<item><p>60b1</p><section>mdo sde</section><text>rab 'bring la yang / /bar ma dag gi rab tu bshad/ /'khor bas 'jigs la byang chub kyang / /gzhan du rab tu bshad pa yin/ /khams gsum las ni byung ba yi/ /nyan thos rnams kyis 'di ltar shes/ /mya ngan 'das pa'i dri med </text></item>
<item><p>60b2</p><section>mdo sde</section><text>zhi/ /bdag gis rab tu thob snyam sems/ /chos kun khong du chud gyur na/ /mi 'chi mya ngan 'das pa thob/ /drang srong che rnams de la ni/ /shin du snying rje bskyed nas su/ /de la smras pa blun po khyod/ /ye shes can du bdag </text></item>
<item><p>60b3</p><section>mdo sde</section><text>ma sems/ /gang tshe khyod ni khang pa yi/ /nang na 'dug par gyur pa na/ /phyi rol dag na gang yod pa/ /shes rab chung khyod de mi shes/ /gang zhig nang na 'dug pa des/ /byas dang ma byas phyi rol gyi/ /shes bya da dung </text></item>
<item><p>60b4</p><section>mdo sde</section><text>mi shes nas/ /shes chung khyod kyis ga la shes/ /dpag tshad lnga tsam bar dag gi/ /sgra gang byung ba de rnams kyang / /de yang thos par mi nus na/ /de bas ring ba gzhan ci smos/ /khyod la gang dag nyes sems dang / /de bzhin </text></item>
<item><p>60b5</p><section>mdo sde</section><text>na gzhan dag byams pa yang / /khyod kyis de dag shes mi nus/ /ci phyir khyod kyis nga rgyal bya/ /rgyang grags tsam du 'gro na yang / /gom pa ma bor 'gro mi nus/ /ma yi mngal du ci byung ba/ /de dag de ma thag tu </text></item>
<item><p>60b6</p><section>mdo sde</section><text>brjed/ /su la mngon shes 'di lnga yod/ /de 'dir thams cad shes shes bya/ /khyod ni gti mug cang mi shes/ /bdag ni thams cad shes shes smra/ /thams cad mkhyen par khyed 'dod na/ /'di ltar mngon </text></item>
<item><p>60b7</p><section>mdo sde</section><text>par shes pa sgrubs/ /mngon par shes pa de bsgrubs na/ /dgon par gnas shing rnam dag chos/ /bsam par bya ste de yis khyod/ /mngon par shes pa thob par 'gyur/ /don gzung dgon </text></item>
<item><p>60b8</p><section>mdo sde</section><text>par de song ste/ /shin tu mnyam bzhag rnam par sems/ /mngon par shes pa lnga thob ste/ /ring por mi thogs yon tan ldan/ /de bzhin nyan thos thams cad kyang / /mya ngan 'das thob 'du shes te/ /rgyal bas bshad pa </text></item>
<item><p>61a1</p><section>mdo sde</section><text>de dag la/ /mya ngan ma 'das de ngal bso/ /gang yang tshul 'di gsung ba ni/ /sangs rgyas rnams kyi thabs 'di ste/ /thams cad mkhyen pa ma gtogs par/ /mya ngan 'da' med 'di rtsoms shig /</text></item>
<item><p>61a2</p><section>mdo sde</section><text>dus gsum ye shes mtha' yas dang / /pha rol phyin drug dge ba dang / /stong pa nyid dang mtshan ma med/ /smon lam rnam par spangs pa dang / /byang chub sems dang gzhan yang gang / /mya ngan 'da' bar 'gro ba'i </text></item>
<item><p>61a3</p><section>mdo sde</section><text>chos/ /tshangs pa'i gnas pa rnam bzhi dang / /bsdu ba rnams su gang brjod pa/ /sems can rnams ni 'dul ba'i phyir/ /drang srong mchog gis rab tu brjod/ /rmi lam sgyu ma'i rang bzhin dang / /snying po med pa </text></item>
<item><p>61a4</p><section>mdo sde</section><text>chu shing phung / /brag cha dang yang mtshungs par ni/ /gang gis chos rnams rab shes shing / /khams gsum lhag ma ma lus par/ /de yi rang bzhin shes par yang / /bcings med rnam grol med pa'i/ /mya ngan 'das </text></item>
<item><p>61a5</p><section>mdo sde</section><text>pa mi shes so/ /chos kun stong zhing mnyam pa ste/ /tha dad dbyer med bdag nyid do/ /de dag la ni mi rtogs te/ /chos ni gang yang mthong med na/ /chos kyi sku ni ma lus par/ /shes rab chen po des mthong ngo / /theg pa </text></item>
<item><p>61a6</p><section>mdo sde</section><text>gsum du yong med de/ /'di na theg pa gcig pu yod/ /chos kun mnyam ste thams cad kyang / /mnyam zhing snyoms te rtag tu mnyam/ /de ltar rig nas zhi ba yi/ /mi 'chi mya ngan 'da' ba shes/ /dam pa'i chos </text></item>
<item><p>61a7</p><section>mdo sde</section><text>pad ma dkar po las sman gyi le'u zhes bya ste lnga pa'o// // de nas bcom ldan 'das kyis tshigasu bcad pa de dag bka' stsal nas/ thams cad dang ldan pa'i dge slong gi dge 'dun la bka' stsal pa/ kye dge slong </text></item>
<item><p>61a8</p><section>mdo sde</section><text>dag khyed mos par bya/ khong du chud par bya'o/ /nga'i nyan thos dge slong 'od srung 'di/ sangs rgyas bye ba stong phrag sum bcu la bkur sti byed btsun par byed ri mo byed mchod pa byed par 'gyur te/ sangs rgyas bcom </text></item>
<item><p>61b1</p><section>mdo sde</section><text>ldan 'das de dag gi dam pa'i chos 'dzin par 'gyur ro/ /de lus tha ma'i tshe bskal pa bkod pa chen po zhes bya ba la 'jig rten gyi khams snang ba thob pa zhes bya bar/ de bzhin gshegs pa dgra bcom pa yang dag par rdzogs </text></item>
<item><p>61b2</p><section>mdo sde</section><text>pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo bsgyur ba/ bla na med pa lha dang mi rnams kyi ston pa sangs rgyas bcom ldan 'das 'od zer rab tu snang ba zhes </text></item>
<item><p>61b3</p><section>mdo sde</section><text>bya ba 'jig rten du 'byung ngo / /de'i tshe'i tshad ni bar gyi bskal pa bcu gnyis su 'gyur ro/ /bar gyi bskal pa nyi shur ni dam pa'i chos gnas par 'gyur ro/ /bar gyi bskal pa nyi shur ni dam pa'i chos kyi gzugs brnyan </text></item>
<item><p>61b4</p><section>mdo sde</section><text>gnas par 'gyur ro/ /de'i sangs rgyas kyi zhing de yang dag par 'gyur te/ gtsang zhing gyo mo dang gseg ma med pa ngam grog dang g.yang sa med pa 'jim ngan dang sme ba med de mnyam pa nyams dga' ba mdzes pa blta na sdug pa </text></item>
<item><p>61b5</p><section>mdo sde</section><text>bai dUr+ya'i gzhi la rin po che'i shing ljon pas rab tu brgyan pa gser gyi skud pas mig mangs ris su bris pa me tog gis gang ba ste/ der byang chub sems dpa' brgya stong mang po 'byung bar 'gyur ro/ /der nyan thos bye ba khrag </text></item>
<item><p>61b6</p><section>mdo sde</section><text>khrig brgya stong grangs med par 'byung ngo / /de na bdud sdig can dang bdud kyi dkyil 'khor yang mi snang ngo / /der bdud dang bdud kyi 'khor dag byung na yang / bcom ldan 'das de bzhin gshegs pa 'od zer rab tu snang </text></item>
<item><p>61b7</p><section>mdo sde</section><text>ba de'i bstan pa la dam pa'i chos yongs su 'dzin pa la brtson par 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /dge slong khyed dag </text></item>
<item><p>61b8</p><section>mdo sde</section><text>sangs rgyas kyi spyan gyis ngas/ /grangs med bskal par gnas brtan 'od srung 'dis/ /rkang gnyis rnams kyi dam pa mchod byas nas/ /ma 'ongs dus na sangs rgyas 'gyur bar mthong / /</text></item>
<item><p>62a1</p><section>mdo sde</section><text>stong phrag gsum du yongasu tshang ba yi/ /rgyal ba rnams ni 'od srungs 'di yis mthong / /sangs rgyas ye shes phyir ni dge slong 'di/ /de na tshangs par spyad pa spyod 'gyur zhing / /rkang gnyis gtso bo rnams la mchod byas </text></item>
<item><p>62a2</p><section>mdo sde</section><text>nas/ /bla na med kyi ye shes 'di bsgrub te/ /de ni tha ma'i lus tshe 'jig rten mgon/ /mtshungs pa med pa drang srong chen por 'gyur/ /de yi zhing yang rnam bkra mchog 'gyur te/ /bzang zhing rnam dag nyams </text></item>
<item><p>62a3</p><section>mdo sde</section><text>dga' blta na sdugs/ /rtag tu dga' byed yid tu 'ong ba'i gzugs/ /gser gyi skud pa dag gis legs par rgyan/ /de yi rin chen shing ljon sna tshogs pa/ /mig mangs ris bres de nang re re ste/ /yid tu 'ong </text></item>
<item><p>62a4</p><section>mdo sde</section><text>ba'i dri yang rnams par 'byung / /de ni dge slong 'di yi zhing du 'gyur/ /me rtog mang pos legs par brgyan pa ste/ /me tog sna tshogs rnams kyis mdzes par byas/ /ngam grog g.yang sa rnams kyang de na </text></item>
<item><p>62a5</p><section>mdo sde</section><text>med/ /mnyam zhing bzang la blta na sdug par 'gyur/ /de na byang chub sems dpa' bye ba stong / /rdzu 'phrul che zhing shin tu dul ba'i sems/ /skyob pa'i mdo sde shin tu rgyas 'dzin pa/ /stong phrag du ma </text></item>
<item><p>62a6</p><section>mdo sde</section><text>mang po 'byung bar 'gyur/ /de tshe chos kyi rgyal po'i nyan thos ni/ /zag med tha ma'i lus 'dzin rnams 'byung 'gyur/ /bskal par lha yi shes pas bgrangs na yang / /de dag tshad ni nams kyang mi zin to/ /</text></item>
<item><p>62a7</p><section>mdo sde</section><text>de ni bar gyi bskal pa bcu gnyis gnas/ /dam pa'i chos ni nyi shu tshang bar gnas/ /bar gyi bskal pa nyi shur gzugs brnyan te/ /'od zer rab snang de yi bkod pa de ltar 'gyur/ /de nas tshe dang ldan pa gnas rten maud gal </text></item>
<item><p>62a8</p><section>mdo sde</section><text>gyi bu chen po dang / tshe dang ldan pa rab 'byor dang / tshe dang ldan pa kA t+yA ya'i bu chen po lus 'dar nas mig mi 'dzums par bcom ldan 'das la lta zhing / de'i tshe so so'i yid la brjod nas/ tshigasu bcad pa 'di dag gsol to/ /</text></item>
<item><p>62b1</p><section>mdo sde</section><text>dpa' bo chen po dgra bcom pa/ /shAkya seng ge mi yi mchog /bdag cag la ni thugs brtse'i phyir/ /sangs rgyas sgra ni bsgrag tu gsol/ /skabs mkhyen pas na nges par yang / /bdag cag la ni mi mchog gis/ /bdud rtsi </text></item>
<item><p>62b2</p><section>mdo sde</section><text>dag gis rab gtor te/ /rgyal bas bdag cag lung bstan 'gyur/ /mu ge byung tshe mi 'ga' zhig /kha zas bzang po rnyed nas su/ /bdag gis kha zas rnyed do zhes/ /de yang bstan nas rab tu smra/ /de bzhin bdag cag </text></item>
<item><p>62b3</p><section>mdo sde</section><text>spro ba ni/ /theg pa dman par sems pa las/ /sangs rgyas ye shes thob 'gyur te/ /dus ngan sems can zas rnyed bzhin/ /bdag cag rdzogs pa'i sangs rgyas kyi/ /thub pa chen pos lung ma bstan/ /ji ltar sug pa </text></item>
<item><p>62b4</p><section>mdo sde</section><text>bcug nas ni/ /kha zas de yang ma brtsal bzhin/ /dpa' bo bdag cag spro ba yang / /bla na med pa'i gsung thos shing / /gang tshe lung bstan gyur pa na/ /de tshe mya ngan 'das par 'gyur/ /phan par bzhed pa thugs brtse ba/ /</text></item>
<item><p>62b5</p><section>mdo sde</section><text>dpa' bo chen po lung bstan gsol/ /dbul por sems pa rnams kyang ni/ /thub pa chen po mthar 'gyur ro/ /de nas bcom ldan 'das kyi gnas brten nyan thos chen po de dag gi sems kyi rtog pa de lta bu de thugs kyis </text></item>
<item><p>62b6</p><section>mdo sde</section><text>thugasu chud nas/ yang thams cad dang ldan pa'i dge slong gi dge 'dun la bka' stsal pa/ dge slong dag nga'i nyan thos chen po gnas brten rab 'byor 'di sangs rgyas bye ba khrag khrig brgya stong phrag sum bcu la bkur sti byed </text></item>
<item><p>62b7</p><section>mdo sde</section><text>ri mo byed mchod pa byed rjed pa byed gsol ba byed cing de na tshangs par spyod pa spyad de byang chub sgrub par 'gyur ro/ /de lta bur lhag par bya ba byas te/ lus tha ma la de bzhin gshegs pa dgra bcom </text></item>
<item><p>62b8</p><section>mdo sde</section><text>pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha </text></item>
<item><p>63a1</p><section>mdo sde</section><text>dang mi rnams kyi ston pa sangs rgyas bcom ldan 'das zla ba'i tog ces bya ba 'jig rten du 'byung ste/ sangs rgyas kyi zhing rin po che 'byung ba zhes bya bar 'gyur ro/ /bskal pa de ni rin po che snang ba zhes bya bar 'gyur ro/ /</text></item>
<item><p>63a2</p><section>mdo sde</section><text>sangs rgyas kyi zhing de ni mnyam pa nyams dga' ba/ shel gyi gzhi la rin po che'i shing ljon pas rnam par spras pa/ ngam grog dang g.yang sa med pa/ 'jim ngan dang sme ba med pa/ yid tu 'ong ba'i me tog dag bkram par </text></item>
<item><p>63a3</p><section>mdo sde</section><text>'gyur te/ khang pa brtsegs pa'i yongs su spyod pa dag na/ mi rnams gnas par 'gyur ro/ /der nyan thos mang po tshad med par 'byung bar 'gyur te/ de dag gi mtha' ni bgrang bar rtogs par mi nus so/ /der byang </text></item>
<item><p>63a4</p><section>mdo sde</section><text>chub sems dpa' bye ba khrag khrig brgya stong phrag mang po 'byung bar 'gyur ro/ /bcom ldan 'das de'i tshe'i tshad ni/ bar gyi bskal pa bcu gnyis su 'gyur/ dam pa'i chos 'di ni bar gyi bskal pa nyi shur gnas </text></item>
<item><p>63a5</p><section>mdo sde</section><text>par 'gyur/ dam pa'i chos kyi gzugs brnyan yang bar gyi bskal pa nyi shur gnas par 'gyur ro/ /bcom ldan 'das de nam mkha' bar snang la gnas nas rtag tu chos ston te/ /byang chub sems dpa' brgya </text></item>
<item><p>63a6</p><section>mdo sde</section><text>stong mang po dang / nyan thos brgya stong mang po 'byung bar 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /ngas deng dge slong dag ni mos par bya/ /khong du chud par bya 'o nga </text></item>
<item><p>63a7</p><section>mdo sde</section><text>las nyon/ /nga yi nyan thos gnas brtan rab 'byor ni/ /ma 'ongs dus kyi tshe na sangs rgyas 'gyur/ /bye ba khrag khrig sum bcu tshang ba yi/ /sangs rgyas mthu chen rnams kyang rab tu mthong / /ye shes 'di </text></item>
<item><p>63a8</p><section>mdo sde</section><text>yi phyir yang 'di nyid ni/ /de tshe mthun pa'i spyod pa spyad par 'gyur/ /tha ma'i lus kyi tshe na dpa' bo de/ /sum bcu rtsa gnyis mtshan gyi gzugs dang ldan/ /drang srong chen po gser gyi mchod sdong 'dra/ /</text></item>
<item><p>63b1</p><section>mdo sde</section><text>'jig rten rnams la phan zhing thugs brtser 'gyur/ /srog chags bye ba khrag khrig bsgral nas ni/ /'jig rten rtsa lag de ni gnas pa yi/ /zhing de shin tu blta na sdug pa dang / /skye bo mang po'i yid 'ong mdzes par 'gyur/</text></item>
<item><p>63b2</p><section>mdo sde</section><text>de na byang chub sems dpa' mthu chen mang / /phyir mi ldog pa'i 'khor lo skor byed pa/ /rgyal ba de yi bstan la dbang po rno/ /de dag rnams kyis sangs rgyas zhing mdzes 'gyur/ /de yi nyan thos mang po grangs med de/ /</text></item>
<item><p>63b3</p><section>mdo sde</section><text>de dag tshad ni nams kyang mi zin no/ /drug mngon shes shing gsum rig rdzu 'phrul che/ /rnam thar brgyad la shin du gnas pa'o/ /byang chub mchog 'di rab tu bshad pa na/ rdzu 'phrul stobs ni bsam gyis mi khyab </text></item>
<item><p>63b4</p><section>mdo sde</section><text>'gyur/ /gang gA'i bye ma snyed kyi lha dang mi/ /de la rtag tu thal mo sbyor bar 'gyur/ /de ni bar gyi bskal pa bcu gnyis gnas/ /dam chos bar gyi bskal pa nyi shur gnas/ /de bzhin rkang gnyis mchog gi </text></item>
<item><p>63b5</p><section>mdo sde</section><text>gzugs brnyan yang / /bar gyi bskal pa nyi shur gnas par 'gyur/ /de nas yang bcom ldan 'das kyis/ thams cad dang ldan pa'i dge slong gi dge 'dun la bka' stsal pa/ dge slong dag khyed mos par bya/</text></item>
<item><p>63b6</p><section>mdo sde</section><text>khyed khong du chud par bya'o/ /nga yi nyan thos gnas brtan kA t+yA ya'i bu chen po 'di/ sangs rgyas bye ba stong phrag brgyad la bkur sti byed btsun par byed ri mor byed mchod par byed rjed par byed gsol ba byed par 'gyur </text></item>
<item><p>63b7</p><section>mdo sde</section><text>ro/ /de bzhin gshegs pa de dag yongs su mya ngan las 'das nas kyang / rin po che sna bdun 'di lta ste/ gser dang dngul dang bai dUr+ya dang shel dang mu tig dmar po dang rdo'i snying po dang rin po che sna bdun pa </text></item>
<item><p>63b8</p><section>mdo sde</section><text>spug las mchod rten 'phang du dpag tshad stong / khor yug tu dpag tshad lnga brgya ba dag byed par 'gyur te mchod rten de dag la me tog dang bdug pa dang spos dang phreng ba dang byug pa dang phye ma dang gos dang </text></item>
<item><p>64a1</p><section>mdo sde</section><text>gdugs dang rgyal mtshan dang lha'i ba dan dang rnam par rgyal ba'i ba dan dag gis mchod pa byed par 'gyur ro/ /de'i pha rol gyi yang ches pha rol tu/ sangs rgyas bye ba phrag nyi shu la de lta bu'i bkur sti </text></item>
<item><p>64a2</p><section>mdo sde</section><text>byed btsun par byed ri mo byed mchod pa byed rjed pa byed gsol ba byed par 'gyur ro/ /de nas lus tha ma la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan </text></item>
<item><p>64a3</p><section>mdo sde</section><text>pa/ bde bar gshegs pa 'jig rten mkhyen pa/ skyes bu 'dul ba'i kha lo bsgyur ba/ bla na med pa lha dang mi rnams kyi ston pa sangs rgyas bcom ldan 'das 'dzam bu'i chu bo'i gser gyi 'od ces bya bar </text></item>
<item><p>64a4</p><section>mdo sde</section><text>'jig rten du 'byung ngo / /de'i sangs rgyas kyi zhing yang yongs su dag par 'gyur te mnyam pa nyams dga' ba mdzes pa blta na sdug pa shel gyi gzhi la rin po che'i shing ljon pas rnam par spras pa/ gser </text></item>
<item><p>64a5</p><section>mdo sde</section><text>gyi skud pa bris pa me tog gis chal par bkram pa/ sems can dmyal ba dang dud 'gro'i skye gnas dang gshin rje'i 'jig rten dang lha ma yin gyi ris med de lha dang mi mang pos yongs su gang ba nyan thos </text></item>
<item><p>64a6</p><section>mdo sde</section><text>brgya stong mang pos mdzes par byas pa byang chub sems dpa' brgyad stong mang pos brgyan par 'gyur ro/ /de'i tshe'i tshad ni bar gyi bskal pa bcu gnyis su 'gyur/ de'i dam pa'i chos ni bar gyi bskal pa nyi </text></item>
<item><p>64a7</p><section>mdo sde</section><text>shur gnas par 'gyur/ dam pa'i chos kyi gzugs brnyan yang bar gyi bskal pa nyi shur gnas par 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /gzhan </text></item>
<item><p>64a8</p><section>mdo sde</section><text>du mi 'gyur ba yi tshig brjod kyis/ /de ring nga las dge slong kun nyon cig /nga yi nyan thos gnas brtan kA t+yA yi bu/ /'di ni rnam 'dren rnams la mchod par 'gyur/ /'jig rten 'dren pa mya ngan yongs 'das nas/ /</text></item>
<item><p>64b1</p><section>mdo sde</section><text>de dag rnams kyi mchod rten rnam mang byed/ /bkur sti rnam pa mang po byed 'gyur zhing / /spos dang me tog gis kyang mchod par 'gyur/ /de yis tha ma yi ni lus thob nas/ /yongs su dag pa'i zhing du rgyal bar 'gyur/ /</text></item>
<item><p>64b2</p><section>mdo sde</section><text>ye shes 'di nyid yongs su rdzogs byas te/ /srog chags bye ba stong la 'chad par byed/ /lhar bcas 'jig rten dag na bkur sti byas/ /'od byed gtso bo bcom ldan 'das su 'gyur/ /de ming 'dzam bu'i chu bo gser gyi </text></item>
<item><p>64b3</p><section>mdo sde</section><text>'od/ /lha mi bye ba dag kyang shin tu sgrol/ /byang chub sems dpa' de bzhin nyan thos mang / /sangs rgyas zhing der tshad med grangs med de/ /thams cad 'byung dang 'jigs pa rab spangs nas/ /sangs rgyas bstan pa </text></item>
<item><p>64b4</p><section>mdo sde</section><text>mdzes par byed par 'gyur/ /de nas bcom ldan 'das kyis thams cad dang ldan pa'i dge slong gi dge 'dun la bka' stsal pa/ dge slong dag khyed mos par bya khong du chud par bya'o/ /nga yi nyan thos gnas brtan maud gal gyi bu chen po </text></item>
<item><p>64b5</p><section>mdo sde</section><text>'di/ sangs rgyas nyi khri brgyad stong mnyes par byed par 'gyur te/ sangs rgyas bcom ldan 'das de dag la rnam pa mang pos bkur sti byed/ btsun par byed ri mor byed mchod pa byed rjed pa byed gsol bar byed par 'gyur ro/ /</text></item>
<item><p>64b6</p><section>mdo sde</section><text>sangs rgyas bcom ldan 'das de dag yongs su mya ngan las 'das nas kyang / rin po che sna bdun 'di lta ste/ gser dang dngul dang bai dUr+ya dang shel dang mu tig dmar po dang rdo'i snying po dang spug gi mchod rten 'phang du dpag </text></item>
<item><p>64b7</p><section>mdo sde</section><text>tshad stong / khor yug tu dpag tshad lnga brgya ba dag byed par 'gyur te/ mchod rten de dag la me tog dang bdug pa dang spos dang phreng ba dang byug pa dang phye ma dang gos dang / gdugs dang / rgyal mtshan dang lha'i ba dan dang / rnam </text></item>
<item><p>64b8</p><section>mdo sde</section><text>par rgyal ba'i ba dan dag gis mchod par byed par 'gyur ro/ /de'i pha rol gyi yang ches pha rol du yang sangs rgyas bye ba khrag khrig brgya stong phrag nyi shu rnams la/ de bzhin du 'di ltar bkur sti byed btsun par </text></item>
<item><p>65a1</p><section>mdo sde</section><text>byed ri mor byed mchod par byed rjed pa byed gsol ba byed par 'gyur ro/ /de'i 'og tu lus tha ma la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar </text></item>
<item><p>65a2</p><section>mdo sde</section><text>gshegs pa 'jig rten mkhyen pa skyes bu 'dul ba'i kha lo bsgyur ba bla na med pa lha dang mi rnams kyi ston pa sangs rgyas bcom ldan 'das ta ma la'i lo ma dang tsan dan gyi dri zhes bya bar 'jig rten du 'byung ste/</text></item>
<item><p>65a3</p><section>mdo sde</section><text>de'i sangs rgyas kyi zhing ni mngon par dga' ba zhes bya bar 'gyur ro/ /bskal pa de ni dga' bas gang ba zhes bya bar 'gyur ro/ /de'i sangs rgyas kyi zhing de yongs su dag pa ste mnyam pa nyams dga' ba mdzes pa </text></item>
<item><p>65a4</p><section>mdo sde</section><text>blta na sdug pa shel gyi gzhi la rin po che'i shing ljon pas rnam par spras pa me tog sil mas gtor ba lha dang mi mang pos rab tu gang ba ste/ 'di ltar nyan thos dang byang chub sems dpa'i drang srong brgya stong gnas par 'gyur </text></item>
<item><p>65a5</p><section>mdo sde</section><text>ro/ /de'i tshe'i tshad ni bar gyi bskal pa nyi shu rtsa bzhir 'gyur/ de'i dam pa'i chos ni bar gyi bskal pa bzhi bcur gnas par 'gyur/ dam pa'i chos kyi gzugs brnyan yang bar gyi bskal pa bzhi bcur </text></item>
<item><p>65a6</p><section>mdo sde</section><text>gnas par 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /nga yi nyan thos maud gal rigs 'di ni/ /mi yi lus su gyur pa de bor nas/ /</text></item>
<item><p>65a7</p><section>mdo sde</section><text>skyob pa rgyal ba stong phrag nyi shu dang / /gzhan yang rdul dang bral ba brgyad rnams mthong / /tshangs par spyad pa yang ni der spyad de/ /sangs rgyas ye shes 'di ni tshol byed cing / /rkang </text></item>
<item><p>65a8</p><section>mdo sde</section><text>gnyis gtso bo 'dren pa de dag la/ /de tshe bkur sti rnam pa mang po byed/ /de dag gsungs pa dam chos dri med pa/ /bskal pa bye ba stong du 'dzin par 'gyur/ /bde gshegs de dag mya ngan yongs 'das nas/ /mchod rten </text></item>
<item><p>65b1</p><section>mdo sde</section><text>dag la de tshe mchod byed 'gyur/ /rgyal mchog de dag rnams kyi mchod rten ni/ /rin chen mchod rten ba dan bcas pa byed/ /'jig rten phan pa mdzad pa skyob rnams la/ /rol mo'i sgra dang me tog spos kyis mchod/ /de nas 'di </text></item>
<item><p>65b2</p><section>mdo sde</section><text>ltar tha ma'i lus kyi tshe/ /blta sdug yid du 'ong ba'i zhing der ni/ /'jig rten phan pa thugs brtser der 'gyur te/ /ming ni ta ma la'i lo ma tsan dan dri/ /bar gyi bskal pa nyi shu bzhi tshang bar/ /bde bar gshegs pa'i tshe'i </text></item>
<item><p>65b3</p><section>mdo sde</section><text>tshad tu 'gyur/ /rtag tu lha rnams dang ni mi dag la/ /sangs rgyas tshul 'di rab tu ston par 'gyur/ /de nas rgyal ba de yi nyan thos mang / /bye ba stong phrag gang gA'i bye ma snyed/ /drug mngon shes shing gsum rig rdzu 'phrul che/ /bde </text></item>
<item><p>65b4</p><section>mdo sde</section><text>gshegs bstan la mngon par shes pa thob/ /phyir mi ldog pa'i byang chub sems dpa' mang / /brtson 'grus brtsams shing rtag tu shes bzhin can/ /bde bar gshegs kyi bstan la brtson byed pa/ /stong phrag mang po de dag </text></item>
<item><p>65b5</p><section>mdo sde</section><text>de na yod/ /rgyal ba de dag mya ngan yongs 'das nas/ /bar gyi bskal pa bzhi bcu tshang bar ni/ /de yi tshe na dam chos gnas par 'gyur/ /gzugs brnyan tshad kyang de dang mnyam par 'gyur/ /nga yi nyan thos 'phrul chen lnga po 'di/</text></item>
<item><p>65b6</p><section>mdo sde</section><text>ngas ni de dag byang chub mchog lung bstan/ /ma 'ongs dus na rang 'byung rgyal ba yi/ /de dag gi ni spyod pa nga las nyon/ /dam pa'i chos pad ma dkar po las nyan thos lung bstan pa'i le'u zhes bya ba ste drug pa'o// //</text></item>
<item><p>65b7</p><section>mdo sde</section><text>dge slong dag sngon byung ba 'das pa'i dus na/ bskal pa grangs med pa'i yang ches grangs med pa dpag tu med bsam gyis mi khyab pa gzhal du med pa tshad med pa'i pha rol gyi yang ches pha rol du gyur pa/ de'i tshe de'i dus na </text></item>
<item><p>65b8</p><section>mdo sde</section><text>bskal pa gzugs chen po zhes bya ba la/ 'jig rten gyi khams 'byung ba zhes bya bar/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde </text></item>
<item><p>66a1</p><section>mdo sde</section><text>bar gshegs pa 'jig rten mkhyen pa skyes bu 'dul ba'i kha lo bsgyur ba/ bla na med pa lha dang mi rnams kyi ston pa sangs rgyas bcom ldan 'das mngon par shes pa'i ye shes chen pos zil gyis gnon pa zhes bya ba </text></item>
<item><p>66a2</p><section>mdo sde</section><text>'jig rten du byung ngo / /dge slong dag de bzhin gshegs pa de byung nas ji srid lon zhe na/ dge slong dag 'di lta ste dper na/ mi la la zhig gis stong gsum gyi stong chen po'i 'jig rten gyi khams 'di'i sa'i khams thams cad </text></item>
<item><p>66a3</p><section>mdo sde</section><text>btabs te phye mar byas la/ de nas mi des 'jig rten gyi khams de nas rdul phra rab kyi rdul cig blangs te/ shar phyogs su 'jig rten gyi khams stong 'das nas/ der rdul phra rab kyi rdul cig bzhag /de nas yang </text></item>
<item><p>66a4</p><section>mdo sde</section><text>mi des rdul phra rab kyi rdul cig blangs te/ de'i pha rol gyi yang ches pha rol 'jig rten gyi khams stong 'das nas rdul phra rab kyi rdul cig bzhag la/ rnam grangs 'dis mi des shar phyogs su sa'i khams de thams cad bzhag na/</text></item>
<item><p>66a5</p><section>mdo sde</section><text>dge slong dag de ji snyam du sems/ 'jig rten gyi khams de dag gi mtha' ma dang mu bgrang bas rtogs par nus sam/ de dag gis gsol pa/ bcom ldan 'das de rngo mi thog go/ /bde bar gshegs pa de rngo mi thog go/ /</text></item>
<item><p>66a6</p><section>mdo sde</section><text>bcom ldan 'das kyis bka' stsal pa/ dge slong dag gang dag tu rdul phra rab bzhag pa dang gang dag tu ma bzhag pa'i 'jig rten gyi khams de rnams ni rtsis pa 'am rtsis pa chen po la la zhig gis bgrang zhing rtogs par nus kyi/</text></item>
<item><p>66a7</p><section>mdo sde</section><text>bcom ldan 'das de bzhin gshegs pa mngon par shes pa'i ye shes chen pos zil gyis gnon pa/ yongs su mya ngan las 'das nas bskal pa bye ba khrag khrig brgya stong ji snyed lon pa'i bskal pa ni bgrang ba'i tshul </text></item>
<item><p>66a8</p><section>mdo sde</section><text>gyis mtha' rtogs par mi nus te/ dge slong dag de bzhin gshegs pa de yongs su mya ngan las 'das nas/ de tsam du yun ring ba ni de ltar bsam gyis mi khyab cing de ltar tshad med de/ ngas ni de bzhin </text></item>
<item><p>66b1</p><section>mdo sde</section><text>gshegs pa'i ye shes mthong ba'i stobs bskyed pas/ khar sang ngam de ring yongs su mya ngan las 'das pa bzhin dran no/ /de nas bcom ldan 'das kyis de'i tshe tshigs su bcad pa 'di dag bka' stsal to/ /rjes su dran pa </text></item>
<item><p>66b2</p><section>mdo sde</section><text>'das pa'i bskal pa mang / /de tshe thub chen rkang gnyis rnams kyi mchog /mngon shes ye shes chen pos zil gyis gnon/ /rgyal ba dam pa 'jig rten byung bar 'gyur/ /'di ltar stong gsum 'di yi 'jig </text></item>
<item><p>66b3</p><section>mdo sde</section><text>rten khams/ /la las phra rab rdul gyi rdul du byas/ /de nas phra rab rdul cig khyer nas su/ /zhing stong rnams ni 'das nas de bzhag la/ /de bzhin du ni gnyis dang gsum bzhag ste/ /des ni rdul du gyur pa </text></item>
<item><p>66b4</p><section>mdo sde</section><text>kun bzhag pas/ /'jig rten 'di yi khams ni stongs gyur cing / /rdul phran de yang thams cad zad gyur la/ /'jig rten khams de dag na yod pa yi/ /rdul phran phye ma de yang tshad med pa/ /de dag ma </text></item>
<item><p>66b5</p><section>mdo sde</section><text>lus gang gis rdul byas te/ /bskal pa brgya 'das mtshan mar 'jog byed pa/ /de ltar bde gshegs mya ngan de 'das nas/ /bskal pa bye ba mang po dpag tu med/ /phra rab rdul kun mtshan mar mi chog </text></item>
<item><p>66b6</p><section>mdo sde</section><text>ste/ /de snyed bskal pa mang po zad par gyur/ /'dren pa mya ngan 'das ring de srid lon/ /nyan thos byang chub sems dpa' de dag kyang / /de 'dra de bzhin gshegs kyi ye shes kyis/ /thams cad dran pa khar sang de </text></item>
<item><p>66b7</p><section>mdo sde</section><text>ring bzhin/ /dge slong gang dag ye shes mtha' yas can/ /de bzhin gshegs kyi ye shes 'di 'dra'o/ /dran pa phra zhing zag pa med pa yis/ /bskal pa du ma brgyas ni nga sangs rgyas/ /dge slong dag 'di ltar de bzhin </text></item>
<item><p>66b8</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de'i tshe'i tshad ni bskal pa bye ba khrag khrig brgya stong phrag lnga bcu rtsa bzhir gyur to/ /bcom ldan 'das de bla na med pa yang </text></item>
<item><p>67a1</p><section>mdo sde</section><text>dag par rdzogs pa'i byang chub mngon par rdzogs par sangs ma rgyas par/ sngar byang chub kyi snying po mchog dam par song nas/ bdud kyi sde thams cad rab tu bcom zhing pham par byas so/ /rab tu bcom zhing pham </text></item>
<item><p>67a2</p><section>mdo sde</section><text>par byas nas/ bla na med pa yang dag par rdzogs pa'i byang chub mngon par rdzogs par sangs rgyas par bya'o snyam na yang / de srid tu de la chos de dag mngon sum du ni ma gyur to/ /de byang chub kyi shing drung du byang chub kyi snying por </text></item>
<item><p>67a3</p><section>mdo sde</section><text>bar gyi bskal pa gcig tu gnas/ bar gyi bskal pa gnyis su gnas kyang de srid tu bla na med pa yang dag par rdzogs pa'i byang chub tu mngon par rdzogs par sangs ma rgyas nas/ bar gyi bskal pa gsum dang bzhi dang lnga dang drug </text></item>
<item><p>67a4</p><section>mdo sde</section><text>dang bdun dang brgyad dang dgu dang bcu yang byang chub kyi shing drung du byang chub kyi snying po dkyil mo dkrung lan cig bcas pa las/ bar du ma langs par 'dug cing sems mi g.yo lus mi 'gul zhing / mi 'gyur bar 'dug kyang de srid tu </text></item>
<item><p>67a5</p><section>mdo sde</section><text>yang de la chos de dag mngon du ma gyur nas/ dge slong dag sum bcu rtsa gsum pa'i lha rnams kyis/ bcom ldan 'das byang chub kyi snying po mchog dam par song ba'i bcom ldan 'das de gang la 'dug ste/ bla na med pa yang dag </text></item>
<item><p>67a6</p><section>mdo sde</section><text>par rdzogs pa'i byang chub tu mngon par rdzogs par sangs rgyas pa'i seng ge'i khri chen po 'phang du dpag tshad lnga brgya pa bshams te/ bcom ldan 'das de byang chub kyi snying por 'dug ma thag tu/ de nas tshangs ris kyi </text></item>
<item><p>67a7</p><section>mdo sde</section><text>lha'i bu dag gis/ byang chub kyi snying po de'i khor yug dpag tshad bcu tshun chad du me tog gi char mngon par phab bo/ /bar snang las rlung langs pas me tog gang dag rnyis pa de dag sel to/ /de ltar me tog gi char de rab tu phab </text></item>
<item><p>67a8</p><section>mdo sde</section><text>pa de bcom ldan 'das byang chub kyi snying po la 'dug pa de la/ rgyun mi 'chad par rab tu phab ste/ bcom ldan 'das de la bar gyi bskal pa bcu tshang bar mngon par phab bo/ /de ltar me tog gi char de rab tu phab ste bcom ldan </text></item>
<item><p>67b1</p><section>mdo sde</section><text>'das de de yongs su mya ngan las 'da' ba'i dus kyi bar du rab tu phab cing / bcom ldan 'das de la mngon par 'thor ro/ /rgyal chen bzhi'i ris kyi lha'i bu dag kyang / bcom ldan 'das byang chub kyi snying po mchog dam pa na 'dug </text></item>
<item><p>67b2</p><section>mdo sde</section><text>pa de la bkur sti bya ba'i phyir/ lha yul pa'i lha'i rnga rab tu brdungs te bar gyi bskal pa bcu tshang bar rab tu brdungs nas/ de nas bcom ldan 'das de nam yongs su mya ngan las 'da' ba chen po'i dus kyi bar du/ lha'i sil </text></item>
<item><p>67b3</p><section>mdo sde</section><text>snyan dag rgyun mi 'chad par rab tu bsil to/ /dge slong dag de nas bar gyi bskal pa bcu 'das pa dang / bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i </text></item>
<item><p>67b4</p><section>mdo sde</section><text>ye shes chen pos zil gyis gnon pa de/ bla na med pa yang dag par rdzogs pa'i byang chub mngon par rdzogs par sangs rgyas so/ /mngon par rdzogs par sangs rgyas ma thag tu/ bcom ldan 'das de gzhon nur gyur pa'i </text></item>
<item><p>67b5</p><section>mdo sde</section><text>tshe/ de la snying gi bu sha stag bcu drug yod de/ de dag gi bu thu bo ni ye shes 'byung gnas shes bya bar 'gyur te/ dge slong dag 'di ltar rgyal bu gzhon nu bcu drug po de dag re re la yang rtsed mor bya ba/ sna tshogs bkra </text></item>
<item><p>67b6</p><section>mdo sde</section><text>ba dga' bar 'gyur ba blta na sdug pa rnam pa du ma yod la/ dge slong dag de nas rgyal bu gzhon nur gyur pa bcu drug po de dag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon </text></item>
<item><p>67b7</p><section>mdo sde</section><text>par shes pa'i ye shes chen pos zil gyis gnon pa de/ bla na med pa yang dag par rdzogs pa'i byang chub tu mngon par rdzogs par sangs rgyas par rig nas/ rtsed mor bya ba dga' bar 'gyur ba rnam pa mang po de </text></item>
<item><p>67b8</p><section>mdo sde</section><text>dag spangs te/ ma dang ma ma dag tu du bzhin du yongs su bskor cing mdun du bdar nas/ 'khor lo bsgyur ba'i rgyal po 'phags pa'i mdzod mang po dang rgyal po'i blon po dang srog </text></item>
<item><p>68a1</p><section>mdo sde</section><text>chags bye ba khrag khrig brgya stong mang pos yongs su bskor cing mdun du bdar te/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i </text></item>
<item><p>68a2</p><section>mdo sde</section><text>ye shes chen pos zil gyis gnon pa byang chub kyi snying po mchog dam pa na 'dug pa ga la ba der dong ngo / /bcom ldan 'das de la bkur stir bya ba dang btsun par bya ba dang ri mor bya ba dang mchod pa dang rjed pa dang gsol ba'i </text></item>
<item><p>68a3</p><section>mdo sde</section><text>phyir der dong ste lhags nas/ bcom ldan 'das de'i zhabs la mgo bos phyag 'tshal te/ bcom ldan 'das la lan gsum bskor ba byas nas thal mo sbyar te/ bcom ldan 'das de'i spyan sngar tshul dang 'dra ba'i tshigs </text></item>
<item><p>68a4</p><section>mdo sde</section><text>su bcad pa 'di dag gis mngon par bstod do/ /mngon pa chen po drug ldan bla na med/ /bskal pa mtha' yas dag gis yang dag bsgrubs/ /lus can thams cad ma lus bsgral ba'i phyir/ /khyod kyi brnag pa </text></item>
<item><p>68a5</p><section>mdo sde</section><text>bzang de 'dir rdzogs so/ /rab tu dka' mdzad bskal pa bar ma bcur/ /gdan cig de la bzhugs te mdzad pa na/ /bar du nam yang khyod kyi sku ma g.yos/ /phyag zhabs ma g.yos de bzhin gar ma gshegs/ /</text></item>
<item><p>68a6</p><section>mdo sde</section><text>khyod thugs zhi bar gyur cing shin du gnas/ /rtag par mi g.yo gyur cing mi 'gul te/ /khyod la nam yang g.yeng ba mi mnga' la/ /khyod ni rab zhi zag pa med la gnas/ /dge ba dang ni bde ba dga' ba dang / /gnod </text></item>
<item><p>68a7</p><section>mdo sde</section><text>pa med par byang chub mchog 'di brnyes/ /de lta bu ni bdag cag rnams kyi khe/ /mi dbang seng ge bdag cag dge bar skyes/ /skye dgu 'di kun mgon med sdug bsngal te/ /mig phyung bde ba dag las rnam par </text></item>
<item><p>68a8</p><section>mdo sde</section><text>nyams/ /sdug bsngal mthar mchi lam rnams mi 'tshal bas/ /thar pa'i phyir ni brtson 'grus mi skyed do/ /yun ring du ni ngan song 'phel bar bgyid/ /lha yi lus las yongs su nyams pa'i chos/ /</text></item>
<item><p>68b1</p><section>mdo sde</section><text>de na rgyal ba'i sgra ni yong mi grag /'jig rten 'di kun gti mug mun gnag go/ /zag med dam pa zhi ba'i go 'phang ni/ /'jig rten rig pa khyod kyis deng brnyes pas/ /bdag cag rnams dang 'jig rten rjes su bzung / /</text></item>
<item><p>68b2</p><section>mdo sde</section><text>mgon po khyod la rab tu skyabs su mchi/ /dge slong dag de nas rgyal bu gzhon nur gyur pa byis pa bcu drug po de rnams kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon </text></item>
<item><p>68b3</p><section>mdo sde</section><text>par shes pa'i ye shes chen pos zil gyis gnon pa de la tshul dang 'dra ba'i tshigs su bcad pa 'di dag gis mngon par bstod nas/ skye bo mang po la phan pa dang skye bo mang po la bde ba dang 'jig rten la thugs brtse ba dang lha dang mi </text></item>
<item><p>68b4</p><section>mdo sde</section><text>dang skye bo phal po che'i don dang phan pa dang bde ba'i slad du/ bcom ldan 'das chos bshad tu gsol/ bde bar gshegs pa chos bshad tu gsol zhes bcom ldan 'das de la chos kyi 'khor lo bskor bar gsol ba btab ste/ de'i tshe tshigs </text></item>
<item><p>68b5</p><section>mdo sde</section><text>su bcad pa 'di dag gsol to/ /bsod nams brgya yi mtshan can chos bshad gsol/ /rnam par 'dren pa mtshungs med drang srong che/ /ye shes dam pa khyad par 'phags brnyes pa/ /lha dang bcas pa 'jig rten rnams la ston/ /bdag cag rnams </text></item>
<item><p>68b6</p><section>mdo sde</section><text>dang sems can 'di dag sgrol/ /ci nas byang chub mchog 'di bdag cag dang / /sems can 'di rnams kyis kyang thob 'gyur bar/ /de bzhin gshegs kyi ye shes bstan du gsol/ /spyod pa dang ni ye shes kun kyang mkhyen/ /bsam pa rnams dang </text></item>
<item><p>68b7</p><section>mdo sde</section><text>sngon gyi bsod nams dang / /srog chags kun gyi mos pa rnams mkhyen pa/ /bla med 'khor lo dam pa bskor du gsol// //dam pa'i chos pa dam dkar po bam po drug pa/ /dge slong dag de nas yang de'i tshe na/ bcom ldan 'das de bzhin gshegs pa dgra bcom </text></item>
<item><p>68b8</p><section>mdo sde</section><text>pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de/ bla na med pa yang dag par rdzogs pa'i byang chub mngon par rdzogs par 'tshang rgya ba dang / phyogs bcu'i phyogs re rer yang 'jig rten gyi khams bye ba khrag khrig brgya stong phrag lnga </text></item>
<item><p>69a1</p><section>mdo sde</section><text>bcu rnam pa drug tu g.yos nas snang ba chen pos khyab par gyur te/ 'jig rten gyi khams de dag thams cad kyi 'jig rten gyi bar mi khom par gyur cing / mun pa mun nag tu gyur pa gang dag na/ nyi ma dang zla ba 'di ltar rdzu 'phrul che ba/ 'di </text></item>
<item><p>69a2</p><section>mdo sde</section><text>ltar mthu che ba 'di ltar gzi brjid che ba/ de dag gi 'od kyis kyang snang bar mi nus te/ de dag gi kha dog gis kyang kha dog dang gzi brjid tu byed mi nus pa de dag tu yang de'i tshe snang ba chen por 'byung bar gyur to/ /'jig rten gyi bar de dag tu sems </text></item>
<item><p>69a3</p><section>mdo sde</section><text>can gang dag skyes pa de dag kyang / gcig gis gcig mthong nas/ e ma kye sems can gzhan dag cig kyang 'dir skyes shing 'khod pa lte/ e ma kye sems can gzhan dag cig kyang 'dir skyes shing 'khod pa lta zhes gcig gis gcig shes </text></item>
<item><p>69a4</p><section>mdo sde</section><text>so/ /'jig rten gyi khams de dag thams cad na lha'i gnas dang lha'i gzhal med khang gang dag yod pa nas/ tshangs pa'i 'jig rten gyi bar du yang rnam par drug tu g.yos par gyur nas/ snang ba chen pos khyab ste/ lha rnams kyi lha'i mthu las kyang </text></item>
<item><p>69a5</p><section>mdo sde</section><text>'das so/ /dge slong dag de ltar de'i tshe/ 'jig rten gyi khams de dag tu sa cher g.yos shing snang ba chen po yang byung bar gyur to/ /de nas shar phyogs su 'jig rten gyi khams bye ba khrag khrig brgya stong phrag lnga bcu de dag na tshangs pa'i gzhal med khang gang dag yod pa de dag </text></item>
<item><p>69a6</p><section>mdo sde</section><text>shin tu mdzes shing lhan ne lhang nger gyur la/ dpal dang ldan zhing gzi brjid can du gyur to/ /dge slong dag de nas tshangs pa de dag 'di snyam du/ tshangs pa'i gzhal med khang 'di dag shin du mdzes shing lhan ne </text></item>
<item><p>69a7</p><section>mdo sde</section><text>lhang nger gyur la/ dpal dang ldan zhing gzi brjid can du gyur pa 'di su'i snga ltas su 'gyur snyam sems so/ /dge slong dag de nas 'jig rten gyi khams bye ba khrag khrig brgya stong phrag lnga bcu po </text></item>
<item><p>69a8</p><section>mdo sde</section><text>de dag na/ tshangs pa chen po gang dag 'khod pa de dag thams cad gnas dag tu phan tshun dong nas smra'o/ /dge slong dag de nas tshangs pa chen po sems </text></item>
<item><p>69b1</p><section>mdo sde</section><text>can thams cad skyob pa zhes bya bas/ /tshangs pa chen po'i tshogs de la tshigs su bcad de smras pa/ bdag cag thams cad de ring shin du dga'/ /gzhal med khang mchog 'di dag rab tu 'bar/ /dpal ldan lham me yid du 'ong ba ste/ /ci </text></item>
<item><p>69b2</p><section>mdo sde</section><text>yi phyir na de ring 'di 'drar gyur/ /don 'di btsal bar byas na rab tu legs/ /lha yi bu zhig de ring skyes gyur te/ /'di 'dra bar ni de yi mthus gyur tam/ /sngon chad ma byung 'di ni de ring snang / /gal te sangs rgyas mi dbang rgyal </text></item>
<item><p>69b3</p><section>mdo sde</section><text>po de/ /'jig rten ga shed tu ni deng byung ste/ /de ring phyogs bcu dag na dpal 'bar ba/ /'di 'dra 'di ni de yi ltas yin nam/ dge slong dag de nas 'jig rten gyi khams bye ba khrag khrig brgya stong phrag lnga bcu po de dag na/</text></item>
<item><p>69b4</p><section>mdo sde</section><text>tshangs pa chen po gang dag 'khod pa de dag thams cad lhan cig 'dus nas/ de dag rang rang gi tshangs pa'i lha'i gzhal med khang de dag tu bzhugs te/ lha'i me tog gi phur ma ri rab tsam bkod nas/ phyogs bzhir rgyu zhing 'dong </text></item>
<item><p>69b5</p><section>mdo sde</section><text>ba las/ nub phyogs logs su dong ba dang / dge slong dag de nas tshangs pa chen po de dag gis/ nub phyogs logs na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par </text></item>
<item><p>69b6</p><section>mdo sde</section><text>shes pa'i ye shes chen pos zil gyis gnon pa/ byang chub kyi snying po mchog dam par gshegs shing / byang chub kyi shing drung na seng ge'i khri la bzhugs te/ lha dang klu dang gnod sbyin dang dri za dang lha ma yin dang nam </text></item>
<item><p>69b7</p><section>mdo sde</section><text>mkha' lding dang mi 'am ci dang lto 'phye chen po dang mi dang mi ma yin pa dag gis ni yongs su bskor cing mdun gyis bltas te/ sras rgyal bu gzhon nu bcu drug po de dag gis ni/ chos kyi 'khor lo bskor bar gsol ba 'debs </text></item>
<item><p>69b8</p><section>mdo sde</section><text>par mthong ngo / /mthong nas kyang bcom ldan 'das de ga la ba der dong nas lhags pa dang / bcom ldan 'das de'i zhabs la mgo bos phyag 'tshal te/ bcom ldan 'das de la lan brgya stong du ma bskor ba byas nas/ me tog gi phur ma ri rab tsam de dag </text></item>
<item><p>70a1</p><section>mdo sde</section><text>gis bcom ldan 'das de la gtor rab tu gtor te/ byang chub kyi shing de'i dpag tshad bcu tshun chad gtor nas/ tshangs pa'i gzhal med khang de dag kyang bcom ldan 'das de la phul te/ bcom ldan 'das bdag cag la thugs </text></item>
<item><p>70a2</p><section>mdo sde</section><text>brtse ba'i slad tu/ tshangs pa'i gzhal med khang 'di dag bzhes su gsol/ bcom ldan 'das bdag cag la thugs brtse ba'i slad tu/ tshangs pa'i gzhal med khang 'di dag yongs su spyad tu gsol/ bde bar gshegs pa yongs </text></item>
<item><p>70a3</p><section>mdo sde</section><text>su spyad tu gsol zhes gsol to/ /dge slong dag de nas tshangs pa chen po de dag gis rang rang gi gzhal med khang de dag bcom ldan 'das de la phul nas/ de'i tshe bcom ldan 'das de'i spyan sngar tshul dang 'dra ba'i tshigs su bcad </text></item>
<item><p>70a4</p><section>mdo sde</section><text>pa 'di dag gis mngon par bstod do/ /ngo mtshar gyur pa rgyal ba tshad med pa/ /'jig rten phan pa thugs brtse 'dir byung ste/ /mgon po bla ma ston pa byung gyur pas/ /deng ni phyogs bcu po dag rjes su gzung / /'di dag nas kyang </text></item>
<item><p>70a5</p><section>mdo sde</section><text>'jig rten mkhas rnams ni/ /bye ba khrag khrig lnga bcu tshang ba nas/ /bdag cag de nas rgyal la phyag 'tshal lhags/ /gzhal med khang mchog rnam pa kun tu spangs/ /bdag cag rnams kyis sngon chad las </text></item>
<item><p>70a6</p><section>mdo sde</section><text>bgyis pas/ /gzhal med khang pa ri mo bkra 'di dag /bdag cag rnams la thugs brtse'i slad tu bzhes/ /'jig rten mkhyen pa ci dgyes spyad tu gsol/ /dge slong dag de nas tshangs pa </text></item>
<item><p>70a7</p><section>mdo sde</section><text>chen po de dag /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de'i spyan sngar tshul dang 'dra ba'i tshigs su </text></item>
<item><p>70a8</p><section>mdo sde</section><text>bcad pa de dag gis mngon par bstod nas/ bcom ldan 'das la 'di skad ces gsol to/ /bcom ldan 'das 'jig rten du chos kyi 'khor lo bskor du gsol/ bcom ldan 'das mya ngan las 'da' ba bshad du </text></item>
<item><p>70b1</p><section>mdo sde</section><text>gsol/ bcom ldan 'das sems can rnams bsgral du gsol/ bcom ldan 'das 'jig rten 'di dag rjes su gzung du gsol/ bcom ldan 'das lha dang bcas bdud dang bcas tshangs pa dang bcas pa'i 'jig rten </text></item>
<item><p>70b2</p><section>mdo sde</section><text>dang dge sbyong dang bram zer bcas pa'i skye dgu rnams dang lha dang mi dang lha ma yin du bcas pa la chos bstan du gsol/ de ni skye bo mang po la sman pa dang skye bo mang po la bde ba dang 'jig rten la thugs brtse ba dang skye bo phal po che dang /</text></item>
<item><p>70b3</p><section>mdo sde</section><text>lha dang mi rnams kyi don dang sman pa dang bde bar 'gyur ro/ /dge slong dag de nas tshangs pa chen po bye ba khrag khrig brgya stong phrag lnga bcu po de dag gis sgra skad gcig tu mthun par brjod de/ bcom ldan 'das de la tshigs su bcad pa </text></item>
<item><p>70b4</p><section>mdo sde</section><text>'di dag gsol to/ /bcom ldan 'das kyis chos bshad gsol/ /rkang gnyis gtso bos bstan du gsol/ /byams pa'i stobs kyis bshad tu gsol/ /sems can sdug bsngal rnams las sgrol/ /'jig rten sgron </text></item>
<item><p>70b5</p><section>mdo sde</section><text>ma rnyed dka' ste/ u dum ba ra'i me tog bzhin/ /dpa' bo chen po byung bas na/ /de bzhin gshegs la gsol bar 'tshal/ /dge slong dag de nas tshangs pa chen po de dag la/ bcom ldan 'das des cang mi gsung bar </text></item>
<item><p>70b6</p><section>mdo sde</section><text>gyur pas gnang ngo / /dge slong dag de'i tshe na shar lho'i phyogs mtshams kyi 'jig rten gyi khams bye ba khrag khrig brgya stong phrag lnga bcu dag na/ tshangs pa'i gzhal med khang gang dag yod pa de dag shin du mdzes shing </text></item>
<item><p>70b7</p><section>mdo sde</section><text>lhan ne lhang nger gyur la/ dpal dang ldan zhing gzi brjid can du gyur to/ /dge slong dag de nas tshangs pa chen po de dag 'di snyam du/ tshangs pa'i gzhal med khang gang dag yod pa de dag shin du mdzes shing / lhan ne lhang nger gyur la </text></item>
<item><p>70b8</p><section>mdo sde</section><text>dpal dang ldan zhing gzi brjid can du gyur pa 'di/ su'i snga ltas su 'gyur snyam du sems so/ /dge slong dag de nas 'jig rten gyi khams/ bye ba khrag khrig brgya stong phrag lnga bcu po de dag na tshangs pa chen po gang dag 'khod pa de dag thams cad gnas dag tu phan </text></item>
<item><p>71a1</p><section>mdo sde</section><text>tshun dong nas smra'o/ /dge slong dag de nas tshangs pa chen po rab tu snying rje can zhes bya bas/ tshangs pa'i tshogs chen po de la tshigasu bcad de smras pa/ grogs dag su yi snga ltas kyis/ /gzhal med khang rnams </text></item>
<item><p>71a2</p><section>mdo sde</section><text>deng mdzes shing / /shin du gzi brjid ldan gyur par/ /de ring 'di na snang bar 'gyur/ /ci ste de ring lha yi bu/ /bsod nams can zhig 'dir 'ongs te/ /de'i mthu ni gzhal med khang / /'di dag thams cad mdzes gyur </text></item>
<item><p>71a3</p><section>mdo sde</section><text>tam/ /'on te sangs rgyas rkang gnyis mchog /'jig rten 'dir ni byung 'gyur tam/ /gang gi mthus ni 'di ltar deng / /gzhal med khang 'di 'di 'drar gyur/ /thams cad 'dus te brtag par bya/ /'di ni don chung </text></item>
<item><p>71a4</p><section>mdo sde</section><text>ma yin te/ /sngan chad dag ni 'di 'dra ba'i/ /ltas ni nam yang ma mthong ngo / /phyogs bzhi dag tu 'dong bar bya/ /bye ba snyed kyi zhing yang bskor/ /de ring sangs rgyas 'jig rten du/ /gdon mi za bar 'byung bar 'gyur/ /</text></item>
<item><p>71a5</p><section>mdo sde</section><text>dge slong dag de nas tshangs pa bye ba khrag khrig brgya stong phrag lnga bcu po de dag /rang rang gi tshungs pa'i lha'i gzhal med khang de dag tu zhugs te/ lha'i me tog gi phur ma ri rab tsam thogs nas/ phyogs bzhir rgyu zhing </text></item>
<item><p>71a6</p><section>mdo sde</section><text>'dong ba las/ nub byang gi phyogs mtshams su dong ba dang / dge slong dag de nas tshangs pa chen po de dag gis/ nub byang gi phyogs mtshams na/ bcom ldan 'das de bzhin gshegs pa dgra bcom pa yang dag par rdzogs </text></item>
<item><p>71a7</p><section>mdo sde</section><text>pa'i sangs rgyas mngon par shes pa'i ye shes chen pos zil gyis gnon pa de/ byang chub kyi snying po mchog dam par gshegs shing / byang chub kyi shing drung na/ seng ge'i khri la bzhugs te/ lha dang klu dang gnod sbyin dang dri za dang /</text></item>
<item><p>71a8</p><section>mdo sde</section><text>lha ma yin dang namakha' lding dang mi'am ci dang lto 'phye chen po dang mi dang mi ma yin pa dag gis ni yongs su bskor cing mdun gyis bltas te/ sras rgyal bu gzhon nu bcu drug po de dag ni/ chos kyi 'khor lo bskor bar gsol ba 'debs pa mthong ngo / /</text></item>
<item><p>71b1</p><section>mdo sde</section><text>mthong nas kyang bcom ldan 'das de ga la ba der dong ste lhag nas/ bcom ldan 'das de'i zhabs la mgo bos phyag 'tshal te/ bcom ldan 'das de la lan brgya stong du mar bskor ba byas nas me tog gi phur ma ri rab tsam de dag gis </text></item>
<item><p>71b2</p><section>mdo sde</section><text>bcom ldan 'das de la gtor rab tu gtor te/ byang chub kyi shing de'i dpag tshad bcu tshun chad gtor nas/ tshangs pa'i gzhal med khang dag kyang bcom ldan 'das de la phul te/ bcom ldan 'das bdag cag la thugs brtse ba'i </text></item>
<item><p>71b3</p><section>mdo sde</section><text>slad du tshangs pa'i gzhal med khang 'di dag bzhes su gsol/ bde bar gshegs pa bdag cag la thugs brtse ba'i slad du tshangs pa'i gzhal med khang 'di dag yongasu spyad tu gsol zhes gsol to/ /dge slong dag de nas </text></item>
<item><p>71b4</p><section>mdo sde</section><text>tshangs pa chen po de dag gis rang rang gi gzhal med khang de dag bcom ldan 'das de la phul nas/ de'i tshe bcom ldan 'das de'i spyan sngar tshul dang 'dra ba'i tshigs su bcad pa 'di dag gis mngon par bstod do/ /mtshungs med drang </text></item>
<item><p>71b5</p><section>mdo sde</section><text>srong che la phyag 'tshal lo/ /ka la ping ka'i dbyangs snyan lha yi lha/ /rnam par 'dren pa lhar bcas 'jig rten na/ /'jig rten phan brtse khyod la phyag 'tshal lo/ /mgon po shin du yun ring rgya lam na/ /ngo mtshar gyur pa de ring </text></item>
<item><p>71b6</p><section>mdo sde</section><text>'jig rten byung / /bskal pa brgya tshang tshol ba'i 'jig rten 'di/ /sangs rgyas brgyad bcu dag dang mtshungs par gyur/ /bskal pa khrag khrig brgyad bcu rdzogs par ni/ /rkang gnyis gtso bos sngon chad stongs par </text></item>
<item><p>71b7</p><section>mdo sde</section><text>gyur/ /de srid ngan song sa 'di rnam par 'phel/ /lha yi lus ni rtag tu nyams par gyur/ /da ni bdag cag rnams kyi bsod nams kyis/ /chos kyi rgyal po mig dang rten dang gnas/ /skyob dang pha dang rtsa lag </text></item>
<item><p>71b8</p><section>mdo sde</section><text>phan mdzad pa/ /thugs brtser ldan pa 'jig rten 'dir byung ngo / /dge slong dag de nas tshangs pa chen po de dag gis/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon </text></item>
<item><p>72a1</p><section>mdo sde</section><text>par shes pa'i ye shes chen pos zil gyis gnon pa de'i spyan sngar tshul dang 'dra ba'i tshigs su bcad pa 'di dag gis mngon par bstod nas/ bcom ldan 'das de la 'di skad ces gsol to/ /bcom ldan 'das </text></item>
<item><p>72a2</p><section>mdo sde</section><text>'jig rten du chos kyi 'khor lo bskor du gsol/ bcom ldan 'das mya ngan las 'da' ba bshad du gsol/ bcom ldan 'das sems can rnams bsgral du gsol/ bcom ldan 'das 'jig rten 'di dag rjes su </text></item>
<item><p>72a3</p><section>mdo sde</section><text>gzung du gsol/ bcom ldan 'das lha dang bcas bdud dang bcas tshangs pa dang bcas pa'i 'jig rten dang dge sbyong dang bram zer bcas pa'i skye dgu rnams dang lha dang mi dang lha ma yin du bcas pa la chos bshad du gsol/ de ni skye bo </text></item>
<item><p>72a4</p><section>mdo sde</section><text>mang po la sman pa dang skye bo mang po la bde ba dang 'jig rten la thugs brtse ba dang / skye bo phal po che dang lha dang mi rnams kyi don dang sman pa dang bde bar 'gyur ro/ /dge slong dag de nas tshangs pa chen po bye ba khrag khrig brgya stong phrag </text></item>
<item><p>72a5</p><section>mdo sde</section><text>lnga bcu po de dag gis sgra skad gcig tu mthun par brjod de/ bcom ldan 'das la tshigs su bcad pa 'di dag gsol to/ /thub pa chen po 'khor lo mchog bskor gsol/ /phyogs bcu rnams su chos rab bshad tu </text></item>
<item><p>72a6</p><section>mdo sde</section><text>gsol/ /sdug bsngal chos kyis gzir ba'i sems can sgrol/ /lus can rnams la dga' zhing rangs pa skyed/ /de thos pas na byang chub thob 'gyur te/ /lha yi gnas rnams su yang mchi bar 'gyur/ /</text></item>
<item><p>72a7</p><section>mdo sde</section><text>kun gyis lha ma yin gyis lus spangs te/ /dul zhing zhi la rab tu bde bar 'gyur/ /dge slong dag de nas tshangs pa de dag la yang / bcom ldan 'das des cang mi gsung bar gyur pas gnang ngo / /dge slong dag de'i tshe lho </text></item>
<item><p>72a8</p><section>mdo sde</section><text>phyogs kyi 'jig rten gyi khams bye ba khrag khrig brgya stong phrag lnga bcu po de dag na tshangs pa'i gzhal med khang gang dag yod pa de dag shin du mdzes shing lhan ne lhang nger gyur la dpal dang ldan zhing gzi brjid can du gyur to/ /</text></item>
<item><p>72b1</p><section>mdo sde</section><text>dge slong dag de nas tshangs pa chen po de dag 'di snyam du tshangs pa'i gzhal med khang 'di dag ni shin du mdzes shing lhan ne lhang nger gyur la dpal dang ldan zhing gzi brjid can du gyur pa 'di su'i snga ltas su 'gyur snyam du sems so/ /dge slong </text></item>
<item><p>72b2</p><section>mdo sde</section><text>dag de nas 'jig rten gyi khams bye ba khrag khrig brgya stong phrag lnga bcu po de dag na/ tshangs pa chen po gang dag 'khod pa de dag thams cad gnas dag tu phan tshun dong nas smra'o/ /dge slong dag de nas tshangs pa chen po chos </text></item>
<item><p>72b3</p><section>mdo sde</section><text>bzang zhes bya bas tshangs pa'i tshogs chen po de la tshigs su bcad pa smras pa/ grogs po de ring rgyu med rkyen med par/ /gzhal med khang 'di thams cad gzi can gyur/ /'jig rten 'dir ni cung zad ltas ci ston/ /</text></item>
<item><p>72b4</p><section>mdo sde</section><text>de yi don ni legs par btsal bar bya/ /bskal pa brgya phrag mi nyung 'das pa nas/ /'di 'dra'i ltas sngon nam yang byung ma gyur/ /yang na 'dir ni lha yi bu zhig skyes/ /yang na 'jig rten 'dir ni sangs rgyas byung / /</text></item>
<item><p>72b5</p><section>mdo sde</section><text>dge slong dag de nas 'jig rten gyi khams bye ba khrag khrig brgya stong phrag lnga bcu po de dag na tshangs pa chen po gang dag 'khod pa de dag thams cad lhan gcig tu 'dus nas/ rang rang gi tshangs pa'i gzhal med khang de dag tu bzhugs </text></item>
<item><p>72b6</p><section>mdo sde</section><text>te/ lha yi me tog gi phur ma ri rab tsam de dag thogs nas/ phyogs bzhir rgyu zhing 'dong ba las byang phyogs su dong ba dang / dge slong dag de nas tshangs pa chen po de dag gis byang phyogs logs na bcom ldan 'das </text></item>
<item><p>72b7</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de/ byang chub kyi snying po mchog dam par gshegs shing byang chub kyi shing drung </text></item>
<item><p>72b8</p><section>mdo sde</section><text>na seng ge'i khri la bzhugs te/ lha dang klu dang gnod sbyin dang dri za dang lha ma yin dang namakha' lding dang mi 'am ci dang lto 'phye chen po dang mi dang mi ma yin pa dag gis ni yongs su bskor cing mdun gyis blta </text></item>
<item><p>73a1</p><section>mdo sde</section><text>te/ sras rgyal bu gzhon nu bcu drug po de dag ni chos kyi 'khor lo bskor bar gsol ba 'debs pa mthong ngo / /mthong nas kyang bcom ldan 'das ga la ba der dong ste lhags nas bcom ldan 'das de'i zhabs </text></item>
<item><p>73a2</p><section>mdo sde</section><text>la mgo bos phyag 'tshal te/ bcom ldan 'das de la lan brgya stong du mar bskor ba byas nas/ me tog gi phur ma ri rab tsam de dag gis bcom ldan 'das de la gtor rab tu gtor te/ byang chub kyi shing de'i dpag </text></item>
<item><p>73a3</p><section>mdo sde</section><text>tshad bcu tshun chad gtor nas tshangs pa'i gzhal med khang de dag kyang bcom ldan 'das de la phul te/ bcom ldan 'das bdag cag la thugs brtse ba'i slad tu tshangs pa'i gzhal med khang 'di dag bzhes su </text></item>
<item><p>73a4</p><section>mdo sde</section><text>gsol/ bde bar gshegs pa bdag cag la thugs brtse ba'i slad tu tshangs pa'i gzhal med khang 'di dag yongs su spyad tu gsol zhes gsol to/ /dge slong dag de nas tshangs pa chen po de dag gis kyang rang rang gi </text></item>
<item><p>73a5</p><section>mdo sde</section><text>gzhal med khang de dag bcom ldan 'das de la phul nas/ de'i tshe bcom ldan 'das de'i spyan sngar tshul dang 'dra ba'i tshigs su bcad pa 'di dag gis mngon par bstod do/ /'dren pa mthong ba shin du rnyed par dka'/ /</text></item>
<item><p>73a6</p><section>mdo sde</section><text>legs gshegs khyod ni srid pa'i 'dod chags 'joms/ /'jig rten gyi ni ring lon khyod de mthong / /bskal pa brgya snyed tshang nas snang bar 'gyur/ /'jig rten mgon po skye dgu skom ngoms mdzod/ /</text></item>
<item><p>73a7</p><section>mdo sde</section><text>sngon chad ma mthong brgya lam snang bar gyur/ /rnyed dka' u dum ba ra'i mi rtog bzhin/ /de bzhin rnam par 'dren pa brgya la mthong / /rnam par 'dren pa bdag cag gzhal med khang / /khyod kyi mthus ni de ring mdzes </text></item>
<item><p>73a8</p><section>mdo sde</section><text>par gyur/ /kun tu spyan gyis 'di dag bzhes su gsol/ /bdag cag thugs brtse'i slad tu spyad pa mdzod/ /dge slong dag de nas tshangs pa chen po de dag gis bcom ldan 'das de bzhin gshegs pa dgra bcom pa yang dag </text></item>
<item><p>73b1</p><section>mdo sde</section><text>par rdzogs pa'i sangs rgyas mngon par shes pa'i ye shes chen pos zil gyis gnon pa de'i spyan sngar/ tshul dang 'dra ba'i tshigs su bcad pa 'di dag gis mngon par bstod nas/ bcom ldan 'das de la 'di skad </text></item>
<item><p>73b2</p><section>mdo sde</section><text>ces gsol to/ /bcom ldan 'das 'jig rten du chos kyi 'khor lo bskor du gsol/ bcom ldan 'das mya ngan las 'da' ba bshad du gsol/ bcom ldan 'das sems can rnams bsgral du gsol/ bcom ldan 'das </text></item>
<item><p>73b3</p><section>mdo sde</section><text>'jig rten 'di dag rjes su gzung du gsol/ bcom ldan 'das lha dang bcas bdud dang bcas tshangs pa dang bcas pa'i 'jig rten dang dge sbyong dang bram zer bcas pa'i skye dgu rnams dang lha dang mi dang lha ma yin du bcas pa la </text></item>
<item><p>73b4</p><section>mdo sde</section><text>chos bshad du gsol/ de ni skye bo mang po la sman pa dang skye bo mang po la bde ba dang 'jig rten la thugs brtse ba dang skye bo phal po che dang lha dang mi rnams kyi don dang sman pa dang bde bar 'gyur ro/ /dge slong dag de nas tshangs pa </text></item>
<item><p>73b5</p><section>mdo sde</section><text>bye ba khrag khrig brgya stong phrag lnga bcu po de dag gis sgra skad gcig tu mthun par brjod de/ bcom ldan 'das de la tshigs su bcad pa 'di dag gsol to/ /rnam par 'dren pa bcom ldan chos bshad gsol/ /</text></item>
<item><p>73b6</p><section>mdo sde</section><text>chos kyi 'khor lo rab tu bskor du gsol/ /chos kyi rnga rnams rab tu brdung du gsol/ /chos kyi dung yang rab tu bud par gsol/ /dam chos char pa 'jig rten dbab tu gsol/ /dbyangs snyan pas ni legs par bstan du gsol/ /</text></item>
<item><p>73b7</p><section>mdo sde</section><text>gsol ba bzhin du chos ni bshad du gsol/ /sems can bye ba khrag khrig dgrol du gsol/ /dge slong dag de nas tshangs pa chen po dag la yang bcom ldan 'das des cang mi gsung bar gyur pas gnang ngo / /de bzhin du sbyar te de bzhin du </text></item>
<item><p>73b8</p><section>mdo sde</section><text>lho nub kyi phyogs dang de bzhin du nub kyi phyogs dang de bzhin du nub byang gis phyogs dang de bzhin du byang gis phyogs dang de bzhin du byang shar gyi phyogs dang 'og gi phyogs kyang de bzhin no/ /dge slong dag de nas steng gi phyogs kyi 'jig rten gyis </text></item>
<item><p>74a1</p><section>mdo sde</section><text>khams bye ba khrag khrig brgya stong phrag lnga bcu po de dag na tshangs pa'i gzhal med khang gang dag yod pa de dag shin du mdzes shing lhan ne lhang nger gyur la dpal dang ldan zhing gzi brjid can du gyur to/ /dge slong dag de nas </text></item>
<item><p>74a2</p><section>mdo sde</section><text>tshangs pa chen po de dag 'di snyam du tshangs pa'i gzhal med khang 'di dag shin du mdzes shing lhan ne lhang nger gyur la dpal dang ldan zhing gzi brjid can du gyur pa 'di su'i snga ltas su 'gyur snyam du sems so/ /dge slong dag de nas </text></item>
<item><p>74a3</p><section>mdo sde</section><text>'jig rten gyi khams bye ba khrag khrig brgya stong phrag lnga bcu po de dag na/ tshangs pa chen po gang dag 'khod pa de dag thams cad gnas dag tu phan tshun dong nas smra'o/ /dge slong dag de nas tshangs pa chen po gtsug tor can zhes bya bas </text></item>
<item><p>74a4</p><section>mdo sde</section><text>tshangs pa'i tshogs chen po de dag la tshigs su bcad de smras pa/ grogs po ci yi rgyu yis 'di ltar gyur/ /gzhal med khang rnams gang gis yongs su khyab/ /gzi dang kha dog dang ni 'bar bas kyang / /shin du rgyas pa rgyu ci yod/ /</text></item>
<item><p>74a5</p><section>mdo sde</section><text>'di 'dra sngon chad bdag cag yong ma mthong / /sus kyang sngon chad 'di 'dra ma thos te/ /de ring 'di ltar 'od kyis 'di khyab pa/ /shin du cher mdzes 'di la rgyu ci yod/ /ci ste dge ba'i las dang ldan pa yi/ /lha'i bu zhig de ring 'dir byung ste/ /</text></item>
<item><p>74a6</p><section>mdo sde</section><text>byung ba de yi mthu ni 'di yin nam/ /yang na brgya la sangs rgyas 'jig rten byung / /dge slong dag de nas 'jig rten gyi khams bye ba khrag khrig brgya stong phrag lnga bcu po de dag na tshangs pa chen po gang dag 'khod pa de dag thams cad lhan </text></item>
<item><p>74a7</p><section>mdo sde</section><text>cig 'dus nas/ rang rang gi tshangs pa'i gzhal med khang de dag tu zhugs te/ lha'i me tog gi phur ma ri rab tsam thogs nas/ phyogs bzhir rgyu zhing 'dong ba las/ 'og gi phyogs logs su dong ba dang /</text></item>
<item><p>74a8</p><section>mdo sde</section><text>dge slong dag de nas tshangs pa chen po de dag gis 'og gi phyogs na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil </text></item>
<item><p>74b1</p><section>mdo sde</section><text>gyis gnon pa byang chub kyi snying po mchog dam par gshegs shing / byang chub kyi shing drung na seng ge'i khri la bzhugs te/ lha dang klu dang gnod sbyin dang dri za dang lha ma yin dang nam mkha' lding dang mi 'am ci dang lto 'phye </text></item>
<item><p>74b2</p><section>mdo sde</section><text>chen po dang mi dang mi ma yin pa dag gis ni yongs su bskor cing mdun gyis bltas te/ sras rgyal bu gzhon nu bcu drug po de dag ni chos kyi 'khor lo bskor bar gsol ba 'debs pa mthong ngo / /mthong nas kyang </text></item>
<item><p>74b3</p><section>mdo sde</section><text>bcom ldan 'das de ga la ba der dong ste/ lhag nas bcom ldan 'das de'i zhabs la mgo bos phyag 'tshal te/ bcom ldan 'das de la lan brgya stong du mar bskor ba byas nas/ me tog gi phur ma ri rab </text></item>
<item><p>74b4</p><section>mdo sde</section><text>tsam de dag gis bcom ldan 'das de la gtor rab tu gtor te/ byang chub kyi shing de'i dpag tshad bcu tshun chad gtor nas/ tshangs pa'i gzhal med khang de dag kyang bcom ldan 'das de la phul te/ bcom ldan 'das </text></item>
<item><p>74b5</p><section>mdo sde</section><text>bdag cag la thugs brtse ba'i slad tu tshangs pa'i gzhal med khang 'di dag bzhes su gsol/ bde bar gshegs pa bdag cag la thugs brtse ba'i slad tu tshangs pa'i gzhal med khang 'di dag yongs su spyad tu </text></item>
<item><p>74b6</p><section>mdo sde</section><text>gsol zhes gsol to/ /dge slong dag de nas tshangs pa chen po de dag rang rang gi gzhal med khang de dag bcom ldan 'das de la phul nas/ de'i tshe bcom ldan 'das de la tshul dang 'dra ba'i tshigs su bcad pa </text></item>
<item><p>74b7</p><section>mdo sde</section><text>'di dag gis mngon par bstod do/ /khams gsum dag na sems can rnams/ /bcings pa gang dag 'grol ba yi/ /'jig rten mgon po skyob mdzad pa/ /sangs rgyas rnams ni mthong </text></item>
<item><p>74b8</p><section>mdo sde</section><text>ba legs/ /'jig rten dbang po kun tu spyan/ /phyogs bcur rnam par gzigs mdzad cing / /'chi ba med pa'i sgo phye nas/ /skye bo mang po shin du sgrol/ /sngan chad bskal pa bsam mi khyab/ /'das pa de dag </text></item>
<item><p>75a1</p><section>mdo sde</section><text>stongs gyur te/ /rgyal ba dbang po ma mthong bas/ /phyogs bcu dag ni ldongs par gyur/ /mi bzad sems can dmyal ba dang / /lha min dud 'gro skye gnas 'phel/ /srog chags bye ba phrag stong ni/ /yi dag rnams </text></item>
<item><p>75a2</p><section>mdo sde</section><text>su skye bar 'gyur/ /lha mi lus las nyams nas ni/ /'chi zhing 'phos nas ngan 'gror mchis/ /sangs rgyas rnams kyi chos ma thos/ /de yi 'gro ba sdig can gyur/ /srog chags kun gyi spyod dag pa'i/ /</text></item>
<item><p>75a3</p><section>mdo sde</section><text>rgyud kyi shes rab nyams par gyur/ /de dag bde ba rnam par zhig /bde ba'i 'du shes zhig par gyur/ /de dag cho ga log pa lags/ /dam chos ma lags rnams la gnas/ /'jig rten mgon gyis ma </text></item>
<item><p>75a4</p><section>mdo sde</section><text>brtul bas/ /ngan 'gro rnams su de dag ltung / /dge ba 'jig rten sgron ma yi/ /shin du ring nas byon par 'gyur/ /sems can kun gyi slad tu yang / /rjes su thugs brtse 'dir byung ngo / /sangs rgyas ye shes </text></item>
<item><p>75a5</p><section>mdo sde</section><text>bla med pa/ /dga' zhing bde bar rab tu brnyes/ /lha dang bcas pa'i 'jig rten dang / /bdag cag khyod la rjes yid rang / /gtso bo khyod kyi mthu yis ni/ /gzhal med khang dag rnam bkra ba/ /dpa' bo chen po khyod </text></item>
<item><p>75a6</p><section>mdo sde</section><text>la 'bul/ /thub pa chen po bzhes su gsol/ /bdag cag rnams la thugs brtse'i slad/ /rnam 'dren yongs su spyad tu gsol/ /bdag cag rnams dang sems can kun/ /byang chub mchog la reg par bgyi/ /</text></item>
<item><p>75a7</p><section>mdo sde</section><text>dge slong dag de nas tshangs pa chen po de dag gis/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de'i spyan sngar tshul dang </text></item>
<item><p>75a8</p><section>mdo sde</section><text>'dra ba'i tshigs su bcad pa 'di dag gis mngon par bstod nas/ bcom ldan 'das de la 'di skad ces gsol to/ /bcom ldan 'das 'jig rten du chos kyi 'khor lo bskor du gsol/ bcom ldan 'das mya ngan las 'da' ba bshad du </text></item>
<item><p>75b1</p><section>mdo sde</section><text>gsol/ bcom ldan 'das sems can thams cad bsgral du gsol/ bcom ldan 'das 'jig rten 'di dag rjes su gzung du gsol/ bcom ldan 'das lha dang bcas bdud dang bcas tshangs pa dang bcas pa'i 'jig </text></item>
<item><p>75b2</p><section>mdo sde</section><text>rten dang dge sbyong dang bram zer bcas pa'i skye dgu rnams dang lha dang mi dang lha ma yin du bcas pa la chos bshad du gsol/ de ni skye bo mang po la sman pa dang skye bo mang po la bde ba dang 'jig rten la thugs brtse ba dang skye bo phal </text></item>
<item><p>75b3</p><section>mdo sde</section><text>po che dang lha dang mi rnams kyi don dang sman pa dang bde bar 'gyur ro/ /dge slong dag de nas tshangs pa chen po bye ba khrag khrig brgya stong phrag lnga bcu po de dag gis sgra skad gcig tu mthun par brjod de/ bcom ldan 'das de </text></item>
<item><p>75b4</p><section>mdo sde</section><text>la tshul dang 'dra ba'i tshigs su bcad pa 'di dag gsol to/ /'khor lo bla med dam pa bskor du gsol/ /'chi ba med pa'i rnga yang brdung du gsol/ /sems can sdug bsngal brgya las thar bar mdzod/ /mya ngan 'das </text></item>
<item><p>75b5</p><section>mdo sde</section><text>pa'i lam yang bstan du gsol/ /bdag cag gsol ba bzhin du chos gsung zhing / /'jig rten 'di dang bdag cag rjes su gzung / /bskal pa bye ba stong du bsgrubs pa yi/ /gsung snyan 'jam pa de dag dbyung du </text></item>
<item><p>75b6</p><section>mdo sde</section><text>gsol/ /dge slong dag de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de/ tshangs pa bye ba khrag </text></item>
<item><p>75b7</p><section>mdo sde</section><text>khrig brgya stong phrag mang po de dag dang sras rgyal bu gzhon nu bcu drug po de dag gis gsol ba btab par mkhyen nas/ de'i tshe dge sbyong ngam bram ze 'am lha 'am bdud dam mtshangs pa 'am gang gis kyang 'jig rten du chos </text></item>
<item><p>75b8</p><section>mdo sde</section><text>dang mthun pas ma bskor ba'i chos kyi 'khor lo 'di lta ste/ 'di ni sdug bsngal ba'o/ /'di ni sdug bsngal kun 'byung ba'o/ /'di ni sdug bsngal 'gog pa'o/ /'di ni sdug bsngal 'gog par 'gro ba'i lam mo zhes bya ba lan </text></item>
<item><p>76a1</p><section>mdo sde</section><text>gsum du bzlas te rnam pa bcu gnyis su bskor ro/ /dge slong dag 'di ltar ma rig pa'i rkyen gyis 'du byed/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang </text></item>
<item><p>76a2</p><section>mdo sde</section><text>gzugs kyi rkyen gyis skye mched drug /skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/</text></item>
<item><p>76a3</p><section>mdo sde</section><text>skye ba'i rkyen gyis rga shi dang mya ngan dang smre sngags 'don pa dang sdug bsngal ba dang yid mi bde ba dang 'khrug pa rnams 'byung ste/ de ltar sdug bsngal gyi phung po chen po 'ba' shig po 'di 'byung bar 'gyur ro/ /ma rig pa 'gag </text></item>
<item><p>76a4</p><section>mdo sde</section><text>pas 'du byed 'gag /'du byed 'gags pas rnam par shes pa 'gag /rnam par shes pa 'gag pas ming dang gzugs 'gag /ming dang gzugs 'gags pas skye mched drug 'gag /skye mched drug </text></item>
<item><p>76a5</p><section>mdo sde</section><text>'gags pas reg pa 'gag /reg pa 'gags pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba </text></item>
<item><p>76a6</p><section>mdo sde</section><text>'gag /skye ba 'gags pas rga shi dang mya ngan dang smre sngags 'don pa dang sdug bsngal ba dang yid mi bde ba dang 'khrug pa rnams 'gag ste/ de ltar sdug bsngal gyi phung po chen po 'ba' shig po 'di 'gag par 'gyur ro/ /</text></item>
<item><p>76a7</p><section>mdo sde</section><text>zhes bya ba rten cing 'brel bar 'byung ba la 'jug pa yang rgya cher rab tu ston to/ /dge slong dag de ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i </text></item>
<item><p>76a8</p><section>mdo sde</section><text>ye shes chen pos zil gyis gnon pa des/ chos kyi 'khor lo 'di lha dang bcas bdud dang bcas tshangs pa dang bcas pa'i 'jig rten dang dge sbyong dang bram zer bcas pa'i 'khor gyis mdun du bskor nas/ skad cig thang cig yud tsam </text></item>
<item><p>76b1</p><section>mdo sde</section><text>de la srog chags bye ba khrag khrig brgya stong phrag drug bcu len pa med par zag pa rnams las sems rnam par grol nas/ de dag thams cad kyang rig pa gsum dang ldan pa dang mngon par shes pa drug dang ldan pa dang </text></item>
<item><p>76b2</p><section>mdo sde</section><text>rnam par thar pa brgyad la bsam gtan par gyur to/ /dge slong dag de nas yang mthar gyis/ bcom ldan 'das de chos bstan pa lan gnyis su mdzad de/ de bzhin lan gsum lan bzhi'i bar du chos bstan </text></item>
<item><p>76b3</p><section>mdo sde</section><text>pa mdzad do/ /dge slong dag de nas bcom ldan 'das de'i chos bstan pa lan re re la yang srog chags bye ba khrag khrig brgya stong gang gA'i klung gi bye ma snyed len pa med par zag pa rnams las sems rnam par grol </text></item>
<item><p>76b4</p><section>mdo sde</section><text>lo/ /dge slong dag de'i 'og tu bcom ldan 'das de'i nyan thos kyi dge 'dun bgrang ba las 'das pa byung ngo / /dge slong dag de nas yang de'i tshe rgyal bu bcu drug po de dag gzhon nur gyur bzhin du dad de khyim nas khyim med </text></item>
<item><p>76b5</p><section>mdo sde</section><text>par rab tu byung nas de dag thams cad dge tshul phar gyur te/ 'dzangs shing gsal la yid rno zhing mkhas te sangs rgyas brgya stong mang po la spyad pa bla na med pa yang dag par rdzogs pa'i byang chub don du gnyer ba ste/</text></item>
<item><p>76b6</p><section>mdo sde</section><text>dge slong dag de nas dge tshul bcu drug po de dag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de la </text></item>
<item><p>76b7</p><section>mdo sde</section><text>'di skad ces gsol to/ /bcom ldan 'das de bzhin gshegs pa'i nyan thos bye ba khrag khrig brgya stong mang po 'di dag bcom ldan 'das kyis chos bstan pas rdzu 'phrul che zhing mthu che ba dang dbang che bar yongs su grub po/ /</text></item>
<item><p>76b8</p><section>mdo sde</section><text>bcom ldan 'das de ltar lags pas bdag cag la thugs brtse ba'i slad tu/ bla na med pa yang dag par rdzogs pa'i byang chub las brtsams te chos bstan du gsol/ bdag cag kyang de bzhin gshegs pa'i </text></item>
<item><p>77a1</p><section>mdo sde</section><text>rjes su slob bo/ /bcom ldan 'das de bzhin gshegs pa'i ye shes bdag cag mthong bar 'tshal lo/ /bdag cag gi don 'di la bcom ldan 'das nyid mngon sum ste/ bcom ldan 'das khyod </text></item>
<item><p>77a2</p><section>mdo sde</section><text>sems can thams cad kyi bsam pa mkhyen pas/ bdag cag gi bsam pa yang mkhyen to/ /dge slong dag de nas de'i tshe na rgyal bu gzhon nu byis pa khye'u rab tu byung ba dge tshul de dag mthong nas/ 'khor los </text></item>
<item><p>77a3</p><section>mdo sde</section><text>bsgyur ba'i rgyal po de'i 'khor du gyur pa ji snyed yod pa'i phyed srog chags bye ba khrag khrig brgya stong phrag brgyad bcu rtsa bzhi rab tu byung bar gyur to/ /dge slong dag de nas bcom ldan 'das de bzhin gshegs pa </text></item>
<item><p>77a4</p><section>mdo sde</section><text>dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa des dge tshul de dag gis gsol ba btab pa mkhyen te/ bskal pa nyi khri 'das nas dam pa'i </text></item>
<item><p>77a5</p><section>mdo sde</section><text>chos pad ma dkar po zhes bya ba'i chos kyi rnam grangs mdo sde shin du rgyas pa chen po byang chub sems dpa' rnams la gdams pa/ sangs rgyas thams cad kyis yongs su gzung ba de 'khor bzhi po de dag thams </text></item>
<item><p>77a6</p><section>mdo sde</section><text>cad la rgya cher rab tu bstan to/ /dge slong dag de nas yang de'i tshe na bcom ldan 'das kyis bshad pa dge tshul bcu drug po de dag gis blangs so bzung ngo / /kun chub par byas so/ /dge slong dag de nas bcom ldan 'das de </text></item>
<item><p>77a7</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa des/ dge tshul bcu drug po de dag bla na med pa yang dag par rdzogs pa'i byang chub tu lung bstan to dge </text></item>
<item><p>77a8</p><section>mdo sde</section><text>slong dag de nas yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pas chos kyis rnam grangs 'di bshad pa la/ nyan thos rnams </text></item>
<item><p>77b1</p><section>mdo sde</section><text>dge tshul bcu drug po de dag mos par gyur to/ /srog chags bye ba khrag khrig brgya stong mang po ni the tshom za bar gyur to/ /dge slong dag de nas bcom ldan 'das de bzhin gshegs pa dgra bcom pa yang dag par rdzogs pa'i </text></item>
<item><p>77b2</p><section>mdo sde</section><text>sangs rgyas mngon par shes pa'i ye shes chen pos zil gyis gnon pa des/ dam pa'i chos pad ma dkar po'i chos kyi rnam grangs 'di bskal pa brgya stong gi bar du mi mna' bar bstan nas/ nang du yang dag 'jog la </text></item>
<item><p>77b3</p><section>mdo sde</section><text>'jug pa'i phyir gtsug lag khang du zhugs so/ /dge slong dag de bzhin gshegs pa de 'di ltar/ bskal pa brgyad khri bzhi stong gi bar du gtsug lag khang du gnas te nang du yang dag 'jog la zhugs so/ /dge slong </text></item>
<item><p>77b4</p><section>mdo sde</section><text>dag de nas dge tshul bcu drug po de dag gis/ bcom ldan 'das de nang du yang dag 'jog la zhugs par rig nas so so nas chos kyi stan seng ge'i khri bshams te/ de dag la 'khod nas dam pa'i chos pad ma dkar </text></item>
<item><p>77b5</p><section>mdo sde</section><text>po'i chos kyi rnam grangs 'di 'khor bzhi po dag la bskal pa brgyad khri bzhi stong du rgya cher rab tu bstan to/ /dge slong dag de na dge tshul byang chub sems dpa' re res kyang / srog chags bye ba khrag khrig brgya stong phrag </text></item>
<item><p>77b6</p><section>mdo sde</section><text>gang gA'i klung drug bcu drug bcu'i bye ma snyed la yang dag par bstan te/ yang dag par gzeng bstod/ yang dag par rab tu dga' bar byas/ yang dag par 'dzin du bcug /zhugs par byas nas bla na med pa yang dag par </text></item>
<item><p>77b7</p><section>mdo sde</section><text>rdzogs pa'i byang chub tu yongs su smin par byas so/ /dge slong dag de'i tshe bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil </text></item>
<item><p>77b8</p><section>mdo sde</section><text>gyis gnon pa de/ bskal pa brgyad khri bzhi stong po de dag 'das nas/ dran pa dang ldan zhing mkhyen bzhin du ting nge 'dzin de las bzhengs so/ /bcom ldan 'das de bzhengs nas chos kyi gdan ga la ba der bzhud de </text></item>
<item><p>78a1</p><section>mdo sde</section><text>byon nas gdan bshams pa la bzhugs so/ /dge slong dag de nas bcom ldan 'das de chos kyi gdan de la bzhugs ma thag tu/ de nas 'khor 'dus pa thams cad la gzigs nas dge slong gi dge 'dun la </text></item>
<item><p>78a2</p><section>mdo sde</section><text>bka' stsal pa/ dge slong dag dge tshul bcu drug po 'di dag ngo mtshar du gyur pa rmad du gyur pa shes rab dang ldan pa sangs rgyas bye ba khrag khrig brgya stong mang po la bsnyen bkur byas pa shin du spyod pa spyad pa sangs rgyas </text></item>
<item><p>78a3</p><section>mdo sde</section><text>kyi ye shes 'dzin du 'dzud pa sangs rgyas kyi ye shes yang dag par ston pa yin gyis/ dge slong dag dge tshul bcu drug po 'di dag la phyir zhing bsnyen bkur gyis shig /dge slong dag nyan thos kyis theg pa can nam rang </text></item>
<item><p>78a4</p><section>mdo sde</section><text>sangs rgyas kyi theg pa can nam/ byang chub sems dpa'i theg pa can yang rung ste/ gang dag kha cig rigs kyi bu 'di dag gis chos bshad pa la mi spong mi smod pa de dag thams cad myur du bla na med pa yang dag par rdzogs </text></item>
<item><p>78a5</p><section>mdo sde</section><text>pa'i byang chub thob par 'gyur ro/ /de dag thams cad de bzhin gshegs pa'i ye shes thob par 'gyur ro/ /dge slong dag rigs kyi bu bcu drug po de dag gis bcom ldan 'das de'i bstan pa la dam pa'i chos pad ma dkar </text></item>
<item><p>78a6</p><section>mdo sde</section><text>po'i chos kyi rnam grangs 'di yang dang yang du rab tu bstan to/ /dge slong dag dge tshul byang chub sems dpa' sems dpa' chen po bcu drug po byang chub sems dpa' de dag re res kyang sems can bye ba khrag </text></item>
<item><p>78a7</p><section>mdo sde</section><text>khrig brgya stong phrag gang gA'i klung drug cu drug bcu'i bye ma snyed byang chub tu yang dag par btsud par gyur ste/ de dag thams cad kyang de dag nyid dang / tshe rabs de dang de dag tu rab tu byung ste de dag la lta zhing de dag la chos </text></item>
<item><p>78a8</p><section>mdo sde</section><text>nyan to/ /de dag gis sangs rgyas bye ba stong phrag bzhi bcu mnyes par byas so/ /kha cig ni da dung yang mnyes par byed do/ /dge slong dag khyed mos par bya khong du chud par bya'o/ /rgyal bu </text></item>
<item><p>78b1</p><section>mdo sde</section><text>gzhon nu bcu drug po de dag gzhon nur gyur bzhin du bcom ldan 'das de'i bstan pa la dge tshul chos smra bar gyur pa de dag thams cad bla na med pa yang dag par rdzogs pa'i byang chub tu mngon par rdzogs par </text></item>
<item><p>78b2</p><section>mdo sde</section><text>sangs rgyas nas/ de dag thams cad da lta na bzhugs te 'tsho zhing gzhes so/ /phyogs bcu'i sangs rgyas kyi zhing tha dad pa dag na nyan thos dang byang chub sems dpa' bye ba khrag khrig brgya stong phrag mang po la </text></item>
<item><p>78b3</p><section>mdo sde</section><text>chos ston to/ /dge slong dag 'di lta ste/ shar phyogs na 'jig rten gyi khams mngon par dga' ba na/ de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa zhes bya ba dang /</text></item>
<item><p>78b4</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas lhun po brtseg pa zhes bya ba'o/ /dge slong dag shar lho'i phyogs na de bzhin gshegs pa dgra bcom pa yang dag par rdzogs pa'i sangs </text></item>
<item><p>78b5</p><section>mdo sde</section><text>rgyas seng ge'i sgra zhes bya ba dang / de bzhin gshegs pa dgra bcom pa yang dag par rdzogs pa'i sangs rgyas seng ge'i rgyal mtshan zhes bya ba'o/ /dge slong dag lho phyogs na de bzhin gshegs pa dgra bcom </text></item>
<item><p>78b6</p><section>mdo sde</section><text>pa yang dag par rdzogs pa'i sangs rgyas namakha' la gnas pa zhes bya ba dang / de bzhin gshegs pa dgra bcom pa yang dag par rdzogs pa'i sangs rgyas rtag par yongs su mya ngan las 'das pa zhes </text></item>
<item><p>78b7</p><section>mdo sde</section><text>bya ba'o/ /dge slong dag lho nub kyi phyogs na de bzhin gshegs pa dgra bcom pa yang dag par rdzogs pa'i sangs rgyas dbang po'i rgyal mtshan zhes bya ba dang / de bzhin gshegs pa dgra bcom pa yang dag </text></item>
<item><p>78b8</p><section>mdo sde</section><text>par rdzogs pa'i sangs rgyas tshangs pa'i rgyal mtshan zhes bya ba'o/ /dge slong dag nub phyogs na de bzhin gshegs pa dgra bcom pa yang dag par rdzogs pa'i sangs rgyas tshe dpag med ces bya ba dang / de bzhin </text></item>
<item><p>79a1</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas 'jig rten gyi khams thams cad kyi gnod pa dang skyo ba las rab tu rgal ba zhes bya ba'o/ /dge slong dag nub byang gi phyogs na de bzhin gshegs </text></item>
<item><p>79a2</p><section>mdo sde</section><text>pa dgra bcom pa yang dag par rdzogs pa'i sangs rgyas ta ma la'i 'dab ma dang tsan dan gyi dri mngon par shes pa zhes bya ba dang / de bzhin gshegs pa dgra bcom pa yang dag par rdzogs pa'i sangs rgyas lhun po lta bu zhes bya ba'o/ /</text></item>
<item><p>79a3</p><section>mdo sde</section><text>dge slong dag byang phyogs na de bzhin gshegs pa dgra bcom pa yang dag par rdzogs pa'i sangs rgyas sprin sgra mar me zhes bya ba dang / de bzhin gshegs pa dgra bcom pa yang dag par rdzogs pa'i sangs rgyas sprin sgra </text></item>
<item><p>79a4</p><section>mdo sde</section><text>rgyal po zhes bya ba'o/ /dge slong dag byang shar gyi phyogs na de bzhin gshegs pa dgra bcom pa yang dag par rdzogs pa'i sangs rgyas 'jig rten thams cad kyi 'jigs pa dang pham pa dang bag tsha ba rnam par 'joms pa zhes </text></item>
<item><p>79a5</p><section>mdo sde</section><text>bya ba'o/ /dge slong dag de bzhin gshegs pa dgra bcom pa yang dag par rdzogs pa'i sangs rgyas shAkya thub pa de na bcu drug pa ste/ dbus kyi 'jig rten gyi khams mi mjed 'dir/ bla na med pa yang dag </text></item>
<item><p>79a6</p><section>mdo sde</section><text>par rdzogs pa'i byang chub mngon par rdzogs par sangs rgyas so/ /dge slong dag dge tshul du gyur pa nged las sems can gang dag gis chos thos shing / bcom ldan 'das de'i bstan pa la byang chub sems </text></item>
<item><p>79a7</p><section>mdo sde</section><text>dpa' re res kyang / sems can brgya stong phrag mang po gang gA'i klung gi bye ma snyed nged kyis so sor bla na med pa yang dag par rdzogs pa'i byang chub la yang dag par btsud pa de dag /dge slong dag da dung nyan thos kyi sa </text></item>
<item><p>79a8</p><section>mdo sde</section><text>na gnas te/ bla na med pa yang dag par rdzogs pa'i byang chub la yongs su smin par byed de/ bla na med pa yang dag par rdzogs pa'i byang chub mngon par rdzogs par 'tshang rgya ba'i go rim/ ni de lta'o/ /</text></item>
<item><p>79b1</p><section>mdo sde</section><text>de ci'i phyir zhe na/ dge slong dag 'di ltar de bzhin gshegs pa'i ye shes la mos par dka' ba'i phyir ro/ /dge slong dag nga byang chub sems dpar gyur pas/ bcom ldan 'das de'i bstan pa la sems can bye ba khrag khrig </text></item>
<item><p>79b2</p><section>mdo sde</section><text>brgya stong phrag dpag tu med bgrang du med pa gang gA'i klung gi bye ma snyed gang dag thams cad mkhyen pa'i chos thos par bya ba'i sems can de dag gang zhe na/ dge slong dag de dag ni khyed yin te de'i tshe de'i dus na sems can dag </text></item>
<item><p>79b3</p><section>mdo sde</section><text>tu gyur to/ /dge slong dag nga mya ngan las 'das nas ma 'ongs pa'i dus na nyan thos gang dag 'byung ba de dag /byang chub sems dpa'i spyod pa nyan yang bdag cag byang chub sems dpa' yin par mi shes pas/</text></item>
<item><p>79b4</p><section>mdo sde</section><text>de dag thams cad kyang yongs su mya ngan las 'da' bar 'du shes nas yongs su mya ngan las 'da' bar 'gyur ro/ /dge slong dag 'on kyang 'jig rten gyi khams gzhan dag na/ nga ming gzhan dang gzhan dag gis gnas </text></item>
<item><p>79b5</p><section>mdo sde</section><text>pa der de dag de bzhin gshegs pa'i ye shes tshol zhing skye bar 'gyur ro/ /de na yang de bzhin gshegs pa rnams kyi yongs su mya ngan las 'das pa 'di gcig pu ste/ 'di las gud na mya ngan las 'da' ba gnyis </text></item>
<item><p>79b6</p><section>mdo sde</section><text>su gzhan med do/ /zhes de lta bu'i bya ba 'di nyan par 'gyur ro/ /dge slong dag chos bstan pa mngon par bsgrub pa de ni/ de bzhin gshegs pa rnams kyi thabs mkhas par rig par bya ste/ dge slong dag gang gi </text></item>
<item><p>79b7</p><section>mdo sde</section><text>tshe na de bzhin gshegs pa bdag nyid yongs su mya ngan las 'da' ba'i dus kyang gzigs la 'khor yongs su dag cing mos pa snying por byed pa/ stong pa'i chos rtogs par byed pa/ stong pa'i chos rtogs par khong du chud pa/ bsam gtan dang ldan pa </text></item>
<item><p>79b8</p><section>mdo sde</section><text>bsam gtan chen po dang ldan pa yang gzigs na/ dge slong dag de bzhin gshegs pa dus la bab par mkhyen nas/ byang chub sems dpa' thams cad dang nyan thos thams cad la sogs te phyis don 'di yang dag par </text></item>
<item><p>80a1</p><section>mdo sde</section><text>sgrogs so/ /dge slong dag 'jig rten na theg pa 'am yongs su mya ngan las 'das pa gnyis su gang yang med na/ gsum du lta ci smos/ dge slong dag 'di ni de bzhin gshegs pa rnams kyi thabs mkhas pa </text></item>
<item><p>80a2</p><section>mdo sde</section><text>ste/ sems can ring du ma rung zhing dman pa la dga' ba 'dod pa la chags par mkhyen nas/ dge slong dag de dag gang la mos pa bzhin du de dag la de bzhin gshegs pa mya ngan las 'das pa de 'chad do/ /dge slong dag 'di </text></item>
<item><p>80a3</p><section>mdo sde</section><text>lta ste dper na/ 'di ltar rin po che'i gling la 'dong ba'i phyir 'brog dgon pa dpag tshad lnga brgya pa der skye bo'i tshogs lhags par gyur te/ de dag gi nang na lam mtshon pa 'dzangs shing gsal la/ yid gzhungs shing mkhas pa </text></item>
<item><p>80a4</p><section>mdo sde</section><text>gcig pu yod pa des mya ngam dgon pa de las 'gron pa mang po de dag sgrol lo/ /de nas skye bo phal po che de dag ngal zhing chad de skrag nas 'di skad ces/ kye 'phags pa mtshon ma yongs su 'dren pa bdag cag ngal zhing chad de 'jigs </text></item>
<item><p>80a5</p><section>mdo sde</section><text>shing skrag pas mya ngan de las ma 'das par mkhyen par mdzod cig /'brog dgon pa 'di ni shin du ring bas slar ldog go zhes byas pa dang / dge slong dag de nas mtshon ma de dag thabs mkhas pas mi de dag slar ldog par 'dod par </text></item>
<item><p>80a6</p><section>mdo sde</section><text>shes nas/ 'di snyam du nyon mongs 'di dag rin po che'i gling chen po de lta bur mi 'gro bar gyur na mi rung ngo snyam du bsams nas des de dag la snying brtse ba'i phyir thabs mkhas pa sbyar te/ dgon pa'i dbus su dpag tshad </text></item>
<item><p>80a7</p><section>mdo sde</section><text>brgya 'am dpag tshad nyis brgya 'das pa dang rdzu 'phrul gyi grong khyer mngon par sprul nas de nas des mi de dag la 'di skad ces/ khyed cag ma 'jigs shig /slar ma ldog par yul chen po 'dir ngal so shig bya ba gang </text></item>
<item><p>80a8</p><section>mdo sde</section><text>dag ci yod pa de dag thams cad kyang 'dir gyis shig /'dir mya ngan las 'da' ba thob par gnas par gyis shig /'dir ngal sos nas su la dgongs par gyur pa de ni rin po che'i gling chen po 'dir 'dong ngo zhes bsgo ba dang / dge slong </text></item>
<item><p>80b1</p><section>mdo sde</section><text>dag de nas dgon par phyin pa'i mi de dag bdag cag ni 'brog dgon pa las thar nas 'dir mya ngan las 'da' ba thob ste gnas so snyam nas ngo mtshar thob par gyur to/ /dge slong dag de nas mi de dag rdzu 'phrul gyi grong khyer der </text></item>
<item><p>80b2</p><section>mdo sde</section><text>zhugs nas phyin pa snyam du 'du shes par gyur/ rgal ba snyam du 'du shes par gyur/ mya ngan las 'das par 'du shes par gyur/ bdag cag mya ngan las 'das shing bsil bar gyur par sems par gyur to/ /de nas mtshon </text></item>
<item><p>80b3</p><section>mdo sde</section><text>mas de dag ngal sos par shes nas rdzu 'phrul gyi grong khyer de mi snang bar byas so/ /mi snang bar byas nas mi de dag la 'di skad ces grong khyer chen po 'di ni khyed ngal bso ba'i phyir kho bos sprul pa yin te/ rin po che'i </text></item>
<item><p>80b4</p><section>mdo sde</section><text>gling chen po de dang yang nye bas sems can khyed 'dong ngo zhes bsgo ba de bzhin du dge slong dag de bzhin gshegs pa dgra bcom pa yang dag par rdzogs pa'i sangs rgyas kyang / khyed dang sems can thams cad kyi mtshon ma'o/ /dge slong dag de nas </text></item>
<item><p>80b5</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas kyis/ 'di ltar nyon mongs pa'i dgon pa chen po 'di la skyob par bya/ bzla bar bya spang bar bya na/ sems can 'di dag sangs rgyas kyi ye shes gcig pu </text></item>
<item><p>80b6</p><section>mdo sde</section><text>thos nas sngangs te phyir ldog cing / sangs rgyas kyi ye shes bsgrub pa 'di nyon mongs pa mang ngo zhes mi 'jug par mi 'gyur grang zhes gzigs te/ de la de bzhin gshegs pas sems can bsam pa'i stobs </text></item>
<item><p>80b7</p><section>mdo sde</section><text>chung bar mkhyen nas/ ji ltar mtshon ma des sems can de dag ngal bso ba'i phyir rdzu 'phrul gyi grong khyer de mngon par sprul te/ sems can de dag ngal bso nas 'di ni rdzu 'phrul gyi grong khyer </text></item>
<item><p>80b8</p><section>mdo sde</section><text>yin no/ /zhes bsgo ba de bzhin du dge slong dag de bzhin gshegs pa dgra bcom pa yang dag par rdzogs pa'i sangs rgyas thabs mkhas pa chen pos sems can </text></item>
<item><p>81a1</p><section>mdo sde</section><text>rnams ngal bso ba'i phyir/ bar du mya ngan las 'da' ba'i sa gnyis bshad cing rab tu bstan te/ 'di ltar nyan thos kyi sa dang rang sangs rgyas kyi sa ste/ dge slong dag gang gi dus na sems can de dag de la gnas par gyur pa </text></item>
<item><p>81a2</p><section>mdo sde</section><text>de na/ dge slong dag de bzhin gshegs pa dgra bcom pa yang dag par rdzogs pa'i sangs rgyas kyis 'di skad tu/ dge slong dag khyed bya ba byas pa ma yin te byed pa byas pa ma yin la/ dge slong dag khyed de bzhin </text></item>
<item><p>81a3</p><section>mdo sde</section><text>gshegs pa'i ye shes la nye bar gyur gyis ltos shig /rtogs shig /gang khyed kyi mya ngan las 'das pa mya ngan las 'das pa ma yin te/ dge slong dag gang theg pa gsum du bshad pa de ni de bzhin gshegs pa dgra </text></item>
<item><p>81a4</p><section>mdo sde</section><text>bcom pa yang dag par rdzogs pa'i sangs rgyas rnams kyi thabs mkhas pa'o zhes yang dag par sgrogs so/ /de nas bcom ldan 'das kyis don 'di nyid rgyas par bstan cing de'i tshe tshigs su bcad pa 'di dag bka' </text></item>
<item><p>81a5</p><section>mdo sde</section><text>stsal to/ /mngon shes ye shes zil gnon 'jig rten 'dren/ /'di ltar byang chub snying por zhugs gyur pa/ /de yang bar gyi bskal pa bcu tshang bar/ /don dam gzigs pa byang chub ma brnyes so/ /lha dang klu dang </text></item>
<item><p>81a6</p><section>mdo sde</section><text>lha min gsang ba pa/ /rgyal ba de la rab tu mchod par brtson/ /mi yi 'dren pa byang chub sangs rgyas la/ /der ni me tog char pa rab tu phab/ /rgyal ba de la mchod cing bkur sti'i phyir/ /steng gi mkha' </text></item>
<item><p>81a7</p><section>mdo sde</section><text>la de dag rnga rdung ngo / /ring nas bla na med pa'i gnas rtogs phyir/ /de nas rgyal ba shin du sdug bsngal gyur/ /de nas bar gyi bskal pa bcu 'das nas/ /bcom ldan zil gnon de yis byang chub thob/ /</text></item>
<item><p>81a8</p><section>mdo sde</section><text>de tshe lha min klu dang lha ma yin/ /thams cad rab tu dga' zhing mgu bar gyur/ /yon tan phyug pa mi gtso de yi sras/ /gzhon nur gyur pa dpa' bo bcu drug rnams/ /srog chags bye ba stong gis mdun bdar te/ /</text></item>
<item><p>81b1</p><section>mdo sde</section><text>rkang gnyis dbang po mchog de'i drung du 'dong / /rnam par 'dren gyi zhabs la phyag 'tshal nas/ /mi dbang seng ges 'dir ni legs bshad pas/ bdag cag 'jig rten 'di rnams tshim mdzad cing / /chos rab bstan du gsol </text></item>
<item><p>81b2</p><section>mdo sde</section><text>zhes gsol ba btab/ /ring nas phyogs bcu'i 'jig rten 'di rnams su/ /rnam 'dren chen po byung bar rab tu rig /ltas kyis srog chags rnams ni bskul ba'i phyir/ /tshangs pa'i gzhal med khang rnams rab tu bskyod/ /</text></item>
<item><p>81b3</p><section>mdo sde</section><text>shar gyi phyogs su zhing rnams bye ba phrag /stong phrag lnga bcu de dag g.yos par gyur/ /de nas tshangs pa gzhal med khang mchog dag /de dag rab tu gzi brjid ldan par gyur/ /de dag snga ltas 'di 'dra rig gyur nas/ /</text></item>
<item><p>81b4</p><section>mdo sde</section><text>'jig rten 'dren dbang drung du nye bar lhags/ /'dren pa de la me tog mngon par 'thor/ /de la gzhal med khang de thams cad phul/ /'khor lo rab tu bskor bar gsol ba 'debs/ /tshigs su bcad pa'i dbyangs kyis </text></item>
<item><p>81b5</p><section>mdo sde</section><text>mngon par bstod/ /da dung nga yi chos bshad dus min zhes/ /mi dbang rgyal po de ni mi gsung gyur/ /de bzhin du ni lho yi phyogs logs dang / /de bzhin du yang nub dang 'og dang byang / /steng gi phyogs dang phyogs mtshams </text></item>
<item><p>81b6</p><section>mdo sde</section><text>de bzhin te/ tshangs pa bye ba phrag stong lhags gyur nas/ /'dren pa de la mngon par yang gtor te/ /rnam par 'dren pa'i zhabs la phyag 'tshal nas/ /gzhal med khang rnams thams cad der phul te/ /mngon par bstod </text></item>
<item><p>81b7</p><section>mdo sde</section><text>pa byas nas yang gsol pa/ /mtha' yas spyan ldan 'khor lo bskor du gsol/ /bskal pa bye ba mang khyod rnyed rab dka'/ /sngon chad byams pa'i stobs bsnyen bstan du gsol/ /'chi ba </text></item>
<item><p>81b8</p><section>mdo sde</section><text>med pa'i sgo yang dbye bar gsol/ /gsol ba mtha' yas spyan gyis mkhyen nas ni/ /rnam pa mang por chos rnams rab bstan pa/ /bden pa bzhi rnams rab tu rgyas pa dang / dngos po 'di dag thams </text></item>
<item><p>82a1</p><section>mdo sde</section><text>cad rten nas byung / /ma rig la sogs 'chi bzhi sdug bsngal yang / /mtha' yas par ni spyan dang ldan pas gsungs/ /skye ba las ni nyes pa 'di kun byung / /mi yi 'chi bdag 'di yang shes par gyis/ /</text></item>
<item><p>82a2</p><section>mdo sde</section><text>rnam pa mang po sna tshogs mtha' yas pa/ /chos rnams de yis bshad ma thag tu yang / /thos nas sems can bye ba khrag khrig phrag /brgyad bcu nyan thos sa la myur du gnas/ /rgyal ba de yi chos mang bshad pa ni/ /</text></item>
<item><p>82a3</p><section>mdo sde</section><text>gzhan yang lan gnyis su ni gyur pa na/ /sems can gang gA'i bye snyed rnam dag ste/ /skad cig gis ni de kun nyan thos gyur/ /de yi 'og tu de tshe 'jig rten gyi/ /rnam 'dren de yi dge 'dun grangs med byung / /</text></item>
<item><p>82a4</p><section>mdo sde</section><text>bskal pa khrag khrig bye bar bgrangs na yang / /re re la yang de dag mthar mi phyin/ /rgyal bu bcu drug po ni de dag kyang / /thams cad gzhon nur gyur pa snying gi bu/ /'dren pa khyod kyis chos mchog bstan gsol zhes/ /</text></item>
<item><p>82a5</p><section>mdo sde</section><text>rgyal ba de la dge tshul de dag gsol/ /ji ltar skye dgu kun mchog khyod bzhin du/ /bdag cag 'jig rten mkhyen par 'gyur bar shog /ji ltar dpa' bo spyan dag khyed bzhin du/ sems can 'di dag thams </text></item>
<item><p>82a6</p><section>mdo sde</section><text>cad de bzhin shog /de sras gzhon nur gyur pa de dag gi/ /bsam pa dag ni rgyal ba des mkhyen pas/ /dpe rnams bye ba khrag khrig du ma yis/ /byang chub dam pa mchog ni rab tu bstan/ /rgyu ni mang po </text></item>
<item><p>82a7</p><section>mdo sde</section><text>stong gis nyer bstan te/ /mngon par shes dang ye shes rab tu bsgrags/ /byang chub sems dpa' mkhas pa spyod pa bzhin/ /'jig rten mgon pos yang dag spyod pa bstan/ /gang dag tshad ni gang </text></item>
<item><p>82a8</p><section>mdo sde</section><text>ga'i bye snyed kyi/ /tshigs su bcad pa stong phrag mi nyung bar/ /rab rgyas mdo sde dam chos pad ma dkar/ /'di nyid bcom ldan 'das kyis rab tu bshad/ /rgyal ba des kyang mdo sde 'di bshad nas/ /</text></item>
<item><p>82b1</p><section>mdo sde</section><text>'jig rten mgon po gtsug lag khang bzhugs te/ /stan gcig steng du mnyam par gzhag nas su/ /bskal pa brgyad bcu rtsa bzhir tshang bar brtags/ /'dren pa gtsug lag khang bzhugs mi 'byung bar/ /dge tshul </text></item>
<item><p>82b2</p><section>mdo sde</section><text>de dag rnams kyis rig gyur nas/ /sangs rgyas ye shes zag med zhi ba 'di/ /srog chags bye ba mang po rnams la bsgrags/ /so sor khri stan bshams te 'dug nas ni/ /de dag la yang mdo sde 'di nyid bshad/ /</text></item>
<item><p>82b3</p><section>mdo sde</section><text>bde bar gshegs pa de yi bstan pa la/ /de dag de 'dra'i tshul du dbang byed do/ /bde gshegs sras po de dag re res kyang / /de yi tshe na sems can stong phrag ni/ /gang gA drug bcu'i bye ma snyed la bsgrags/ /sems </text></item>
<item><p>82b4</p><section>mdo sde</section><text>can mtha' yas pa dag rnam par 'dul/ /rgyal ba de dag mya ngan yongs 'das nas/ /de dag spyan nas sangs rgyas bye ba mthong / /de tshe thos byas rnams dang lhan cig tu/ /rkang gnyis dam pa la yang mchod pa byed/ /</text></item>
<item><p>82b5</p><section>mdo sde</section><text>spyod pa yangs pa khyad par 'phags spyad nas/ /de dag phyogs bcur byang chub sangs rgyas te/ /rgyal ba de yi sras de bcu drug po/ /phyogs rnams kun na rgyal ba gnyis gnyis so/ /de tshe gang dag thos </text></item>
<item><p>82b6</p><section>mdo sde</section><text>byas de dag kyang / /rgyal ba de yi nyan thos thams cad de/ /bdag gis rnam pa tha dad thabs rnams kyis/ /byang chub 'di nyid rab tu thob par byas/ /nga yang de dag nang du gtogs par gyur/ /</text></item>
<item><p>82b7</p><section>mdo sde</section><text>ngas kyang khyed rnams thams cad thos par byas/ /de phyir da dung nga yi nyan thos khyed/ /byang chub 'di la thams cad thabs kyis dgra/ /gang gi phyir na nga ni chos 'chad cing / /gang phyir byang chub </text></item>
<item><p>82b8</p><section>mdo sde</section><text>mchog 'di ngas dkri ba/ /rgyu 'di rkyen 'di de tshe sngon byung ngo / /dge slong dag gi gnas 'dir ma 'jigs shig /ji ltar dgon pa ma rungs bzod rlag pa/ /stong pa gnas med rten kyang med pa la/ /</text></item>
<item><p>83a1</p><section>mdo sde</section><text>gcan zan rab tu mang zhing chu med do/ /de ni byis pa 'jigs par byed pa yin/ /de la skyes bu stong phrag du ma rnams/ /dgon pa der ni de dag zhugs par gyur/ /dgon pa de yang stong zhing ring ba ni/ /</text></item>
<item><p>83a2</p><section>mdo sde</section><text>dpag tshad lnga brgya snyed tu tshang bar gyur/ /mya ngam dgon pa rab tu 'jigs pa na/ /de na de yi mtshon mar gang gyur pa/ /skyes bu phyug cing dran ldan gsal ba ste/ shin tu dpa' zhing rtul la 'jigs pa med/ /</text></item>
<item><p>83a3</p><section>mdo sde</section><text>srog chags bye ba mang po de dag skyo/ /de tshe mtshon ma de la smras pa ni/ /'phags pa bdag cag skyo ste mi nus na/ /bdag cag de ring 'di nas ldog par dga'/ /de tshe mkhas shing shin du 'dzangs pa yi/ /'dren pa de </text></item>
<item><p>83a4</p><section>mdo sde</section><text>yang de tshe thabs sems te/ /kyi hud byis pa 'di dag thams cad ni/ /bdag nyid ldog par rin po che las nyams/ /'di ltar nga yis rdzu 'phrul stobs kyis deng / /khang pa bye ba stong gis rab brgyan zhing / /</text></item>
<item><p>83a5</p><section>mdo sde</section><text>gtsug lag khang dang tshal bus brgyan pa yi/ /grong khyer chen po mngon par sprul nas su/ /rdzing dang 'bab chu dag kyang mngon par sprul/ /kun dga' dang ni me tog dag gis brgyan/ /sgo dang rtsig pas shin </text></item>
<item><p>83a6</p><section>mdo sde</section><text>du mdzes byas shing / /skyes pa bud med mtshungs med rnams ldan pa/ /sprul nas de dag rnams la 'di skad du/ /'jigs par ma byed rab tu dga' bar byos/ /grong khyer mchog tu khyed rnams da phyin gyis/ /</text></item>
<item><p>83a7</p><section>mdo sde</section><text>zhugs te don rnams myur du gyis shes smras/ /ci nas de dag thams cad phar 'gro bar/ /dbugs phyung bya ba'i phyir ni tshig smras pa/ /dgon pa ma lus kun las rgal zin te/ /mya ngan 'das zin </text></item>
<item><p>83a8</p><section>mdo sde</section><text>sems ni dga' bar byos/ /thams cad ngal sos gyur pa'i tshul rig nas/ shin tu ri mo byas te yang smras pa/ /tshur shog kho bos smras pa rnams la nyon/ /'di ni rdzu 'phrul grong khyer sprul pa ste/ /</text></item>
<item><p>83b1</p><section>mdo sde</section><text>khyed rnams skyo bar kho bos rig pas na/ /khyed rnams phyir mi ldog par bya ba'i phyir/ /'di 'dra 'di ni kho bos thabs mkhas yin/ /gling du 'gro ba'i phyir ni brtson 'grus bskyed/ /dge slong nga yang de bzhin mtshon </text></item>
<item><p>83b2</p><section>mdo sde</section><text>ma ste/ /srog chags bye ba stong gi 'dren pa yin/ /nyon mongs sgo nga'i sbubs rtol mi nus zhing / /skyo ba'i sems can dag kyang de bzhin mthong / /de phyir de yi don du ngas bsams te/ /bsti ba'i gnas su </text></item>
<item><p>83b3</p><section>mdo sde</section><text>mya ngan 'das 'di byas/ /sdug bsngal thams cad rjes su rtogs pa 'di/ /dgra bcom sa la khyed cag bya ba byas/ /gang gi tshe na khyed cag lugs gnas 'dir/ /gnas par dgra bcom thams cad mthong nas </text></item>
<item><p>83b4</p><section>mdo sde</section><text>ni/ /de yi 'og tu thams cad 'dir bsdus te/ /chos 'di ji bzhin yang dag don bshad do/ /drang srong chen pos theg pa gsum bstan pa/ /rnam 'dren rnams kyi thabs la mkhas pa ste/ /theg pa gcig ste gnyis </text></item>
<item><p>83b5</p><section>mdo sde</section><text>su yod ma yin/ /bsti ba'i don du theg pa gnyis bstan to/ /dge slong dag gi de phyir de ring ngas/ /'di tsam gyis ni mya ngan mi 'da' ste/ /khyod kyis thams cad mkhyen gyi ye shes phyir/ /brtson 'grus </text></item>
<item><p>83b6</p><section>mdo sde</section><text>rlabs chen dam pa bskyed par gyis/ /nam zhig thams cad mkhyen gyi ye shes thob/ /rgyal ba'i chos rnams gang dag stobs bcu dang / /sum bcu rtsa gnyis mtshan gyi gzugs ldan pa/ /sangs rgyas gyur </text></item>
<item><p>83b7</p><section>mdo sde</section><text>nas mya ngan 'das pa yin/ /'dren pa rnams kyi bstan pa 'di 'dra ste/ /bsti ba'i phyir ni mya ngan 'das pa gsung / /ngal sos rig nas mya ngan bzla phyir kun/ /thams cad mkhyen gyi shes la dkri </text></item>
<item><p>83b8</p><section>mdo sde</section><text>zhes bshad/ /dam pa'i chos pad ma dkar po las sngon gyi sbyor ba'i le'u zhes bya ste bdun pa'o// // dam pa'i chos pad ma dkar po bam po bdun pa/ de nas tshe dang ldan pa byams ma'i bu gang </text></item>
<item><p>84a1</p><section>mdo sde</section><text>pos/ bcom ldan 'das thabs mkhas pa'i ye shes gzigs pa dang / ldem por dgongs te gsungs pa bstan pa 'di lta bu 'di yang thos nyan thos chen po de dag lung bstan pa yang thos sngon gyi sbyor ba dang ldan </text></item>
<item><p>84a2</p><section>mdo sde</section><text>pa'i gtam 'di dang bcom ldan 'das kyi khyu mchog tu gyur pa 'di yang thos nas/ ngo mtshar du gyur rmad tu gyur te zang zing med pa'i sems kyis dga' ba dang mchog tu dga' bas khyab par gyur nas/</text></item>
<item><p>84a3</p><section>mdo sde</section><text>de mchog tu dga' ba chen po dang chos la gus pa chen pos stan las langs te/ bcom ldan 'das kyi zhabs la phyag 'tshal nas 'di snyam du 'di ltar khams tha dad pa'i 'jig rten gyi rjes su 'thun par 'jug pa dang thabs </text></item>
<item><p>84a4</p><section>mdo sde</section><text>mkhas pa'i ye shes gzigs pa mang pos sems can rnams la chos ston pa dang de dang de la chags pa'i sems can rnams rab tu 'grel pa ni/ de bzhin gshegs pa dgra bcom pa yang dag par rdzogs pa'i sangs rgyas rnams </text></item>
<item><p>84a5</p><section>mdo sde</section><text>shin du dka' ba mdzad de/ bcom ldan 'das ngo mtshar to/ /bde bar gshegs pa ngo mtshar to/ /bcom ldan 'das 'di la ni bdag cag gis bgyid pa'i rngo ga la thog /de bzhin gshegs pa nyid kyis bdag cag gi bsam </text></item>
<item><p>84a6</p><section>mdo sde</section><text>pa dang sngon gyi sbyor ba'i spyod pa mkhyen to snyam du sems bskyed nas/ bcom ldan 'das kyi zhabs la mgo bos phyag 'tshal te phyogs gcig tu 'dug nas bcom ldan 'das nyid la phyag 'tshal zhing mig mi </text></item>
<item><p>84a7</p><section>mdo sde</section><text>'dzums par lta'o/ /de nas bcom ldan 'das kyis tshe dang ldan pa byams ma'i bu gang po'i sems kyi bsam pa la gzigs nas thams cad dang ldan pa'i dge slong gi dge 'dun la bka' stsal pa/ dge slong dag </text></item>
<item><p>84a8</p><section>mdo sde</section><text>khyed nga'i nyan thos byams ma'i bu gang po 'di la ltos/ 'di ni ngas dge slong gi dge 'dun 'di'i nang na chos sgrog pa rnams kyi mchog tu bstan pa yang dag pa'i yon tan mang pos bstod pa/ nga'i bstan pa 'di la </text></item>
<item><p>84b1</p><section>mdo sde</section><text>rnam pa mang pos dam pa'i chos yongs su 'dzin par mngon par brtson pa/ 'khor bzhi yang dag par rab tu dga' bar byed pa yang dag par 'dzin du 'jug pa yang dag par gzeng stod pa chos 'chad pas ngal ba med pa chos 'di 'chad </text></item>
<item><p>84b2</p><section>mdo sde</section><text>nus pa tshangs pa mtshangs par spyod pa rnams la phan 'dogs nus pa ste/ dge slong dag de bzhin gshegs pa ma gtogs par gzhan gyis byams ma'i bu gang po/ don nam tshig 'brus yongs su gtug par </text></item>
<item><p>84b3</p><section>mdo sde</section><text>mi nus so/ /dge slong dag 'di ji snyam du sems/ 'di nga 'ba' zhig gi dam pa'i chos 'dzin pa yin snyam du sems na dge slong dag khyed kyis de ltar mi blta'o/ /de ci'i phyir zhe na/ dge slong dag ngas mngon </text></item>
<item><p>84b4</p><section>mdo sde</section><text>par dran te/ 'das pa'i dus na sangs rgyas bye ba phrag dgu bcu rtsa dgu byung ba'i sangs rgyas bcom ldan 'das de dag gi bstan pa la 'di nyid kyis dam pa'i chos yongs su bzung ste/ ji ltar da ltar nga yi chos </text></item>
<item><p>84b5</p><section>mdo sde</section><text>sgrog pa rnams kyi mchog tu gyur pa bzhin du thams cad du yang gyur to/ /thams cad du yang stong pa nyid rtogs par khong du chud par gyur to/ /thams cad du yang so so yang dag par rig pa thob par gyur </text></item>
<item><p>84b6</p><section>mdo sde</section><text>to/ /thams cad tu yang byang chub sems dpa'i mngon par shes pa legs par rtogs par khong du chud par gyur to/ /shin tu nges par chos ston pa dang the tshom med par chos ston pa dang yongs su dag par chos </text></item>
<item><p>84b7</p><section>mdo sde</section><text>ston par gyur to/ /sangs rgyas bcom ldan 'das de dag gi bstan pa la chos gcal te tshangs par spyod pa spyad do/ /thams cad du yang nyan thos su kun gyis shes te/ de thabs 'dis </text></item>
<item><p>84b8</p><section>mdo sde</section><text>sems can bye ba khrag khrig brgya stong dpag tu med grangs med pa rnams kyi don byas so/ /sems can dpag tu med grangs med pa dag bla na med pa yang dag par rdzogs pa'i byang chub tu yongs su smin par </text></item>
<item><p>85a1</p><section>mdo sde</section><text>byas so/ /thams cad tu yang sangs rgyas kyi bya bas sems can rnams la nye bar gnas par gyur to/ /thams cad du yang bdag gis sangs rgyas kyi zhing yongs su dag par byas so/ /sems </text></item>
<item><p>85a2</p><section>mdo sde</section><text>can dag yongs su smin par bya ba la brtson par gyur to/ /dge slong dag rnam par gzigs la sogs pa de bzhin gshegs pa bdun po de dag gi tha ma ni nga yin te/ de dag gi yang chos rjod pa'i mchog tu gyur to/ /</text></item>
<item><p>85a3</p><section>mdo sde</section><text>dge slong dag bskal pa bzang po 'di la ma 'ongs pa'i dus na sangs rgyas stong du sangs rgyas bzhis ma tshang ba gang dag 'byung ba de dag gi bstan pa la yang / byams ma'i bu gang po 'di nyid chos ston pa'i mchog tu 'gyur/</text></item>
<item><p>85a4</p><section>mdo sde</section><text>dam pa'i chos yongs su 'dzin par 'gyur ro/ /de bzhin du ma 'ongs pa'i dus na sangs rgyas bcom ldan 'das dpag tu med grangs med pa'i dam pa'i chos kun 'dzin par 'gyur ro/ /sems can dpag tu med grangs </text></item>
<item><p>85a5</p><section>mdo sde</section><text>med pa rnams kyi don byed par 'gyur ro/ /sems can dpag tu med grangs med pa rnams bla na med pa yang dag par rdzogs pa'i byang chub tu yongs su smin par byed par 'gyur ro/ /rtag tu rgyun mi chad par 'gyur ro/ /</text></item>
<item><p>85a6</p><section>mdo sde</section><text>bdag gi sangs rgyas kyi zhing yongs su dag par bya ba dang / sems can yongs su smin par bya ba la brtson par 'gyur ro/ /des byang chub sems dpa'i spyod pa 'di lta bu yongs su rdzogs par byas te/</text></item>
<item><p>85a7</p><section>mdo sde</section><text>bskal pa grangs med dpag tu med pa na bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs </text></item>
<item><p>85a8</p><section>mdo sde</section><text>pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa/</text></item>
<item><p>85b1</p><section>mdo sde</section><text>sangs rgyas bcom ldan 'das chos rab tu snang ba zhes bya ba 'jig rten du 'byung ste/ sangs rgyas kyi zhing 'di nyid tu 'byung bar 'gyur ro/ /dge slong dag yang de'i tshe sangs rgyas kyi zhing 'di stong gsum gyi stong chen </text></item>
<item><p>85b2</p><section>mdo sde</section><text>po'i 'jig rten gyi khams gang gA'i klung gi bye ma snyed sangs rgyas kyi zhing gcig tu 'gyur te/ de rin po che sna bdun gyi gzhi la lag mthil ltar mnyam pa ri med pa rin po che sna bdun gyi khang pa brtsegs pas </text></item>
<item><p>85b3</p><section>mdo sde</section><text>yongs su gang bar 'gyur ro/ /lha'i gzhal med khang dag dang nye bar gyur te/ lha dag gis kyang mi mthong mi dag gis kyang lha mthong bar 'gyur ro/ /dge slong dag de'i tshe sangs rgyas kyi zhing 'di na ngan </text></item>
<item><p>85b4</p><section>mdo sde</section><text>song med par 'gyur bud med kyang med de sems can de dag thams cad kyang brdzus te skye ba/ tshangs par spyod pa yid la byed pa'i lus 'od rang la yod pa rdzu 'phrul can nam mkha' la 'gro ba brtson 'grus dang ldan pa </text></item>
<item><p>85b5</p><section>mdo sde</section><text>dran pa dang ldan pa shes rab dang ldan pa lus gser gyi kha dog can skyes bu chen po'i mtshan sum bcu rtsa gnyis kyis lus brgyan par 'gyur ro/ /dge slong dag yang de'i tshe sangs rgyas kyi zhing 'dir sems can de dag gi </text></item>
<item><p>85b6</p><section>mdo sde</section><text>zas rnam pa gnyis su 'gyur te gnyis gang zhe na/ 'di lta ste/ chos kyi dga' ba'i zas dang bsam gtan gyi dga' ba'i zas so/ /de'i byang chub sems dpa' bye ba khrag khrig brgya stong grangs med dpag tu med pa </text></item>
<item><p>85b7</p><section>mdo sde</section><text>'byung ste/ thams cad kyang mngon par shes pa chen po thob pa so so yang dag par rig pa rnams rtogs par khong du chud pa sems can la 'dems mkhas pa sha stag ste/ de'i nyan thos bgrang ba las 'das pa </text></item>
<item><p>85b8</p><section>mdo sde</section><text>'byung ste/ rdzu 'phrul che ba mthu che ba rnam par thar pa brgyad la bsam gtan pa sha stag go/ /sangs rgyas kyi zhing de/ de lta bu'i yon tan tshad med pa dang ldan par 'gyur ro/ /bskal pa ni rin po che snang ba zhes bya </text></item>
<item><p>86a1</p><section>mdo sde</section><text>bar 'gyur ro/ /'jig rten gyi khams de ni shin tu rnam par dag pa zhes bya bar 'gyur ro/ /de'i tshe'i tshad ni bskal pa grangs med dpag tu med par 'gyur ro/ /bcom ldan 'das de bzhin gshegs </text></item>
<item><p>86a2</p><section>mdo sde</section><text>pa dgra bcom pa yang dag par rdzogs pa'i sangs rgyas chos rab tu snang ba de yongs su mya ngan las 'das nas kyang / dam pa'i chos yun ring du gnas par 'gyur/ 'jig rten gyi khams de rin po che'i mchod rten gyis </text></item>
<item><p>86a3</p><section>mdo sde</section><text>gang bar 'gyur ro/ /dge slong dag de ltar bcom ldan 'das de'i sangs rgyas kyi zhing de yon tan bsam gyis mi khyab pa dang ldan par 'gyur ro/ /bcom ldan 'das kyis de skad ces bka' stsal te/ bde bar </text></item>
<item><p>86a4</p><section>mdo sde</section><text>gshegs pas de skad ces gsungs nas/ ston pas gzhan yang 'di skad ces bka' stsal to/ /nga yi bu ni thabs mkhas legs bslabs pas/ /ji ltar spyod pa spyad par gyur pa dang / /</text></item>
<item><p>86a5</p><section>mdo sde</section><text>ji ltar byang chub spyod pa 'dir spyad pa/ /don de nga las nyon cig dge slong dag /theg pa rlabs po ches ni skrag 'gyur zhing / /'di na sems can dman la mos rig nas/ /byang chub sems dpa' 'di </text></item>
<item><p>86a6</p><section>mdo sde</section><text>dag nyan thos gyur/ /rang rgyal byang chub par yang rab tu ston/ /thabs la mkhas pa brgya phrag du ma yis/ /byang chub sems dpa' mang po smin par byed/ /'di skad bdag cag nyan thos bdag </text></item>
<item><p>86a7</p><section>mdo sde</section><text>cag ni/ /byang chub dam pa mchog las ring zhes smra/ /de dag rjes su spyod pa de slob pas/ /sems can bye ba 'di dag smin par 'gyur/ /dman la mos shing le lo can gyi tshul/ /de dag thams cad </text></item>
<item><p>86a8</p><section>mdo sde</section><text>mthar gyis sangs rgyas 'gyur/ /de dag mi tshor bar ni spyad pa spyod/ /bdag cag nyan thos byed pa chung ba yin/ /shi 'pho skye ba kun las rab tu skyo/ /bdag gi zhing yang yongs su dag par byed/ /bdag nyid 'dod chags bcas </text></item>
<item><p>86b1</p><section>mdo sde</section><text>shing zhe sdang bcas/ /gti mug bcas par yang ni rab tu ston/ /sems can lta la chags par rig nas kyang / /de yi lta ba rnams la nye bar gnas/ /nga yi nyan thos mang du de ltar spyod/ /sems can thabs kyis rnam </text></item>
<item><p>86b2</p><section>mdo sde</section><text>par grol bar byed/ /de yis spyod pa thams cad rab bstan na/ /mi mkhas mi rnams shin tu myos par 'gyur/ /dge slong gang po nga yi nyan thos 'di/ /sangs rgyas rnams kyi ye shes 'di tshol phyir/ /sngon gyi </text></item>
<item><p>86b3</p><section>mdo sde</section><text>sangs rgyas bye ba stong la spyad/ /de dag rnams kyi dam chos yongs su bzung / /kun du 'di ni nyan thos mchog tu gyur/ /mang du thos shing 'jigs med sna tshogs rjod/ /rtag tu mi skyo yang dag dga' bar byed/ /</text></item>
<item><p>86b4</p><section>mdo sde</section><text>rtag tu sangs rgyas bye bas nye bar gnas/ /rtag tu mngon shes chen pos rtogs par rig /so so yang dag rig pa thob par gyur/ /sems can rnams kyi dbang po spyad yul shes/ /rtag tu rnam par dag pa'i chos </text></item>
<item><p>86b5</p><section>mdo sde</section><text>kyang 'chad/ /dam pa'i chos kyi mchog kyang rab 'chad cing / /bla na med pa'i theg pa mchog 'di la/ /sems can bye ba phrag stong yongs smin byed/ /bdag gi zhing mchog rnam par dag par byed/ /ma 'ongs dus kyi </text></item>
<item><p>86b6</p><section>mdo sde</section><text>tshe yang de bzhin du/ /sangs rgyas bye ba phrag stong mchod par 'gyur/ /dam pa'i chos mchog rnams kyang rab tu 'dzin/ /bdag gi zhing yang yongs su dag byed 'gyur/ /rtag tu 'jigs pa med par chos 'chad de/ /</text></item>
<item><p>86b7</p><section>mdo sde</section><text>thabs la mkhas pa bye ba phrag stong gis/ /thams cad mkhyen gyi ye shes zag med la/ /sems can mang po yongs su smin par byed/ /mi yi 'dren pa rnams la des mchod nas/ /dam pa'i chos mchog rtag tu </text></item>
<item><p>86b8</p><section>mdo sde</section><text>bzung nas ni/ /'jig rten du yang rang byung sangs rgyas 'gyur/ /chos rab snang zhes phyogs su rab tu grags/ /de yi zhing yang shin du rnam dag 'gyur/ /rin chen sna bdun rtag tu khyad par 'phags/ /bskal pa de ni rin chen snang </text></item>
<item><p>87a1</p><section>mdo sde</section><text>ba yin/ /'jig rten khams de shin du rnam dag yin/ /mngon shes che la shin du mkhas pa yin/ /byang chub sems dpa' bye ba stong mang ste/ /rnam dag blo can rdzu 'phrul che rnams kyis/ /'jig rten khams </text></item>
<item><p>87a2</p><section>mdo sde</section><text>de yongs su gang bar 'gyur/ /de bzhin nyan thos dag kyang bye ba stong / /de tshe 'dren pa'i dge 'dun 'byung ba ni/ /rnam thar brgyad la bsam gtan rdzu 'phrul che/ /so so yang dag rig pa rtogs par rig /sems can </text></item>
<item><p>87a3</p><section>mdo sde</section><text>thams cad sangs rgyas zhing de na/ /tshangs par spyod cing rab tu dga' bar 'gyur/ /thams cad gser gyi mdog can brdzus te skye/ /sum bcu rtsa gnyis mtshan gyi gzugs dang ldan/ /chos la mngon shes dga' ba </text></item>
<item><p>87a4</p><section>mdo sde</section><text>ma gtogs par/ /de na zas kyi 'du shes med par 'gyur/ /der ni bud med rnams kyang mi 'byung ste/ /ngan song dang ni ngan 'gros 'jigs pa med/ /sems can rab tu dge bas kun gang ste/ /gang po yon tan yang </text></item>
<item><p>87a5</p><section>mdo sde</section><text>dag rdzogs ldan gyi/ /zhing mchog de ni de 'drar 'gyur ba ste/ /'di ni cung zad tsam zhig bshad pa yin/ /de nas dbang dang ldan par gyur pa stong nyis brgya po de dag 'di snyam du sems te/ gal te bdag cag kyang </text></item>
<item><p>87a6</p><section>mdo sde</section><text>bcom ldan 'das kyis nyan thos chen po gzhan dag ji ltar lung bstan pa de bzhin du/ de bzhin gshegs pas bdag cag so sor lung bstan na ngo mtshar du gyur rmad du gyur snyam mo/ /de nas bcom ldan 'das kyis nyan </text></item>
<item><p>87a7</p><section>mdo sde</section><text>thos chen po de dag gi sems kyi rnam par rtog pa thugs kyis thugs su chud nas/ tshe dang ldan pa 'od srung chen po la bka' stsal pa/ 'od srung dbang dang ldan par gyur pa stong nyis brgya po gang dag de ltar nga mngon sum du gyur pa'i </text></item>
<item><p>87a8</p><section>mdo sde</section><text>'od srung dbang dang ldan par gyur pa stong nyis brgya po gang dag da ltar nga mngon sum du gyur pa'i stong nyis brgya po 'di dag thams cad 'di'i 'og tu lung bstan to/ /'od srung de la nyan thos chen po dge slong kauN+Di n+ya sangs rgyas bye ba khrag khrig </text></item>
<item><p>87b1</p><section>mdo sde</section><text>brgya stong phrag drug bcu rtsa gnyis kyi pha rol gyi yang ches pha rol du de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i </text></item>
<item><p>87b2</p><section>mdo sde</section><text>kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das kun tu snang ba zhes bya bar 'jig rten du 'byung ste/ 'od srung de na ming 'di gcig tu btags pa de bzhin gshegs pa lnga brgya 'byung bar </text></item>
<item><p>87b3</p><section>mdo sde</section><text>'gyur ro/ /nyan thos chen po lnga brgya po thams cad gcig gi 'og tu gcig bla na med pa yang dag par rdzogs pa'i byang chub mngon par rdzogs par 'tshang rgya ste/ thams cad kyang kun du snang ba zhes bya bar 'gyur ro/ /</text></item>
<item><p>87b4</p><section>mdo sde</section><text>'di lta ste ga yA 'od srung dang chu klung 'od srung dang lteng rgyas 'od srung dang nag po dang 'char ka nag po dang ma 'gags pa dang nam gru dang ka pi na dang ba ku la dang skul byed dang legs 'ongs la sogs pa dbang dang ldan par gyur pa lnga brgya'o/ /</text></item>
<item><p>87b5</p><section>mdo sde</section><text>de nas bcom ldan 'das kyis de'i tshe tshigs su bcad pa 'di dag bka' stsal to/ /kauN+Di n+ya rigs nga yi nyan thos 'di/ /ma 'ongs dus kyi bskal pa mtha' yas na/ /de bzhin gshegs pa 'jig rten mgon du 'gyur/ /srog chags </text></item>
<item><p>87b6</p><section>mdo sde</section><text>bye ba phrag stong rnam par 'dul/ /ma 'ongs dus kyi mtha' yas bskal pa na/ /sangs rgyas mang po mtha' yas mthong nas ni/ /kun du snang zhes bya ba'i rgyal bar 'gyur/ /de yi zhing yang yongs </text></item>
<item><p>87b7</p><section>mdo sde</section><text>su dag par 'gyur/ /sangs rgyas stobs dang 'od tu ldan par 'gyur/ /phyogs bcu dag tu sgra yang rnam par bsgrags/ /srog chags bye ba stong gis mdun gyis bltas/ /byang chub dam </text></item>
<item><p>87b8</p><section>mdo sde</section><text>pa mchog kyang ston par 'gyur/ /de nas byang chub sems dpa' brtson pa rnams/ /gzhal med khang mchog du ni mngon zhugs nas/ /de na gnas shing rjes su rnam par sems/ /rnam </text></item>
<item><p>88a1</p><section>mdo sde</section><text>dag tshul khrims rtag tu legs pa'i tshul/ /rkang gnyis gtso bo de yi chos thos nas/ /zhing gzhan du ni de dag rtag tu yang / /de dag sangs rgyas stong la phyag 'tshal 'gro/ /de dag la ni rgya che'i </text></item>
<item><p>88a2</p><section>mdo sde</section><text>mchod byas te/ /skad cig gis ni rnam par 'dren pa yin/ /zhing der de dag phyir yang 'ong bar 'gyur/ /rab tu snang zhes bya ba mi yi gtso/ /spyod pa'i stobs ni de ltar de 'drar 'gyur/ /bde gshegs de yi tshe tshad </text></item>
<item><p>88a3</p><section>mdo sde</section><text>'gyur bar ni/ /bskal pa stong phrag drug bcu tshang bar 'gyur/ /skyob pa yongs su mya ngan 'das nas ni/ /de las nyis gyur dam chos der gnas 'gyur/ /de yi gzugs brnyan 'byung bar 'gyur ba ni/ /</text></item>
<item><p>88a4</p><section>mdo sde</section><text>de yi sum 'gyur de srid dus su'o/ /skyob pa de yi dam chos med gyur nas/ /lha rnams dang ni mi dag sdug bsngal 'gyur/ /skyes mchog kun du snang zhes bya bar yang / /ming gcig pa yi rgyal ba 'byung ba ni/ /</text></item>
<item><p>88a5</p><section>mdo sde</section><text>'dren pa lnga brgya yongs su tshang ba ste/ /de dag gcig gi 'og tu gcig 'byung 'gyur/ /de dag kun gyi bkod pa de 'dra ste/ /rdzu 'phrul stobs dang de bzhin sangs rgyas zhing / /'dus pa de bzhin dam chos de 'dra </text></item>
<item><p>88a6</p><section>mdo sde</section><text>ste/ /dam pa'i chos gnas pa yang mnyam par 'gyur/ /kun tu snang ba skyes bu dam pa yi/ /ji ltar nga yis sngar ni bshad pa bzhin/ /de tshe sgra ni lhar bcas 'jig rten du/ /thams cad de dag lta bur 'gyur ba yin/ /</text></item>
<item><p>88a7</p><section>mdo sde</section><text>ji ltar 'jig rten thams cad ngas bstan bzhin/ /'di ni nga yi 'og tu 'byung ngo zhes/ /mthar gyis de ltar de dag gcig nas gcig /phan zhing snying brtse ba dag lung bstan 'gyur/ /'od srung khyod kyis de ring dbang ldan pa/ /</text></item>
<item><p>88a8</p><section>mdo sde</section><text>lnga brgya las ni mi nyung 'di dag dang / /nga yi nyan thos gzhan yang de ltar zung / /de bzhin du yang nyan thos gzhan la bsgo/ /de nas dgra bcom pa lnga brgya po de dag /bcom ldan 'das las bdag cag bla na med pa yang dag par rdzogs pa'i byang chub tu </text></item>
<item><p>88b1</p><section>mdo sde</section><text>mngon sum du lung bstan pa thos nas tshim zhing mgu la yid rang ste/ dga' ba dang yid bde ba skyes nas bcom ldan 'das ga la ba der dong ste phyin nas/ bcom ldan 'das kyi zhabs la mgo bos phyag 'tshal te 'di skad ces gsol </text></item>
<item><p>88b2</p><section>mdo sde</section><text>to/ /bcom ldan 'das bdag cag gis rtag tu rgyun mi chad par 'di ni bdag cag gi mya ngan las 'da' ba lags te/ bdag cag ni yongs su mya ngan las 'das so snyam sems la/ yongs su bsgoms pa'i nongs pa de dag </text></item>
<item><p>88b3</p><section>mdo sde</section><text>bdag cag gis bshags so/ /bcom ldan 'das 'di ni bdag gis mi rtogs ma 'tshal mi mkhas pa lags te/ de ci'i slad du zhe na/ 'di ltar bdag cag de bzhin gshegs pa'i ye shes kyis mngon par rdzogs par 'tshang </text></item>
<item><p>88b4</p><section>mdo sde</section><text>rgya bar bgyi ba lags na/ 'di lta bu'i ye shes chung ngus 'tshal lo snyam mo/ /'di lta ste dper na/ mi la la zhig mdza' bo'i mchis brang du mchis nas/ de phyag las khom 'am mchis nyal ba la mdza' bo des/ 'di'i nor bu </text></item>
<item><p>88b5</p><section>mdo sde</section><text>rin po cher 'di bya'o zhes rin thang ma mchis pa'i nor bu rin po che de gos kyi mtha' mar phur ro/ /bcom ldan 'das de nas mi de mchis langs te 'phags nas yul phyogs gzhan du mchis te/ de de na nyon mongs par gyur </text></item>
<item><p>88b6</p><section>mdo sde</section><text>nas 'tshal ma dang rad pa tshol ba'i slad du/ shin tu nyon mongs shing cher 'bad de/ gzhig nas kha zas cung zad rnyed nas des mgu ste rab tu dga' bar gyur to/ /bcom ldan 'das de nas mi de'i mdza' bo rnying pas de'i </text></item>
<item><p>88b7</p><section>mdo sde</section><text>gos kyi mtha' mar rin thang ma mchis pa'i nor bu rin po che phur ma bgyis pa'i mi des yang mthong nas/ des de la 'di skad ces/ kye mi khyod zas dang skom tshol ba'i phyir/ ci ste nyon mongs su 'ong zhes/</text></item>
<item><p>88b8</p><section>mdo sde</section><text>kye mi khyod bde bar gnas par bya ba'i phyir ngas 'dod pa thams cad grub par byed pa rin thang med pa'i nor bu rin po che gos kyi mtha' mar phur te/ kye mi khyod ngas nor bu rin po che de byin nas/</text></item>
<item><p>89a1</p><section>mdo sde</section><text>kye mi khyod kyi gos kyi mtha' ma la nor bu rin po che rin thang med pa phur na/ bdag la nam phur/ su zhig gis phur/ ci'i rgyu ci'i phyir phur ba/ kye mi khyod cung zad kyang mi lta 'am/ kye mi khyod byis pa'i rang bzhin can te/</text></item>
<item><p>89a2</p><section>mdo sde</section><text>kye mi khyod nyon mongs par zas dang gos tshol ba tsam gyis chog par 'dzin tam/ kye mi khyod song la rin thang med pa'i rin po che 'di khyer te/ grong khyer chen por song la nor des nor gyi bya ba thams cad byos shig ces mchi </text></item>
<item><p>89a3</p><section>mdo sde</section><text>ba de bzhin du/ bcom ldan 'das bdag cag kyang / de bzhin gshegs pas thog ma byang chub sems dpa'i spyad pa spyod pa na/ thams cad mkhyen pa nyid kyi sems bskyed par gyur pa ste/ bdag cag gis ma rtogs ma 'tshal </text></item>
<item><p>89a4</p><section>mdo sde</section><text>te/ bcom ldan 'das de'i slad du bdag cag kyang dgra bcom pa'i sa nas mya ngan las 'das pa snyam bgyid do/ /bcom ldan 'das bdag cag nyon mongs par tshol zhing / bcom ldan 'das 'di lta bu'i ye shes chung ngus 'tshal </text></item>
<item><p>89a5</p><section>mdo sde</section><text>bar 'dzin to/ /thams cad mkhyen pa'i ye shes su smon pa rtag tu ma nyams pa des bcom ldan 'das bdag cag de bzhin gshegs pas khong du chud par bstan pa/ dge slong dag khyod 'di ltar mya ngan las 'das par ma sems </text></item>
<item><p>89a6</p><section>mdo sde</section><text>shig dge slong dag ngas sngon yongs su smin par byas pa'i dge ba'i rtsa ba de dag khyed kyi sems la yod do/ /chos bshad cing brjod pas da ltar mya ngan las 'da' ba yin par sems pa de yang / nga yi thabs mkhas pa'o zhes </text></item>
<item><p>89a7</p><section>mdo sde</section><text>de ltar bcom ldan 'das kyis bdag cag khong du chud par bgyis te/ de ring bla na med pa yang dag par rdzogs pa'i byang chub tu lung bstan to/ /de nas kun shes kauN+Di n+ya la sogs pa dbang dang ldan par gyur pa lnga brgya po de dag </text></item>
<item><p>89a8</p><section>mdo sde</section><text>gis de'i tshe tshigs su bcad pa 'di dag gsol to/ /gang phyir mchog rab byang chub lung bstan te/ /'di 'dra ba yi dbugs 'byin bla med pa/ /'di thos nas ni bdag cag dga' mgu ste/ /bcom ldan mtha' yas spyan la phyag </text></item>
<item><p>89b1</p><section>mdo sde</section><text>'tshal lo/ /ci ltar byis pa mi mkhas ma 'tshal bzhin/ /bde bar gshegs pa'i bstan la bdag cag ni/ /mya ngan 'das pa tsam gyis 'tshal 'dzin pa/ /nongs pa de dag khyed la rab tu bshags/ /ji ltar dper na mi 'ga' la la zhig /</text></item>
<item><p>89b2</p><section>mdo sde</section><text>de yi mdza' bo'i khyim der phyin gyur nas/ /grogs po de ni nor bdag phyug po ste/ /des ni de la bza' bca' mang stsal nas/ /zas kyis de ni yang dag tshim par bgyis/ /rin chen du ma ri ba de stsal te/ /de yi bla gos mtha' mar phur te </text></item>
<item><p>89b3</p><section>mdo sde</section><text>mdud/ /de la stsal nas de ni dga' bar gyur/ /byis pa de yang de nas mchis gyur pa/ /langs nas de yang grong khyer gzhan du mchis/ /de ni nyon mongs gyur te phongs shing tshol/ /'tshal ma yongs su tshol bas shin tu skyo/ /</text></item>
<item><p>89b4</p><section>mdo sde</section><text>kha zas de btsal mya ngan 'das par gyur/ /de ni kha zas rgya che mi sems shing / /de yi rin po che yang mi dran gyur/ /bla gos la ni phur bar dran ma mchis/ /de ni grogs po snga ma de mthong nas/ /bdag gi khyim du </text></item>
<item><p>89b5</p><section>mdo sde</section><text>rin chen byin pa de/ /de la shin du yongs su spyos brgyad nas/ /rin chen gos kyi mtha' na mchis pa bstan/ /de yis mthong nas bde ba mchog dang ldan/ /rin chen de yi mthu ni de 'dra ste/ /nor mang </text></item>
<item><p>89b6</p><section>mdo sde</section><text>mdzod stobs can du de gyur nas/ /'dod pa'i yon tan lnga dang shin du ldan/ /de bzhin bcom ldan bdag cag 'di lta bur/ /sngon gyi srid pa shin du yun ring nas/ /de bzhin gshegs pa nyid kyi 'di stsal te/ /</text></item>
<item><p>89b7</p><section>mdo sde</section><text>sngon gyi smon lam rnams ni ma 'tshal bas/ /bcom ldan bdag cag 'di na byis pa'i blo/ /bdag cag bde gshegs bstan pa ma 'tshal bas/ /bdag cag mya ngan 'das tsam 'tshal bar gzung / /bla ma </text></item>
<item><p>89b8</p><section>mdo sde</section><text>mi re mi tshol mi sems so/ /'di 'dra'i mya ngan 'das pa yod med ces/ /'jig rten gnyen gyis bdag cag 'tshal bar bgyis/ /mya ngan 'das gang mchog tu bde ba de/ /skyes bu dam pa rnams kyi ye shes mchog /'di ltar yangs pa rgya chen </text></item>
<item><p>90a1</p><section>mdo sde</section><text>rnam mangs kyi/ / bla na med pa'i lung bstan rab thos te/ / mgon po gcig la gcig lung ston pa yis/ / bdag cag dga' zhing mgu ba rangs pa skyes/ / dam pa'i chos pad ma dkar po las dge slong lnga brgya lung bstan pa'i le 'u zhes </text></item>
<item><p>90a2</p><section>mdo sde</section><text>bya ste brgyad pa'o// // de nas de'i tshe tshe dang ldan pa kun dga' bo 'di snyam du bdag kyang lung bstan pa 'di lta bu thob par bya'o snyam du sems/ de snyam du bsams te rjes su rnam par bsams te smon nas stan las langs te/ bcom ldan 'das </text></item>
<item><p>90a3</p><section>mdo sde</section><text>kyi zhabs la gtugs/ /tshe dang ldan pa sgra gcan zin gyis kyang / de snyam du bsams te rjes su rnam par bsams shing smon nas/ bcom ldan 'das kyi zhabs la gtugs te tshig 'di skad ces gsol to/ /bcom ldan 'das </text></item>
<item><p>90a4</p><section>mdo sde</section><text>bdag cag la yang skabs dbye bar gsol/ bde bar gshegs pa bdag cag la skabs dbye bar gsol/ bcom ldan 'das ni bdag cag gi pha dang skyed pa dang skyabs dang gnas dang dpung gnyen lags so/ /bcom ldan 'das bdag </text></item>
<item><p>90a5</p><section>mdo sde</section><text>kyang bcom ldan 'das kyi sras/ bcom ldan 'das kyi zhabs 'bring ba ste/ bcom ldan 'das kyi chos kyi mdzod 'dzin pa lags so/ /zhes lha dang mi dang lha ma yin du bcas pa'i 'jig rten na shin du ri mo bgyid par gyur to/ /de'i slad </text></item>
<item><p>90a6</p><section>mdo sde</section><text>tu bcom ldan 'das kyis bdag cag bla na med pa yang dag par rdzogs pa'i byang chub tu myur du lung bstan na/ bcom ldan 'das mthun pa lags so/ /gzhan yang dge slong nyis stong lhag tsam slob pa dang mi slob pa de dag stan las langs te bla </text></item>
<item><p>90a7</p><section>mdo sde</section><text>gos phrag pa gcig tu gzar nas thal mo sbyar te bcom ldan 'das kyi spyan snga na/ bcom ldan 'das la lta zhing 'dug nas bsams pa 'di nyid 'di lta ste/ sangs rgyas kyi ye shes 'di nyid la rjes su sems te/</text></item>
<item><p>90a8</p><section>mdo sde</section><text>bdag cag kyang bla na med pa yang dag par rdzogs pa'i byang chub tu lung bstan pa thob par gyur cig snyam mo/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod ma 'ongs </text></item>
<item><p>90b1</p><section>mdo sde</section><text>pa'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i </text></item>
<item><p>90b2</p><section>mdo sde</section><text>kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das rgya mtsho mchog 'chang blo rnam par rol pa'i mngon par shes pa zhes bya bar 'jig rten du 'byung ste/ sangs rgyas bye ba </text></item>
<item><p>90b3</p><section>mdo sde</section><text>phrag drug bcu rtsa gnyis la bsti stang du byas/ btsun par byas/ ri mor byas mchod par byas te/ sangs rgyas bcom ldan 'das de dag gi dam pa'i chos blangs shing bstan pa yongs su bzung ste/ bla na med pa yang </text></item>
<item><p>90b4</p><section>mdo sde</section><text>dag par rdzogs pa'i byang chub mngon par rdzogs par sangs rgyas nas/ byang chub sems dpa' bye ba khrag khrig brgya stong phrag gang gA'i klung nyi shu'i bye ma snyed bla na med pa yang dag par rdzogs pa'i byang chub tu </text></item>
<item><p>90b5</p><section>mdo sde</section><text>yongs su smin par byed par 'gyur ro/ /khyod kyi sangs rgyas kyi zhing de shin du 'byor cing / sa gzhi bai dUr+ya las grub par 'gyur ro/ /'jig rten gyi khams de ni ma bsnyal ba'i rgyal mtshan zhes bya bar 'gyur ro/ /bskal </text></item>
<item><p>90b6</p><section>mdo sde</section><text>pa de ni yid tu 'ong ba'i sgra mngon par bsgrags pa zhes bya bar 'gyur ro/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rgya mtsho mchog 'chang blo rnam par rol pa'i mngon </text></item>
<item><p>90b7</p><section>mdo sde</section><text>par shes pa de'i tshe'i tshad ni bskal pa dpag tu med par 'gyur te/ bcom ldan 'das de'i tshe'i tshad bgrang bas mthar phyin par mi nus pa'i bskal pa bye ba khrag khrig brgya stong grangs med par 'gyur ro/ /kun dga' bo bcom </text></item>
<item><p>90b8</p><section>mdo sde</section><text>ldan 'das de bzhin gshegs pa dgra bcom pa yang dag par rdzogs pa'i sangs rgyas rgya mtsho mchog 'chang blo rnam par rol pa'i mngon par shes pa de'i tshe'i tshad ji tsam du 'gyur ba de'i nyis 'gyur du yongs su mya ngan las </text></item>
<item><p>91a1</p><section>mdo sde</section><text>'das nas dam pa'i chos gnas par 'gyur ro/ /bcom ldan 'das de'i dam pa'i chos ci tsam du gnas par 'gyur ba de'i nyis gyur du dam pa'i chos kyi gzugs brnyan gnas par 'gyur ro/ /yang kun dga' bo </text></item>
<item><p>91a2</p><section>mdo sde</section><text>bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rgya mtsho mchog 'chang blo rnam par rol pa'i mngon par shes pa de la phyogs bcu'i sangs rgyas bye ba khrag khrig brgya stong </text></item>
<item><p>91a3</p><section>mdo sde</section><text>phrag mang po gang gA'i klung gi bye ma snyed dag bsngags pa brjod par 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /ngas ni dge slong dge 'dun mos par bya/ /kun </text></item>
<item><p>91a4</p><section>mdo sde</section><text>dga' bzang po nga yi chos 'dzin pa/ /bde gshegs bye ba drug bcu mchod byas nas/ /ma 'ongs dus kyi tshe na rgyal bar 'gyur/ /de yi ming ni rgya mtsho blo 'dzin te/ /mngon par shes thob ces kyang de na grags/ /</text></item>
<item><p>91a5</p><section>mdo sde</section><text>blta na sdug pa yongs su dag pa'i zhing / /ma bsnyal rgyal mtshan rgyal ba'i ba dan no/ /byang chub sems dpa' gang gA'i bye snyed der/ /de bas lhag par yongs su smin par byed/ /rgyal ba de ni rdzu 'phrul che bar 'gyur/ /</text></item>
<item><p>91a6</p><section>mdo sde</section><text>phyogs bcu'i 'jig rten du ni sgra yang grags/ /de tshe tshe yang dpag tu med par 'gyur/ /'jig rten rnams la phan zhing brtse phyir gnas/ /skyob pa de ni mya ngan 'das 'og tu/ /nyis gyur de yi dam chos gnas par </text></item>
<item><p>91a7</p><section>mdo sde</section><text>'gyur/ /de nas gzugs brnyan de yi nyis gyur du/ /gnas te rgyal ba de yi bstan pa la/ /de nas sems can gang gA'i bye ma snyed/ /sangs rgyas byang chub 'di la rgyu yang skyed/ /de nas 'khor de na byang </text></item>
<item><p>91a8</p><section>mdo sde</section><text>chub sems dpa' theg pa la gsar du yang dag par zhugs pa brgya stong 'di snyam du sems te/ byang chub sems dpa' rnams la yang de lta bur rgya cher lung bstan pa/ bdag cag gis sngon ma thos </text></item>
<item><p>91b1</p><section>mdo sde</section><text>na nyan thos rnams la lta ci smos te/ 'di la rgyu gang dang rkyen ci zhig yod snyam mo/ /de nas bcom ldan 'das kyis byang chub sems dpa' de dag gi sems kyi rnam par rtog pa thugs kyis thugs su chud </text></item>
<item><p>91b2</p><section>mdo sde</section><text>nas/ byang chub sems dpa' de dag la bka' stsal pa/ rigs kyi bu dag skad cig yud tsam gcig la mnyam du nga dang kun dga' bo de bzhin gshegs pa dgra bcom pa yang dag par rdzogs pa'i sangs rgyas chos kyi </text></item>
<item><p>91b3</p><section>mdo sde</section><text>nam mkha' mngon 'phags rgyal po'i spyan sngar/ bla na med par yang dag par rdzogs pa'i byang chub tu sems bskyed de/ de nas rigs kyi bu 'di ni rtag tu rgyun mi chad par mang du thos pa la brtson par gyur to/ /nga ni brtson 'grus rtsom pa la brtson </text></item>
<item><p>91b4</p><section>mdo sde</section><text>te/ de'i phyir nga myur du bla na med pa yang dag par rdzogs pa'i byang chub tu sangs rgyas so/ /kun dga' bo bzang po 'di ni sangs rgyas bcom ldan 'das rnams kyi dam pa'i chos kyi mdzod 'dzin par 'gyur te rigs kyi bu dag 'di lta ste/ byang chub </text></item>
<item><p>91b5</p><section>mdo sde</section><text>sems dpa' rnams yongs su grub par bya ba'i phyir/ rigs kyi bu 'di'i smon lam ni 'di yin no/ /de nas tshe dang ldan pa kun dga' bos/ bcom ldan 'das las bdag nyid bla na med pa yang dag par rdzogs pa'i byang chub tu lung bstan pa thos/</text></item>
<item><p>91b6</p><section>mdo sde</section><text>bdag gi sangs rgyas kyi zhing gi yon tan bkod pa thos/ sngon gyi spyod lam dang spyod pa yang thos nas tshim zhing mgu la yid rangs te/ rab tu dga' zhing dga' ba dang yid bde ba skyes par gyur te/ de'i tshe sangs rgyas bye ba khrag khrig brgya stong </text></item>
<item><p>91b7</p><section>mdo sde</section><text>mang po'i dam pa'i chos dang bdag gi sngon gyi smon lam dran no/ /de nas tshe dang ldan pa kun dga' bos de'i tshe tshigs su bcad pa 'di dag gsol to/ /ngo mtshar gyur pa rgyal ba dpag med pas/ /skyob pa yongs su mya ngan 'das rnams kyi/ /</text></item>
<item><p>91b8</p><section>mdo sde</section><text>chos bstan pa dag bdag la dran mdzad pas/ /khar sang de ring bzhin du dran par gyur/ /the tsom ma mchis byang chub don du gnas/ /bdag gi thabs la mkhas pa 'di 'dra ste/ /bdag ni bde bar gshegs pa'i zhabs 'bring lags/ /</text></item>
<item><p>92a1</p><section>mdo sde</section><text>byang chub don du dam pa'i chos kyang 'dzin/ /de nas bcom ldan 'das kyis tshe dang ldan pa sgra gcan zin la bka' stsal pa/ sgra gcan zin khyod ma 'ongs pa'i dus na de bzhin gshegs pa dgra bcom pa yang dag par rdzogs pa'i </text></item>
<item><p>92a2</p><section>mdo sde</section><text>sangs rgyas 'jig rten gyi khams bcu'i rdul phra rab kyi rdul snyed la sti stang du byas btsun par byas ri mo byas mchod par byas nas de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan </text></item>
<item><p>92a3</p><section>mdo sde</section><text>pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das rin po che sna bdun gyi pad ma la gom pas 'gro ba zhes bya bar 'gyur </text></item>
<item><p>92a4</p><section>mdo sde</section><text>ro/ /rtag tu yang sangs rgyas bcom ldan 'das de dag gi sras thu bor 'gyur te 'di lta ste dper na/ da ltar yi bzhin no/ /sgra gcan zin bcom ldan 'das de bzhin gshegs pa dgra bcom pa yang dag par rdzogs pa'i sangs </text></item>
<item><p>92a5</p><section>mdo sde</section><text>rgyas rin po che sna bdun gyi pad ma la gom pas 'gro ba de'i tshe'i tshad kyang 'di lta bur 'gyur/ yon tan rnam pa thams cad phun sum tshogs pa yang 'di lta bur 'gyur te/ ji ltar bcom ldan 'das de bzhin gshegs pa dgra </text></item>
<item><p>92a6</p><section>mdo sde</section><text>bcom pa yang dag par rdzogs pa'i sangs rgyas rgya mtsho mchog 'chang blo rnam par rol pa'i mngon par shes pa'i yon tan rnam pa thams cad dang ldan pa'i sangs rgyas kyi zhing gi yon tan bkod pa bzhin du 'gyur ro/ /sgra gcan </text></item>
<item><p>92a7</p><section>mdo sde</section><text>zin de bzhin gshegs pa dgra bcom pa yang dag par rdzogs pa'i sangs rgyas rgya mtsho mchog 'chang blo rnam par rol pa'i mngon par shes pa de yi sras thu bor yang khyod nyid 'gyur te/ de yi 'og tu bla na med pa yang dag par </text></item>
<item><p>92a8</p><section>mdo sde</section><text>rdzogs pa'i byang chub mngon par rdzogs par 'tshang rgya bar 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /sgra gcan zin 'di nga'i bu thu bo ste/ /gzhon nur gyur pa'i tshe na snying gi </text></item>
<item><p>92b1</p><section>mdo sde</section><text>bu/ /byang chub thob kyang nga yi bu yin te/ /drang srong chen po chos kyi bsgo skal 'dzin/ /ma 'ongs dus na sangs rgyas bye mang po/ /de dag tshad med pa ni mthong bar 'gyur/ /byang chub yongs su btsal bar bya ba'i phyir/ /rgyal ba de dag kun gyi </text></item>
<item><p>92b2</p><section>mdo sde</section><text>sras su 'gyur/ /sgra gcan zin gyis spyod 'di mi shes te/ /'di yi smon lam dag ni ngas shes so/ /bdag ni de bzhin gshegs pa'i sras po zhes/ /'jig rten gnyen la yang dag spyoms par byed/ /sgra gcan zin pa nga yi bu 'di yi/</text></item>
<item><p>92b3</p><section>mdo sde</section><text>yon tan bye ba khrag khrig dpag tu med/ /de la nam yang tshad gzung yod med de/ /de ltar 'di ni byang chub don du gnas/ /de nas bcom ldan 'das kyis nyan thos slob pa dang mi slob pa nyis stong po de dag bcom ldan 'das kyi spyan snga na/ bcom ldan </text></item>
<item><p>92b4</p><section>mdo sde</section><text>'das la lta zhing sems dang ba dang sems mnyen pa dang sems 'jam par bcom ldan 'das kyis gzigs te/ de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo nyan thos slob pa dang mi slob pa nyis </text></item>
<item><p>92b5</p><section>mdo sde</section><text>stong po 'di dag mthong ngam/ gsol pa bcom ldan 'das mthong lags so/ /bde bar gshegs pa mthong lags so/ /bcom ldan 'das kyis bka' stsal pa/ kun dga' bo dge slong nyis stong po de dag thams cad mnyam du byang chub </text></item>
<item><p>92b6</p><section>mdo sde</section><text>sems dpa'i spyod pa yang dag par sgrub par 'gyur te/ sangs rgyas bcom ldan 'das 'jig rten gyi khams lnga bcu'i rdul phra rab kyi rdul snyed la sti stang byas btsun par byas ri mor byas mchod pa byas/ dam pa'i chos bzung nas/ lus </text></item>
<item><p>92b7</p><section>mdo sde</section><text>tha ma la skad cig thang cig yud tsam gcig la phyogs bcu'i 'jig rten gyi khams gzhan dang gzhan dag gi sangs rgyas kyi zhing rnams su/ bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin </text></item>
<item><p>92b8</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rin po che'i me tog gi rgyal po zhes bya bar 'jig rten du 'byung ste/ de dag gi tshe'i tshad ni bskal pa tshang bar 'gyur/ de dag gi sangs rgyas kyi zhing gi yon tan bkod </text></item>
<item><p>93a1</p><section>mdo sde</section><text>pa yang mtshungs par 'gyur ro/ /de dag gi nyan thos kyi tshogs dang / byang chub sems dpa'i tshogs kyang mnyam par 'gyur ro/ /de dag mnyam du yongs su mya ngan las 'da' bar 'gyur ro/ /de dag gi dam pa'i chos kyang mnyam par </text></item>
<item><p>93a2</p><section>mdo sde</section><text>gnas par 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /kun dga' gang dag nga yi mdun 'khod pa/ /nyan thos nyis stong 'di dag thams cad ni/ /ma 'ongs dus na de bzhin gshegs </text></item>
<item><p>93a3</p><section>mdo sde</section><text>'gyur zhes/ /ngas ni mkhas rnams de ring lung bstan no/ /dpe bstan pa ni mtha' yas rnam dag gis/ /sangs rgyas rnams la mchod pa mchog byas nas/ /tha ma'i lus de la ni gnas nas su/ /nga yi byang chub mchog 'di thob </text></item>
<item><p>93a4</p><section>mdo sde</section><text>par 'gyur/ /phyogs bcu rnams su ming ni gcig 'gyur te/ /skad cig de bzhin yud tsam cig la ni/ /shing mchog rnams kyi drung du 'khod nas su/ /ye shes thob ste sangs rgyas rnams su 'gyur/ /de dag rnams kyi ming ni gcig </text></item>
<item><p>93a5</p><section>mdo sde</section><text>gyur te/ /rin chen tog ces bya bar 'jig rten grags/ /de dag rnams kyi zhing mchog mtshungs par 'gyur/ /nyan thos byang chub sems dpa'i tshogs kyang mnyam/ /rdzu 'phrul gyur pa'ang 'jig rten 'di kun na/ /mnyam zhing de dag phyogs </text></item>
<item><p>93a6</p><section>mdo sde</section><text>bcu rnams su yang / /chos bshad nas ni mnyam du mya ngan 'da'/ /de dag dam chos mnyam du gnas par 'gyur/ /de nas slob pa dang mi slob pa'i nyan thos de dag /bcom ldan 'das las mngon sum du rang rang gi lung bstan pa thos nas </text></item>
<item><p>93a7</p><section>mdo sde</section><text>tshim zhing mgu la yi rangs te rab tu dga' zhing dga' ba dang yid bde ba skyes nas/ bcom ldan 'das la tshigs su bcad pa 'di dag gsol to/ /lung bstan pa 'di thos pas na/ /'jig rten sgron ma bdag cag ngoms/ /bdud rtsi ji ltar </text></item>
<item><p>93a8</p><section>mdo sde</section><text>gtor ba bzhin/ /de bzhin gshegs pa bdag cag bde/ /bdag cag mi mchog mi 'gyur zhes/ /bdag cag yid gnyis dogs ma mchis/ /lung bstan pa ni 'di thos pas/ /de ring bdag cag bde ba thob/ /dam pa'i chos </text></item>
<item><p>93b1</p><section>mdo sde</section><text>pad ma dkar po las/ kun dga' bo dang sgra gcan zin dang dge slong nyis stong lung bstan pa'i le'u zhes bya ste dgu pa'o// // de nas bcom ldan 'das kyis byang chub sems dpa' sman gyi rgyal po la sogs pa byang chub sems dpa' </text></item>
<item><p>93b2</p><section>mdo sde</section><text>brgyad khri po de dag la bka' stsal pa/ sman gyi rgyal po 'khor 'di'i lha dang klu dang gnod sbyin dang dri za dang lha ma yin dang namakha' lding dang mi 'am ci dang lto 'phye chen po dang mi dang mi ma yin pa dang dge slong dang dge slong ma dang dge bsnyen dang </text></item>
<item><p>93b3</p><section>mdo sde</section><text>dge bsnyen ma nyan thos kyi theg pa can dang byang chub sems dpa'i theg pa can mang po 'di dag gis chos kyi rnam grangs 'di de bzhin gshegs pa las mngon sum du thos pa de dag mthong ngam/ gsol pa bcom ldan 'das mthong </text></item>
<item><p>93b4</p><section>mdo sde</section><text>lags so/ /bde bar gshegs pa mthong lags so/ /bcom ldan 'das kyis bka' stsal pa/ sman gyi rgyal po 'di dag thams cad byang chub sems dpa' sems dpa' chen po ste/ 'khor 'di'i nang na gang dag tha na </text></item>
<item><p>93b5</p><section>mdo sde</section><text>tshigs su bcad pa gcig thos pa dang / tshig gcig thos pa dang gang dag gis tha na mdo sde 'di la sems bskyed pa gcig tsam gyi rjes su yi rang ba'i 'khor bzhi po de dag thams cad ni sman gyi rgyal po ngas bla na med pa yang dag par rdzogs pa'i </text></item>
<item><p>93b6</p><section>mdo sde</section><text>byang chub tu lung bstan to/ /sman gyi rgyal po gang la la de bzhin gshegs pa yongs su mya ngan las 'das nas/ chos kyi rnam grangs 'di nyan pa dang tha na tshigs su bcad pa gcig thos nas/ sems bskyed pa gcig </text></item>
<item><p>93b7</p><section>mdo sde</section><text>tsam gyis kyang rjes su yi rang bar 'gyur ba'i rigs kyi bu 'am rigs kyi bu mo de dag sman gyi rgyal po ngas bla na med pa yang dag par rdzogs pa'i byang chub tu lung bstan to/ /sman gyi rgyal po rigs </text></item>
<item><p>93b8</p><section>mdo sde</section><text>kyi bu 'am rigs kyi bu mo de dag gis sangs rgyas bye ba khrag khrig brgya stong tshang ba la bsnyen bkur byas pa yin no/ /sman gyi rgyal po rigs kyi bu 'am rigs kyi bu mo de dag sangs rgyas bye ba khrag </text></item>
<item><p>94a1</p><section>mdo sde</section><text>khrig brgya stong mang po la smon lam btab pa yin te/ sman gyi rgyal po rigs kyi bu 'am rigs kyi bu mo de dag sems can rnams la snying brtse ba'i phyir/ 'dzam bu'i gling 'dir mir skyes par rig par bya'o/ /gang </text></item>
<item><p>94a2</p><section>mdo sde</section><text>dag chos kyi rnam grangs 'di las tha na tshigs su bcad pa gcig tsam yang 'dzin tam klog gam ston tam yang dag par rjod dam yi ger 'dri 'am bris nas rjes su dran par byed dam dus dus su lta 'am/ glegs </text></item>
<item><p>94a3</p><section>mdo sde</section><text>bam de la de bzhin gshegs pa la bya ba bzhin du gus pa skyed dam ston pa la bya ba bzhin du gus par bkur sti byed dam btsun par byed dam rim gror byed dam mchod dam glegs bam de la me tog dang bdug pa dang spos dang </text></item>
<item><p>94a4</p><section>mdo sde</section><text>phreng ba dang byug pa dang phye ma dang gos dang gdugs dang rgyal mtshan dang lha'i ba dan dang rol mo'i sgra la sogs pa dang phyag 'tshal ba dang thal mo sbyor bar byed pas mchod dam/ sman gyi rgyal po rigs kyi bu 'am rigs kyi bu </text></item>
<item><p>94a5</p><section>mdo sde</section><text>mo gang la la chos kyi rnam grangs 'di las tha na tshigs su bcad pa gcig tsam yang 'dzin tam rjes su yi rang na sman gyi rgyal po de dag thams cad ngas bla na med pa yang dag par rdzogs pa'i byang chub tu lung bstan to/ /sman </text></item>
<item><p>94a6</p><section>mdo sde</section><text>gyi rgyal po de la skyes pa 'am bud med gang la la zhig 'di skad du ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyasu 'gyur ba'i sems can de dag ci lta bu dag cig </text></item>
<item><p>94a7</p><section>mdo sde</section><text>ces zer na/ sman gyi rgyal po skyes pa 'am bud med de la rigs kyi bu 'am rigs kyi bu mo de bstan par bya ste gang gis chos kyi rnam grangs 'di las tha na tshig bzhi pa'i tshigs su bcad pa gcig tsam yang 'dzin </text></item>
<item><p>94a8</p><section>mdo sde</section><text>tam thos par byed dam bshad dam chos kyi rnam grangs 'di la ri mo byed na/ rigs kyi bu 'am rigs kyi bu mo de ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas su 'jig rten du 'byung bar </text></item>
<item><p>94b1</p><section>mdo sde</section><text>ltos shig ces bya'o/ /de ci'i phyir zhe na/ sman gyi rgyal po rigs kyi bu 'am rigs kyi bu mo de de bzhin gshegs par rig par bya ba'i phyir te/ gang gis chos kyi rnam grangs 'di las tha na tshigs su bcad pa gcig tsam bzung na </text></item>
<item><p>94b2</p><section>mdo sde</section><text>yang lha dang bcas pa'i 'jig rten gyis/ de bzhin gshegs pa la bkur sti bya ba bzhin du bya na/ gang zhig chos kyi rnam grangs 'di mtha' dag chub par 'dzin tam 'chang ba 'am kun chub par byed pa 'am rab tu ston pa 'am yi ger </text></item>
<item><p>94b3</p><section>mdo sde</section><text>'dri 'am bris nas rjes su dran par byed pa 'am/ glegs bam de la me tog dang bdug pa dang spos dang phreng ba dang byug pa dang phye ma dang gos dang gdugs dang rgyal mtshan dang lha'i ba dan dang rol mo'i sgra dang thal mo sbyar te/ phyag 'tshal </text></item>
<item><p>94b4</p><section>mdo sde</section><text>zhing rab tu 'dud pa dag gi ri mo byed pa lta ci smos/ sman gyi rgyal po rigs kyi bu 'am rigs kyi bu mo de bla na med pa yang dag par rdzogs pa'i byang chub tu yongs su grub par rig par bya'o/ /des de bzhin gshegs pa </text></item>
<item><p>94b5</p><section>mdo sde</section><text>mthong bar rig par bya'o/ /'jig rten la phan zhing snying brtse ba smon lam gyi dbang gis chos kyi rnam grangs 'di rab tu bstan pa'i phyir/ 'dzam bu'i gling 'dir mir skyes te/ bdag nyid rgya cher chos mngon par 'du </text></item>
<item><p>94b6</p><section>mdo sde</section><text>byed pa dang sangs rgyas kyi zhing rgya chen por skye ba bzhag ste/ chos kyi rnam grangs 'di shin du yang dag par bstan pa'i phyir nga yongs su mya ngan las 'das nas sems can rnams phan zhing snying brtse ba'i don </text></item>
<item><p>94b7</p><section>mdo sde</section><text>du skyes par rig par bya'o/ /sman gyi rgyal po de bzhin gshegs pa yongs su mya ngan las 'das nas/ gang gis chos kyi rnam grangs 'di bshad dam tha na gsang ste rkun bur sems can gcig la yang yang </text></item>
<item><p>94b8</p><section>mdo sde</section><text>dag par bshad dam bstan na yang / sman gyi rgyal po rigs kyi bu 'am rigs kyi bu mo de/ de bzhin gshegs pa'i pho nya yin par rig par bya'o/ /rigs kyi bu 'am rigs kyi bu mo de de bzhin gshegs pa'i bya ba byed pa </text></item>
<item><p>95a1</p><section>mdo sde</section><text>ste/ de bzhin gshegs pas mngags par rig par bya'o/ /sman gyi rgyal po sems can sdang ba'i sems dang ldan pa dang sdig pa'i sems dang ldan pa dang drag shul gyi sems dang ldan pa gang la las/ de bzhin gshegs </text></item>
<item><p>95a2</p><section>mdo sde</section><text>pa la mngon du bskal par mi snyan par smra ba bas/ gang zhig mdo sde 'di 'dzin pa chos smra ba de lta bu khyim na gnas pa 'am rab tu byung ba de dag la bden pa 'am mi bden pa'i tshig mi snyan pa gcig bsgrags pa de sdig pa'i </text></item>
<item><p>95a3</p><section>mdo sde</section><text>las shin tu mi zad par bshad do/ de ci'i phyir zhe na/ sman gyi rgyal po rigs kyi bu 'am rigs kyi bu mo de ni de bzhin gshegs pa'i rgyan gyis brgyan par rig par bya ba'i phyir te/ sman gyi rgyal po gang gis chos </text></item>
<item><p>95a4</p><section>mdo sde</section><text>kyi rnam grangs 'di yi ger bris nas glegs bam du byas te phrag pa la thogs pa des/ de bzhin gshegs pa phrag pa la thogs par 'gyur te/ de gang dang gang du 'gro ba de dang der sems can rnams kyis thal mo sbyar </text></item>
<item><p>95a5</p><section>mdo sde</section><text>bar bya bkur stir bya btsun par bya ri mo bya mchod par bya'o/ /lha dang mi'i me tog dang spos dang phreng ba dang byug pa dang phye ma dang gos dang gdugs dang rgyal mtshan dang lha'i ba dan dang rol mo'i sgra dang bza' ba dang bca' ba dang kha </text></item>
<item><p>95a6</p><section>mdo sde</section><text>zas dang btung ba dang bzhon pa dang mchog tu 'gyur ba'i lha'i rin po che'i phung po dag gis chos smra ba de la bskur sti bya/ chos smra ba de la lha'i rin po che'i phung po dag dbul bar bya'o/ /de ci'i phyir zhe na/ chos kyi rnam grangs 'di </text></item>
<item><p>95a7</p><section>mdo sde</section><text>lan cig yang dag par rab tu bstan na yang 'di thos pas dpag tu med grangs med pa'i sems can rnams myur du bla na med pa yang dag par rdzogs pa'i byang chub tu yongs su 'grub par 'gyur ba'i phyir ro/ /de nas bcom ldan </text></item>
<item><p>95a8</p><section>mdo sde</section><text>'das kyis de'i tshe tshigs su bcad pa 'di dag bka' stsal to/ /sangs rgyas nyid tu gnas 'dod cing / /rang 'byung ye shes 'dod pa yis/ /gang rnams tshul 'di 'dzin byed pa/ /sems can de dag bkur sti bya/ /thams cad </text></item>
<item><p>95b1</p><section>mdo sde</section><text>mkhyen nyid gang 'dod de/ /ji ltar myur du thob snyam pa/ /des ni mdo sde 'di bzung ste/ /'dzin pa la yang bkur sti bya/ /sems can rnams la brtse don du/ /mdo sde 'di ni su klog pa/ /sems can rnam par 'dul ba'i phyir/ /'jig rten </text></item>
<item><p>95b2</p><section>mdo sde</section><text>mgon gyis bkye ba yin/ /sems can rnams la snying brtse'i phyir/ /gang zhig mdo sde 'di 'dzin pa/ /skye ba bzang po btang nas su/ /dpa' bo de ni 'dir 'ongs so/ /bla na med pa'i mdo sde 'di/ /phyi ma'i dus la rab </text></item>
<item><p>95b3</p><section>mdo sde</section><text>'chad cing / /gang phyir de na de snang ba/ /skye ba la ni de dbang ngo / /chos smra ba la rin chen 'thor/ /mi yi spos rab thams cad dang / /lha yi me tog dag gis mchod/ /lha yi gos kyis kun du 'gebs/ /phyi dus </text></item>
<item><p>95b4</p><section>mdo sde</section><text>'jigs pa de na yang / /mya ngan nga 'das mdo 'dzin pa/ /ji ltar rgyal dbang rang byung bzhin/ /de la rtag tu thal sbyor 'gyur/ /lan cig mdo sde 'di smra ba/ /rgyal sras de ni mchod pa'i phyir/ /bza' bca' de bzhin </text></item>
<item><p>95b5</p><section>mdo sde</section><text>zas dang skom/ /gnas dang mal cha gos bye sbyin/ /gang rnams mdo 'di phyi dus na/ /yi ger 'dri 'chang nyan pa ni/ /mi yi srid par ngas btang ste/ /de bzhin gshegs pa'i bya ba byed/ /gang zhig nga yi mdun 'dug </text></item>
<item><p>95b6</p><section>mdo sde</section><text>nas/ /khro gnyer byas shing gnod sems kyis/ /bskal pa tshang bar mi snyan bsgrags/ /mi de sdig pa mang du 'phel/ /mdo sde 'di ni rab ston pa/ /gang rnams mdo 'dzin de dag la/ /gshe zhing mi bsngags smra ba de/ /</text></item>
<item><p>95b7</p><section>mdo sde</section><text>sdig pa shin tu de mang bshad/ /byang chub mchog 'di yongs tshol zhing / /bskal pa rdzogs par thal sbyar te/ /tshigs bcad du ma khrag khrig gis/ /mi gang la la mngon par bstod/ /dga' skyes nga la bstod pa ni/ /de las </text></item>
<item><p>95b8</p><section>mdo sde</section><text>bsod nams ches mang rnyed/ /mi gang de yi bsngags brjod pa/ /de bas bsod nams mang du 'phel/ /bskal pa bye stong bcwa brgyad tu/ /sgra dang gzugs dang bro rnams dang / /lha yi reg dang lha spos kyis/ /gzugs brten de dag sus mchod de/ /bskal pa </text></item>
<item><p>96a1</p><section>mdo sde</section><text>bye stong bcwa brgyad tu/ /rten la de ltar mchod pa bas/ /lan cig mdo sde 'di thos na/ /ngo mtshar chen po des thob 'gyur/ /sman gyi rgyal po khyod mos par bya/ khyod kyis khong du chud par bya'o/ /sman gyi rgyal po ngas chos kyi rnam grangs </text></item>
<item><p>96a2</p><section>mdo sde</section><text>mang po bshad do 'chad do bshad par bya'o/ /sman gyi rgyal po chos kyi rnam grangs de dag thams cad kyi nang na/ chos kyi rnam grangs 'di ni 'jig rten thams cad dang mi mthun pa ste/ 'jig rten thams cad yid ches par mi 'gyur </text></item>
<item><p>96a3</p><section>mdo sde</section><text>ba'o/ /sman gyi rgyal po 'di ni de bzhin gshegs pa'i mngon par shes pa'i nang gi gsang chen te/ de bzhin gshegs pa'i stobs kyis bsrungs pa sngon ma 'phel ba'o/ /gnas 'di ni sngon ma bstan pa ste/ sman gyi rgyal </text></item>
<item><p>96a4</p><section>mdo sde</section><text>po de bzhin gshegs pa bzhugs pa na yang / chos kyi rnam grangs 'di la skye bo mang po spong na/ de bzhin gshegs pa yongs su mya ngan las 'das nas lta ci smos/ sman gyi rgyal po de bzhin gshegs pa yongs su mya ngan </text></item>
<item><p>96a5</p><section>mdo sde</section><text>las 'das nas/ gang dag chos kyi rnam grangs 'di la dad pa dang klog pa dang yi ger 'dri ba dang bkur sti byed pa dang / gzhan dag la yang thos par byed pa'i rigs kyi bu 'am rigs kyi bu mo de dag ni/ de bzhin gshegs pa </text></item>
<item><p>96a6</p><section>mdo sde</section><text>'i chos gos kyis g.yogs par rig par bya'o/ /'jig rten gyi khams gzhan na bzhugs pa'i de bzhin gshegs pa rnams kyis gzigs shing byin gyis brlabs pa'o/ /de dag so so rang gi </text></item>
<item><p>96a7</p><section>mdo sde</section><text>dad pa'i stobs dang dge ba'i rtsa ba'i stobs dang smon lam gyi stobs can du 'gyur ro/ /sman gyi rgyal po rigs kyi bu 'am rigs kyi bu mo de dag de bzhin gshegs pa dang gnas gcig na 'dug par 'gyur </text></item>
<item><p>96a8</p><section>mdo sde</section><text>te/ de dag gi spyi bo la de bzhin gshegs pa'i phyag gis snyugs par 'gyur ro/ /sman gyi rgyal po sa phyogs gang na chos kyi rnam grangs 'di 'chad dam ston tam yi ger 'dri 'am kha ton byed dam yang dag par rjod pa'i </text></item>
<item><p>96b1</p><section>mdo sde</section><text>sa phyogs der/ sman gyi rgyal po de bzhin gshegs pa'i mchod rten rin po che las byas pa mtho zhing che ba bya'o/ /der de bzhin gshegs pa'i sku gdung nges par gzhag mi dgos so/ /de ci'i phyir zhe na/ der de bzhin gshegs pa'i </text></item>
<item><p>96b2</p><section>mdo sde</section><text>sku gdung gcig tu 'dus pa gzhag par 'gyur ba'i phyir ro/ /sa phyogs gang na chos kyi rnam grangs 'di 'chad dam ston tam klog gam yang dag par rjod dam yi ger 'dri 'am glegs bam du byas te gzhag pa der mchod </text></item>
<item><p>96b3</p><section>mdo sde</section><text>rten bzhin du/ bkur sti dang btsun par bya ba dang ri mo dang mchod par bya'o/ /me tog dang bdug pa dang spos dang phreng ba dang byug pa dang phye ma dang gos dang gdugs dang rgyal mtshan dang lha'i ba dan dang rnam par rgyal ba'i ba dan thams cad dang /</text></item>
<item><p>96b4</p><section>mdo sde</section><text>glu dang rol mo'i sgra dang gar dang sil snyan dang pheg brdob pa thams cad kyis mchod par bya'o/ /sman gyi rgyal po sems can gang dag de bzhin gshegs pa'i mchod rten de la phyag 'tshal ba 'am mthong ba rnyed pa de dag thams </text></item>
<item><p>96b5</p><section>mdo sde</section><text>cad ni/ sman gyi rgyal po bla na med pa yang dag par rdzogs pa'i byang chub dang shin du nye bar gyur par rig par bya'o/ /de ci'i phyir zhe na/ sman gyi rgyal po khyim na gnas pa dang rab tu byung ba'i byang chub sems dpa' mang </text></item>
<item><p>96b6</p><section>mdo sde</section><text>po dag /byang chub sems dpa'i spyad pa spyod kyang chos kyi rnam grangs 'di lta ba 'am mnyan pa 'am yi ger 'dri ba 'am mchod par yang mi rnyed do/ /sman gyi rgyal po ji tsam du chos kyi rnam grangs </text></item>
<item><p>96b7</p><section>mdo sde</section><text>'di mi nyan pa de tsam du/ byang chub sems dpa' byang chub sems dpa'i spyod pa la mkhas pa ma yin no/ /gang gi tshe chos kyi rnam grangs 'di mnyan te thos nas mos pa dang rtogs </text></item>
<item><p>96b8</p><section>mdo sde</section><text>pa dang 'jug pa dang shes pa dang yongs su 'dzin pa de'i tshe bla na med pa yang dag par rdzogs pa'i byang chub tu bsnyen par 'gyur te/ nye bar gnas pa yin no/ /sman gyi rgyal po 'di lta ste dper na/ mi la la zhig </text></item>
<item><p>97a1</p><section>mdo sde</section><text>chu 'dod par gyur te chu tshol zhing / des chu'i phyir skam sa'i phyogs shin tu khron pa rkor bcug ste/ de rko ba na skam zhing skya ba'i sa 'byin par mthong ste/ mthong nas 'di ltar 'di nas chu da dung thag ring ngo </text></item>
<item><p>97a2</p><section>mdo sde</section><text>snyam du sems so/ /de nas dus gzhan zhig na/ mi des sa gsher ba dang 'dres pa 'dam rdzab dang chu'i thigs pa zag pa 'byin cing khron pa rko ba'i mi de dag lus la 'dam rdzab kyis gos par mthong ste/ de nas </text></item>
<item><p>97a3</p><section>mdo sde</section><text>yang sman gyi rgyal po mi des snga ltas de mthong nas/ dgos pa dang the tshom med de 'di nas chu ni nye'o snyam mo/ /sman gyi rgyal po de bzhin du ci tsam du chos kyi rnam grangs 'di mi nyan/ mi 'dzin khong du chud par mi byed </text></item>
<item><p>97a4</p><section>mdo sde</section><text>mi 'jug mi sems pa'i bar du dang / byang chub sems dpa' sems dpa' chen po 'di dag bla na med pa yang dag par rdzogs pa'i byang chub las ring ba yin no/ /sman gyi rgyal po gang gi tshe byang chub sems dpa' </text></item>
<item><p>97a5</p><section>mdo sde</section><text>sems dpa' chen po dag chos kyi rnam grangs 'di nyan cing 'dzin pa dang 'jug pa dang kha ton du byed pa dang sems pa dang sgom pa de'i tshe/ de dag bla na med pa yang dag par rdzogs pa'i byang chub tu nye bar gyur pa yin te/ sman </text></item>
<item><p>97a6</p><section>mdo sde</section><text>gyi rgyal po chos kyi rnam grangs 'di las sems can rnams kyi bla na med pa yang dag par rdzogs pa'i byang chub skye'o/ /de ci'i phyir zhe na/ chos kyi rnam grangs 'di ni ldem por dgongs te bshad pa 'grel ba'i </text></item>
<item><p>97a7</p><section>mdo sde</section><text>mchog yin pa'i phyir te/ de bzhin gshegs pa dgra bcom pa yang dag par rdzogs pa'i sangs rgyas kyis/ byang chub sems dpa' sems dpa' chen po rnams yongs su grub par bya ba'i phyir chos gsang ba'i gnas bshad pa </text></item>
<item><p>97a8</p><section>mdo sde</section><text>'o/ /sman gyi rgyal po byang chub sems dpa' gang la la zhig chos kyi rnam grangs 'dis skrag cing sngangs te sngangs par gyur na/ sman gyi rgyal po byang chub sems dpa' sems dpa' chen po de theg pa la gser du zhugs par rig par bya'o/ /gal </text></item>
<item><p>97b1</p><section>mdo sde</section><text>te yang nyan thos kyi theg pa can zhig chos kyi rnam grangs 'dis skrag cing sngangs te sngangs par gyur na/ sman gyi rgyal po de ni nyan thos kyi theg pa can gyi gang zag nga rgyal can du rig par bya'o/ /sman gyi rgyal po byang chub sems dpa' sems dpa' </text></item>
<item><p>97b2</p><section>mdo sde</section><text>chen po gang la la zhig /de bzhin gshegs pa yongs su mya ngan las 'das nas phyi ma'i dus phyi ma'i tshe na/ chos kyi rnam grangs 'di 'khor bzhi la yang dag par ston na/ sman gyi rgyal po byang chub sems dpa' des de bzhin </text></item>
<item><p>97b3</p><section>mdo sde</section><text>gshegs pa'i gnas su zhugs te/ de bzhin gshegs pa'i chos gos bgos la de bzhin gshegs pa'i stan la 'dug ste chos kyi rnam grangs 'di phyis 'khor bzhi la yang dag par bshad par bya'o/ /sman gyi rgyal po de bzhin gshegs </text></item>
<item><p>97b4</p><section>mdo sde</section><text>pa'i gnas gang zhe na/ sman gyi rgyal po sems can thams cad la byams par gnas pa ni sman gyi rgyal po de bzhin gshegs pa'i gnas te sman gyi rgyal po der rigs kyi bu de 'jug par bya'o/ /sman gyi rgyal po de bzhin gshegs pa'i </text></item>
<item><p>97b5</p><section>mdo sde</section><text>chos gos gang zhe na/ sman gyi rgyal po bzod pa dang des pa chen po ni de bzhin gshegs pa'i chos gos te/ sman gyi rgyal po de yang rigs kyi bu des bgo bar bya'o/ /sman gyi rgyal po de bzhin gshegs pa'i chos kyi stan gang </text></item>
<item><p>97b6</p><section>mdo sde</section><text>zhe na/ chos thams cad stong pa nyid du 'jug pa ste/ sman gyi rgyal po de bzhin gshegs pa'i chos kyi stan de la rigs kyi bu des 'dug par bya'o/ /'dug nas chos kyi rnam grangs 'di 'khor bzhi po dag la yang dag par </text></item>
<item><p>97b7</p><section>mdo sde</section><text>bstan par bya'o/ /byang chub sems dpa' mi zhan pa'i sems kyis byang chub sems dpa'i tshogs dang byang chub sems dpa'i theg pa la yang dag par zhugs pa'i 'khor bzhi po dag gi mdun du rab tu bstan par </text></item>
<item><p>97b8</p><section>mdo sde</section><text>bya'o/ /sman gyi rgyal po nga 'jig rten gyi khams gzhan na 'dug na yang sprul pas rigs kyi bu de'i 'khor dang mthun par bya'o/ /sprul pa'i dge slong dang dge slong ma dang dge bsnyen dang dge bsnyen ma dag chos nyan du dgye'o/ /</text></item>
<item><p>98a1</p><section>mdo sde</section><text>chos smra ba des bshad pa de la de dag phyir mi zlog cing spong bar mi byed do/ /gal te de dgon pa na 'dug par gyur na der lha dang klu dang gnod sbyin dang dri za dang lha ma yin dang namakha' lding dang mi 'am ci dang lto 'phye chen po mang po </text></item>
<item><p>98a2</p><section>mdo sde</section><text>chos nyan du dgye'o/ /sman gyi rgyal po nga 'jig rten gyi khams gzhan na 'dug na yang rigs kyi bu de la nga yi ngo nye bar bstan to/ /gang dag chos kyi rnam grangs 'di las tshig dang yi ge 'chad par gyur pa de dag kha ton byed pa </text></item>
<item><p>98a3</p><section>mdo sde</section><text>na slar thon par bya'o/ /de nas bcom ldan 'das kyis de'i tshe tshigs su bcad pa 'di dag bka' stsal to/ /zhen pa thams cad rnam spangs te/ /'di 'dra ba yi mdo sde nyon/ /'di ni shin du thos par dka'/ /mos pa rnyed par shin du dka'/ /</text></item>
<item><p>98a4</p><section>mdo sde</section><text>ji ltar la la chu 'dod pas/ /skam sar khron pa rkor bcug la/ /phyi phyir rab tu rko ba na/ /sa skam dag ni 'byung bar mthong / /des mthong de na sems pa ni/ /'di nas chu yang rgyang ring ste/ /sa skam rko bar byed pa yang / /</text></item>
<item><p>98a5</p><section>mdo sde</section><text>'di ni rgyang ring mtshan ma snyam/ /phyi phyir sa dag snum pa yi/ /gsher ba gang tshe mthong gyur pa/ /de na de la thug par 'gyur/ /de nas chu yang thag mi ring / /de bzhin mdo 'di mi nyan cing / /phyi phyir shin du ma bsgoms </text></item>
<item><p>98a6</p><section>mdo sde</section><text>pa/ /de dag sangs rgyas ye shes ni/ /'di 'dra ba las shin du ring / /gang tshe nyan thos rnams kyi ni/ /gtan la phab pa mdo sde'i rgyal/ /zab mo 'di ni nyan 'gyur zhing / /lan gcig ma yin sems byed pa/ /</text></item>
<item><p>98a7</p><section>mdo sde</section><text>mkhas pa de dag sangs rgyas kyi/ /ye shes la ni nye bar gyur/ /ji ltar sa ni gsher ba yis/ /chu dang nye zhes bya ba bzhin/ /rgyal ba'i gnas der rab zhugs te/ /chos gos dag kyang bgo nas su/ /nga yi </text></item>
<item><p>98a8</p><section>mdo sde</section><text>bstan la 'dug nas ni/ /mdo sde 'di ni mi 'jigs shod/ /byams pa'i stobs ni nga yi gnas/ /bzod dang des pa chos gos te/ /stong pa nyid ni nga yi stan/ /de la 'dug nas rab tu ston/ /dbyig pa bong ba mdung </text></item>
<item><p>98b1</p><section>mdo sde</section><text>thung dang / /gshe ba sdig par byed pa ni/ /gang du bshad pa de byung yang / de dran nas ni de bzod bya/ /bye ba phrag stong zhing du yang / /nga yi lus kyi dngos po brtan/ /bskal pa bye ba bsam yas su/ /sems can rnams la chos ston to/ /yongs su </text></item>
<item><p>98b2</p><section>mdo sde</section><text>mya ngan nga 'das nas/ /mdo sde 'di ni gang ston pa/ /ngas ni dpa' bo de la yang / /sprul pa mang po dgye bar bya/ /dge slong rnams dang dge slong ma/ /dge bsnyen rnams dang dge bsnyen ma/ /de dag de la mchod pa byed/ /'khor rnams </text></item>
<item><p>98b3</p><section>mdo sde</section><text>la yang ri mo byed/ /bong dbyug de bzhin gshe ba dang / /sdigs par byed cing spyos pa dag /de la gang rnams byed pa yang / /sprul pa rnams kyis de dag zlog /mi dang bral ba'i yul phyogs dang / /dgon pa rnams dang ri dag </text></item>
<item><p>98b4</p><section>mdo sde</section><text>la/ /nam zhig gcig tu gnas nas su/ kha ton byed par 'gyur ba na/ /de na 'od gsal nga yi lus/ /ngas ni de la bstan par bya/ /de yi kha ton nor ba yang / /phyir zhing thon par 'gyur bar bya/ /gcig pur </text></item>
<item><p>98b5</p><section>mdo sde</section><text>nags na rgyu byed cing / /de ni de na gnas pa'i tshe/ /lha dang gnod sbyin du ma dag /de yi grogs su dgye bar bya/ /'khor bzhi la ni rab ston pa/ /de yi yon tan de 'drar 'gyur/ /nags tshal ri sul gcig gnas </text></item>
<item><p>98b6</p><section>mdo sde</section><text>shing / /kha ton byed pa des nga mthong / /nga yi spobs pa thogs med 'gyur/ /chos dang nges tshig mang po shes/ /'di ltar sangs rgyas byin brlabs pas/ /srog chags bye stong des tshim byed/ /sems </text></item>
<item><p>98b7</p><section>mdo sde</section><text>can gang dag der rten pa/ /byang chub sems dpar de myur 'gro/ /de dang sten cing 'grogs pa kun/ /sangs rgyas gang gA'i bye snyed mthong / /dam pa'i chos pad ma dkar po las/ /chos smra ba'i le'u zhes bya ste bcu pa'o// //</text></item>
<item><p>98b8</p><section>mdo sde</section><text>dam pa'i chos pa dam dkar po bam po brgyad pa/ de nas bcom ldan 'das kyi spyan sngar sa phyogs de'i 'khor gyi dbus nas rin po che sna bdun gyi mchod rten byung ste/ 'phang du ni dpag tshad lnga brgya khor yug tu ni de dang 'tsham pa bkra ba blta na sdug pa </text></item>
<item><p>99a1</p><section>mdo sde</section><text>me tog bkram pa'i stegs bu lnga stong gis legs pa brgyan pa rta babs stong phrag mang pos brgyan pa/ lha'i ba dan dang rnam par rgyal ba'i ba dan stong gis brgyan pa rin po che'i phreng ba stong spyangs pa dar dang dril bu stong </text></item>
<item><p>99a2</p><section>mdo sde</section><text>rab tu spyangs pa mngon par byung nas nam mkha' bar snang la gnas te/ ta ma la'i 'dab ma dang tsan dan gyi dri rab tu byung bas dri des thams cad dang ldan pa'i 'jig rten 'di khyab par gyur to/ /de yi gdugs kyi phreng ba rgyal chen </text></item>
<item><p>99a3</p><section>mdo sde</section><text>bzhi'i ris kyi lha'i khang pa'i bar du 'phags par gyur to/ /rin po che sna bdun las byas pa 'di lta ste/ gser dang dngul dang bai dUr+ya dang spug dang rdo'i snying po dang mu tig dmar po dang ke ke ru'o/ /mchod rten de la sum bcu rtsa gsum ris kyi </text></item>
<item><p>99a4</p><section>mdo sde</section><text>lha'i bu rnams lha'i me tog man dA ra ba dang man dA ra ba chen pos rin po che'i mchod rten de la 'thor ro/ /mngon par rab tu 'thor ro/ /rin po che'i mchod rten de las bcom ldan 'das shAkya thub pa khyod kyis dam pa'i chos pad ma dkar po zhes bya ba </text></item>
<item><p>99a5</p><section>mdo sde</section><text>'i chos kyi rnam grangs 'di legs par gsungs pa legs so legs so/ /bcom ldan 'das de de lta'o/ /bde bar gshegs pa de de lta'o zhes bya ba'i sgra 'di 'dra ba byung ngo / /de nas 'khor bzhi po de dag gis rin po che'i mchod rten chen </text></item>
<item><p>99a6</p><section>mdo sde</section><text>po namakha' bar snang la 'dug pa de mthong nas/ dga' ba skyes shing mgu ba dang rangs pa dang mchog tu dga' bar gyur te/ de'i tshe stan las langs nas thal mo sbyar te 'khod do/ /de nas de'i tshe byang chub sems dpa' sems dpa' chen po </text></item>
<item><p>99a7</p><section>mdo sde</section><text>spobs pa chen po zhes bya bas/ lha dang mi dang lha ma yin du bcas pa'i 'jig rten ngo mtshar du 'dzin par gyur par rig nas/ bcom ldan 'das la 'di skad ces gsol to/ /bcom ldan 'das rin po che'i mchod rten </text></item>
<item><p>99a8</p><section>mdo sde</section><text>chen po 'di lta bu 'di byung ba'i rgyu gang lags rkyen gang lags/ bcom ldan 'das rin po che'i mchod rten chen po 'di lta bu'i sgra 'byin pa su lags/ de skad ces gsol pa dang bcom ldan 'das kyis byang chub sems </text></item>
<item><p>99b1</p><section>mdo sde</section><text>dpa' sems dpa' chen po spobs pa chen po la 'di skad ces bka' stsal to/ /spobs pa chen po rin po che'i mchod rten chen po 'di'i nang na de bzhin gshegs pa'i sku gcig tu 'dus pa zhugs so/ /'di ni de'i mchod rten te/</text></item>
<item><p>99b2</p><section>mdo sde</section><text>des sgra 'di phyung ngo / /spobs pa chen po shar phyogs su 'jig rten gyi khams stong phrag grangs med pa 'das pa na/ 'jig rten gyi khams rin po che rnam par dag pa zhes bya ba yod de/ der de bzhin gshegs pa dgra bcom pa </text></item>
<item><p>99b3</p><section>mdo sde</section><text>yang dag par rdzogs pa'i sangs rgyas rin chen mang zhes bya ba byung ste/ bcom ldan 'das des smon lam 'di skad tu/ nga sngon byang chub sems dpa'i spyad pa spyod pa na/ ji srid tu ngas dam pa'i chos pad ma dkar po'i chos kyi </text></item>
<item><p>99b4</p><section>mdo sde</section><text>rnam grangs byang chub sems dpa' rnams la gdams pa 'di ma thos pa de srid tu/ bla na med pa yang dag par rdzogs pa'i byang chub la nges par 'byung bar mi bya'i/ gang gi tshe ngas dam pa'i chos pad ma dkar po'i chos kyi rnam </text></item>
<item><p>99b5</p><section>mdo sde</section><text>grangs 'di thos pa de'i 'og tu/ nga bla na med pa yang dag par rdzogs pa'i byang chub tu yongs su grub par gyur cig ces smon lam btab po/ /spobs pa chen po yang bcom ldan 'das de bzhin gshegs pa dgra bcom </text></item>
<item><p>99b6</p><section>mdo sde</section><text>pa yang dag par rdzogs pa'i sangs rgyas rin chen mang de yongs su mya ngan las 'da' ba'i dus kyi tshe/ lha dang bcas pa'i 'jig rten gyi mdun du 'di skad ces dge slong dag nga yongs su mya ngan las 'das nas/ de </text></item>
<item><p>99b7</p><section>mdo sde</section><text>bzhin gshegs pa'i lus gzugs kyi rin po che'i mchod rten chen po gcig byos shig /mchod rten lhag ma rnams ni nga yi phyir gyis shig ces mos par byas so/ /spobs pa chen po yang bcom </text></item>
<item><p>99b8</p><section>mdo sde</section><text>ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang des/ nga yi mchod rten 'di phyogs bcu'i 'jig rten gyi khams thams cad na/ sangs </text></item>
<item><p>100a1</p><section>mdo sde</section><text>rgyas kyi zhing gang dang gang du dam pa'i chos pad ma dkar po'i chos kyi rnam grangs 'di yang dag par rab tu ston pa de dang de dag tu/ nga'i lus gzugs kyi mchod rten 'di mngon par byung ste/ sangs rgyas bcom ldan </text></item>
<item><p>100a2</p><section>mdo sde</section><text>'das de dang de dag dam pa'i chos pad ma dkar po'i chos kyi rnam grangs 'di 'chad pa na/ 'khor gyi dkyil 'khor gyi steng gi nam mkha' la 'dug nas/ sangs rgyas bcom ldan 'das de dang de dag dam pa'i chos pad ma dkar </text></item>
<item><p>100a3</p><section>mdo sde</section><text>po'i chos kyi rnam grangs 'di ston pa la nga'i lus gzugs kyis legs so zhes bya ba sbyin no zhes de ltar byin gyis brlabs so/ /spobs pa chen po de'i phyir bcom ldan 'das de bzhin gshegs pa dgra bcom pa yang </text></item>
<item><p>100a4</p><section>mdo sde</section><text>dag par rdzogs pa'i sangs rgyas rin chen mang de'i sku gdung gi mchod rten 'di/ 'jig rten gyi khams mi mjed 'dir dam pa'i chos pad ma dkar po'i chos kyi rnam grangs 'di ngas bshad pa na/ 'khor gyi dkyil 'khor </text></item>
<item><p>100a5</p><section>mdo sde</section><text>'di'i dbus nas mngon par byung ste/ steng gi nam mkha' bar snang la 'dug nas legs so zhes bya ba byin no/ /de nas bcom ldan 'das la byang chub sems dpa' sems dpa' chen po spobs pa chen pos 'di skad ces </text></item>
<item><p>100a6</p><section>mdo sde</section><text>gsol to/ /bcom ldan 'das bdag cag bcom ldan 'das kyi mthus de bzhin gshegs pa'i sku 'di blta'o/ /de skad ces gsol pa dang / bcom ldan 'das kyis byang chub sems dpa' sems dpa' </text></item>
<item><p>100a7</p><section>mdo sde</section><text>chen po spobs pa chen po la 'di skad ces bka' stsal to/ /spobs pa chen po bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang de'i smon lam lci </text></item>
<item><p>100a8</p><section>mdo sde</section><text>bar gyur to/ /de'i smon lam ni 'di lta ste/ gang gi tshe sangs rgyas kyi zhing gzhan dag tu sangs rgyas bcom ldan 'das rnams dam pa'i chos pad ma dkar po'i chos kyi rnam grangs 'di 'chad pa de'i </text></item>
<item><p>100b1</p><section>mdo sde</section><text>tshe/ nga yi lus gzugs kyi mchod rten 'di dam pa'i chos pad ma dkar po 'di mnyan pa'i phyir de bzhin gshegs pa rnams kyi gan du 'gro bar gyur cig /gang gi tshe yang sangs rgyas bcom ldan 'das de dag </text></item>
<item><p>100b2</p><section>mdo sde</section><text>'khor bzhi la nga yi lus gzugs phye ste bstan par 'dod par gyur na/ de nas de bzhin gshegs pa de dag gis phyogs bcu'i sangs rgyas kyi zhing so so na de bzhin gshegs pa'i sku lus sprul pa ming tha </text></item>
<item><p>100b3</p><section>mdo sde</section><text>dad pa gang dag sangs rgyas kyi zhing de dang de dag na chos ston pa de dag thams cad sogs la de'i 'og tu/ de bzhin gshegs pa'i sku lus sprul pa de dag dang lhan cig du nga yi lus gzugs kyi mchod rten 'di </text></item>
<item><p>100b4</p><section>mdo sde</section><text>phye ste 'khor bzhi la bstan par bya'o zhes smon lam btab bo/ /spobs pa chen po de'i phyir ngas de bzhin gshegs pa'i gzugs sprul pa mang po gang dag phyogs bcu'i sangs rgyas kyi zhing 'jig rten gyi </text></item>
<item><p>100b5</p><section>mdo sde</section><text>khams gzhan dang gzhan stong dag na sems can rnams la chos ston pa de dag thams cad 'dir bsdu bar bya'o/ /de nas bcom ldan 'das la byang chub sems dpa' sems dpa' chen po spobs pa chen pos </text></item>
<item><p>100b6</p><section>mdo sde</section><text>'di skad ces gsol to/ /bcom ldan 'das de bzhin gshegs pa'i sku/ de bzhin gshegs pas sprul pa de dag thams cad la bdag cag gis phyag bgyi'o/ /de nas de'i tshe bcom ldan 'das </text></item>
<item><p>100b7</p><section>mdo sde</section><text>kyis zhal gyi mdzod spu nas 'od zer btang ste/ 'od zer btang ma thag tu shar phyogs kyi 'jig rten gyi khams bye ba khrag khrig brgya stong phrag gang gA'i klung lnga bcu'i bye ma snyed dag na/ sangs rgyas bcom </text></item>
<item><p>100b8</p><section>mdo sde</section><text>ldan 'das gang dag bzhugs pa de dag thams cad snang ngo / /sangs rgyas kyi zhing de dag ni shel gyi gzhi la rin po che'i shing ljon pas brgyan pa/ ras bcos bu dang dar gyi lda ldis legs par brgyan pa byang chub sems </text></item>
<item><p>101a1</p><section>mdo sde</section><text>dpa' brgya stong mang pos yongasu gang ba/ bla re bres pa rin po che sna bdun dang gser gyi dra bas g.yogs par snang ngo / /de dag na sangs rgyas bcom ldan 'das de dag dbyangs snyen cing 'jam pas sems </text></item>
<item><p>101a2</p><section>mdo sde</section><text>can rnams la chos ston par snang ngo / /sangs rgyas kyi zhing de dag byang chub sems dpa' brgya stong gis yongasu gang bar snang ngo / /de bzhin du shar lho'i phyogs dang de bzhin du lho phyogs dang de </text></item>
<item><p>101a3</p><section>mdo sde</section><text>bzhin du lho nub kyi phyogs dang de bzhin du nub kyi phyogs dang de bzhin du nub byang gi phyogs dang de bzhin du byang gi phyogs dang de bzhin du byang shar gyi phyogs dang de bzhin du steng gi phyogs dang de bzhin du 'og gi phyogs te/ phyogs </text></item>
<item><p>101a4</p><section>mdo sde</section><text>bcu thams cad kyi phyogs re re na yang 'jig rten gyi khams bye ba khrag khrig brgya stong phrag mang po gang gA'i klung gi bye ma snyed dag na sangs rgyas bcom ldan 'das bye ba khrag khrig brgya stong phrag mang po gang gA'i klung gi bye ma snyed gang </text></item>
<item><p>101a5</p><section>mdo sde</section><text>dag bzhugs pa de dag thams cad snang ngo / /de nas phyogs bcu'i de bzhin gshegs pa dgra bcom pa yang dag par rdzogs pa'i sangs rgyas de dag gis rang rang gi byang chub sems dpa'i tshogs la bka' stsal pa/ rigs kyi bu </text></item>
<item><p>101a6</p><section>mdo sde</section><text>dag nged ni de bzhin gshegs pa rin chen mang gi sku gdung gi mchod rten la phyag bya ba'i phyir/ 'jig rten gyi khams mi mjed tu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya </text></item>
<item><p>101a7</p><section>mdo sde</section><text>thub pa'i gan du 'dong ngo / /de nas sangs rgyas bcom ldan 'das de dag bdag bdag gi zhabs 'bring ba dang lhan cig tu bdag dang gnyis sam bdag dang gsum 'jig rten gyi khams mi mjed 'dir gshegs so/ /'di ltar </text></item>
<item><p>101a8</p><section>mdo sde</section><text>de'i tshe thams cad dang ldan pa'i 'jig rten gyi khams mi mjed 'di rin po che'i shing ljon pas rab tu brgyan par gyur to/ /bai dUr+ya'i gzhi la rin po che sna bdun dang gser gyi dra bas bres pa/ rin po che chen po'i spos dang bdug pas bdug </text></item>
<item><p>101b1</p><section>mdo sde</section><text>pa/ me tog man dA ra ba dang man dA ra ba chen pos kun du bkram pa/ dril bu g.yer ka'i dra bas brgyan pa/ gser gyi skud pas mig mangs ris su bris par gyur te grong dang grong khyer dang grong rdal dang ljongs dang yul 'khor dang </text></item>
<item><p>101b2</p><section>mdo sde</section><text>rgyal po'i pho brang 'khor kyang med par gyur/ ri nag po yang med par gyur/ ri btang zung dang btang zung chen po yang med par gyur/ khor yug dang khor yug chen po yang med par gyur/ ri'i rgyal po ri rab kyang med par gyur/</text></item>
<item><p>101b3</p><section>mdo sde</section><text>ri chen po dang ri gzhan yang med par gyur/ rgya mtsho chen po yang med par gyur/ /'bab chu dang 'bab chu chen po yang med par yongs su gnas par gyur to/ /lha dang mi dang lha ma yin gyi tshogs kyang med par gyur/ sems </text></item>
<item><p>101b4</p><section>mdo sde</section><text>can dmyal ba dang dud 'gro'i skye gnas dang gshin rje'i 'jig rten yang med par gyur to/ /'di ltar de'i tshe 'jig rten gyi khams mi mjed 'dir 'gro ba drug tu skyes pa'i sems can de dag thams cad kun 'jig rten gyi </text></item>
<item><p>101b5</p><section>mdo sde</section><text>khams gzhan dag tu bkod par gyur to/ /gang dag 'khor der 'dus pa de dag ni ma gtogs so/ /de nas sangs rgyas bcom ldan 'das de dag zhabs 'bring ba dang gnyis sam zhabs 'bring ba dang gsum 'jig rten gyi </text></item>
<item><p>101b6</p><section>mdo sde</section><text>khams mi mjed 'dir gshegs so/ /de bzhin gshegs pa gshegs shing byon pa de dag rin po che'i shing ljon pa'i drung na gnas shing bzhugs te/ rin po che'i shing ljon pa re re'i 'phang yang dpag tshad lnga brgya par gyur te/</text></item>
<item><p>101b7</p><section>mdo sde</section><text>yal ga dang lo ma dang 'dab ma dang sboms ni ri bzhin/ me tog dang 'bras bus ni rab tu brgyan pa ste/ rin po che'i shing ljon pa re re'i drung na yang seng ge'i khri 'phang du dpag tshad lnga brgya pa/ rin po che chen pos brgyan pa bshams pa de </text></item>
<item><p>101b8</p><section>mdo sde</section><text>la de bzhin gshegs pa kyil mo dkrung bcas te bzhugs par gyur to/ /rnam grangs 'dis stong gsum gyi stong chen po'i 'jig rten gyi khams 'di thams cad na rin po che'i shing ljon pa thams cad kyi drung na/ de bzhin gshegs </text></item>
<item><p>102a1</p><section>mdo sde</section><text>pa rnams kyil mo dkrung bcas te bzhugs par gyur to/ /de'i tshe stong gsum gyi stong chen po'i 'jig rten gyi khams 'di thams cad/ de bzhin gshegs pas rab tu gang bar gyur kyang / bcom </text></item>
<item><p>102a2</p><section>mdo sde</section><text>ldan 'das de bzhin gshegs pa shAkya thub pa'i sku sprul pa phyogs gcig nas kyang thams cad chogs pa ni ma yin no/ /de nas bcom ldan 'das de bzhin gshegs pa dgra bcom pa yang dag par rdzogs pa'i sangs </text></item>
<item><p>102a3</p><section>mdo sde</section><text>rgyas shAkya thub pas de bzhin gshegs pa'i sku gshegs shing byon pa de dag gi mngon par sprul te phyogs bcu thams cad tu sangs rgyas kyi zhing bye ba stong phrag nyi shu thams cad bA+ai dur+ya las ni byas/ rin po che sna bdun dang gser gyi </text></item>
<item><p>102a4</p><section>mdo sde</section><text>dra ba ni bres dril bu g.yer ka'i dra bas ni brgyan/ me tog man dA ra ba dang man da ra ba chen po ni kun du bkram lha'i bla re ni bres/ lha'i me tog gi phreng ba ni spyangs/ lha'i spos dang bdug pas ni bdugs te/ sangs rgyas kyi zhing bye </text></item>
<item><p>102a5</p><section>mdo sde</section><text>ba stong phrag nyi shu po de dag thams cad na grong dang grong khyer dang grong rdal dang ljongs dang yul 'khor dang rgyal po'i pho brang 'khor kyang med/ ri nag po yang med/ ri btang zung dang btang zung chen po yang med/ ri khor yug dang /</text></item>
<item><p>102a6</p><section>mdo sde</section><text>khor yug chen po yang med/ ri'i rgyal po ri rab kyang med/ ri chen po dang ri gzhan yang med/ rgya mtsho chen po yang med par gyur cing / 'bab chu dang 'bab chu chen po yang med par yongs su gzhag go/ /lha dang mi dang </text></item>
<item><p>102a7</p><section>mdo sde</section><text>lha ma yin gyi tshogs kyang med par gyur/ sems can dmyal ba dang dud 'gro'i skye gnas dang gshin rje'i 'jig rten yang med par gyur te/ sangs rgyas kyi zhing de thams cad sangs rgyas kyi zhing gcig dang mtshungs shing </text></item>
<item><p>102a8</p><section>mdo sde</section><text>phyogs gcig dang 'dra bar yongs su gnas par gyur te/ mnyam zhing nyams dga' la/ rin po che sna bdun gyi shing ljon pa dag gis brgyan par gyur te/ shing ljon pa de dag 'phang du ni dpag tshad lnga brgya pa </text></item>
<item><p>102b1</p><section>mdo sde</section><text>sboms ni ri bzhin/ yal ga dang lo ma dang me tog dang 'bras bu dang ni ldan no/ /rin po che'i shing ljon pa thams cad kyi drung na/ seng ge'i khri khor yug tu ni dpag tshad lnga brgya pa/ lha'i rin po che las byas pa bkra ba </text></item>
<item><p>102b2</p><section>mdo sde</section><text>blta na sdug pa bshams par gyur te/ de bzhin gshegs pa gshegs shing byon pa rnams shing drung de dag na seng ge'i khri dag la kyil mo dkrung bcas te bzhugs so/ /rnam grangs 'dis gzhan yang phyogs re rer yang 'jig rten </text></item>
<item><p>102b3</p><section>mdo sde</section><text>gyi khams bye ba stong phrag nyi shu de bzhin gshegs pa shAkya thub pas yongs su gang bar mdzad do/ /de bzhin gshegs pa byon cing gshegs pa de dag gi go dbye ba'i phyir/ gzhan yang phyogs re rer yang 'jig rten </text></item>
<item><p>102b4</p><section>mdo sde</section><text>gyi khams bye ba stong phrag nyi shur grong dang grong khyer dang grong rdal dang ljongs dang yul 'khor dang rgyal po'i pho brang 'khor kyang med par gyur/ ri nag po yang med par gyur/ ri btang zung dang btang zung chen po yang </text></item>
<item><p>102b5</p><section>mdo sde</section><text>med par gyur/ ri khor yug dang ri khor yug chen po yang med par gyur/ ri'i rgyal po ri rab kyang med par gyur/ ri chen po gzhan yang med par gyur/ rgya mtsho chen po yang med par gyur/ 'bab chu dang 'bab chu chen po </text></item>
<item><p>102b6</p><section>mdo sde</section><text>yang med par yongs su bzhag go/ /lha dang mi dang lha ma yin gyi tshogs kyang med par gyur/ sems can dmyal ba dang dud 'gro'i skye gnas dang gshin rje'i 'jig rten yang med par gyur te/ sems can de dag </text></item>
<item><p>102b7</p><section>mdo sde</section><text>thams cad 'jig rten gyi khams gzhan dag tu bkod do/ /sangs rgyas kyi zhing de dag ni bai dUr+ya las grub pa rin po che sna bdun dang gser gyi dra bas bres pa/ dril bu g.yer ka'i dra bas brgyan pa/ me tog </text></item>
<item><p>102b8</p><section>mdo sde</section><text>man dA ra ba dang man dA ra ba chen pos kun du bkram pa/ lha'i bla re bres pa/ lha'i me tog gi phreng ba mngon par spyangs pa/ lha'i spos dang bdug pas bdugs pa/ rin po che'i shing ljon pas mdzes par byas pa ste/</text></item>
<item><p>103a1</p><section>mdo sde</section><text>rin po che'i shing ljon pa de dag thams cad kyi tshad kyang dpag tshad lnga brgya pa'o/ /seng ge'i khri dpag tshad lnga brgya pa de dag kyang mngon par sprul te/ rin po che'i shing ljon pa'i drung dag na/ so </text></item>
<item><p>103a2</p><section>mdo sde</section><text>so'i seng ge'i khri la de bzhin gshegs pa de dag kyil mo dkrung bcas te bzhugs so/ /yang de'i tshe bcom ldan 'das shAkya thub pas sprul pa'i de bzhin gshegs pa gang dag shar phyogs na sangs </text></item>
<item><p>103a3</p><section>mdo sde</section><text>rgyas kyi zhing bye ba khrag khrig brgya stong phrag gang gA'i klung gi bye ma snyed dag na chos ston pa de dag thams cad gshegs so/ /de bzhin du phyogs bcu nas gshegs shing byon pa de dag ni phyogs brgyad na </text></item>
<item><p>103a4</p><section>mdo sde</section><text>bzhugs par gyur to/ /de'i tshe phyogs brgyad nas gshegs pa'i de bzhin gshegs pa de dag gi phyogs re rer yang 'jig rten gyi khams bye ba phrag sum bcu kun du non par gyur to/ /de nas de bzhin gshegs </text></item>
<item><p>103a5</p><section>mdo sde</section><text>pa de dag rang rang gi seng ge'i khri la bzhugs nas rang rang gi zhabs 'bring ba dag bcom ldan 'das shAkya thub pa'i thad tu bkye ste/ rin po che'i me tog gi phur ma bskur nas 'di skad ces bka' stsal to/ /</text></item>
<item><p>103a6</p><section>mdo sde</section><text>rigs kyi bu dag khyed rgyal po'i khab kyi bya rgod kyi phung po'i ri la song ste/ de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la phyag 'tshol la/</text></item>
<item><p>103a7</p><section>mdo sde</section><text>nga yi tshig gis byang chub sems dpa'i tshogs dang nyan thos kyi tshogs dang bcas pa la/ gnod pa nyung ngam snyun nyung ngam stobs dang ldan nam bde bar reg pa la gnas sam zhes dris la/ rin po che'i phung po 'dis </text></item>
<item><p>103a8</p><section>mdo sde</section><text>gtor te 'di skad ces/ bcom ldan 'das kyis de bzhin gshegs pa rin po che'i mchod rten chen po 'di dbye bar dad pa dbul lo zhes gsol cing / de ltar de bzhin gshegs pa de dag thams cad kyis </text></item>
<item><p>103b1</p><section>mdo sde</section><text>rang rang gi zhabs 'bring bkye'o/ /de nas bcom ldan 'das de bzhin gshegs pa shAkya thub pas de'i dus na/ bdag gis sprul pa ma lus par tshogs par mkhyen/ so sor seng ge'i khri dag la bzhugs par </text></item>
<item><p>103b2</p><section>mdo sde</section><text>mkhyen/ de bzhin gshegs pa dgra bcom pa yang dag par rdzogs pa'i sangs rgyas de dag gi zhabs 'bring ba lhags par mkhyen te/ de bzhin gshegs pa dgra bcom pa yang dag par rdzogs pa'i sangs rgyas </text></item>
<item><p>103b3</p><section>mdo sde</section><text>de dag gis dad pa phul bar mkhyen nas/ de'i tshe rang gi chos kyi gdan las bzhengs te nam mkha' bar snang la bzhugs so/ /'khor bzhi po de dag thams cad kyang stan las langs nas/ thal mo sbyar te </text></item>
<item><p>103b4</p><section>mdo sde</section><text>bcom ldan 'das la lta zhing 'khod do/ /de nas bcom ldan 'das kyis rin po che'i mchod rten chen po nam mkha' la 'dug pa de phyag g.yas pa'i sor mos dbus nas phye'o/ phye nas logs gnyis so sor gdangs so/ /'di lta </text></item>
<item><p>103b5</p><section>mdo sde</section><text>ste dper na/ grong khyer chen po'i sgo 'phar chen po bcad pa'i gtan pa phyung nas so sor dbye ba de bzhin du/ bcom ldan 'das kyis rin po che'i mchod rten chen po de phyag g.yas pa'i sor mos dbus nas phye ste sa ler </text></item>
<item><p>103b6</p><section>mdo sde</section><text>mdzad do/ /de bzhin gshegs pa'i rin po che'i mchod rten chen po de phye ma thag tu/ de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang seng ge'i khri la </text></item>
<item><p>103b7</p><section>mdo sde</section><text>bzhugs te/ skyil mo dkrung bcas nas sku kun bskams shing sku ma g.yos par/ ji ltar ting nge 'dzin la snyoms par zhugs pa de bzhin du snang ste/ 'di skad ces bcom ldan 'das shAkya thub pa khyod kyis/ dam </text></item>
<item><p>103b8</p><section>mdo sde</section><text>pa'i chos pad ma dkar po'i chos kyi rnam grangs 'di legs par bshad pa legs so legs so/ /bcom ldan 'das shAkya thub pa khyod kyis dam pa'i chos pad ma dkar po'i chos kyi rnam grangs 'di bshad </text></item>
<item><p>104a1</p><section>mdo sde</section><text>pa yang legs so/ /bcom ldan 'das dam pa'i chos pad ma dkar po'i chos kyi rnam grangs 'di nyan pa'i phyir kho bo 'dir 'ongs so zhes gsung ngo / /de nas 'khor bzhi po de dag bcom ldan 'das </text></item>
<item><p>104a2</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas rin chen mang bskal pa bye ba khrag khrig brgya stong phrag mang po nas/ yongasu mya ngan las 'das pa de skad gsungs pa thos nas ngo mtshar dang rmad </text></item>
<item><p>104a3</p><section>mdo sde</section><text>tu gyur te/ de'i tshe bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang dang / bcom ldan 'das de bzhin gshegs pa dgra bcom pa yang dag par rdzogs pa'i sangs rgyas </text></item>
<item><p>104a4</p><section>mdo sde</section><text>shAkya thub pa la lha dang mi'i rin po che'i phung pos mngon par gtor to/ /de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang gis bcom ldan 'das de bzhin </text></item>
<item><p>104a5</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas shAkya thub pa la seng ge'i khri de phyed bdar te rin po che'i mchod rten chen po de'i nang nas/ bcom ldan 'das de bzhin gshegs pa shAkya thub pa 'dir bzhugs </text></item>
<item><p>104a6</p><section>mdo sde</section><text>zhes de skad gsung ngo / /de nas bcom ldan 'das de bzhin gshegs pa shAkya thub pa gdan de'i phyed la bzhugs so/ /de bzhin gshegs pa de dang lhan cig tu de bzhin gshegs pa gnyi ga rin po che'i mchod rten </text></item>
<item><p>104a7</p><section>mdo sde</section><text>chen po de'i dbus na/ seng ge'i khri la bzhugs nas nam mkha' bar snang la gnas par snang ngo / /de nas 'khor bzhi po de dag 'di snyam du bdag cag de bzhin gshegs pa 'di dag dang thag ring na bdag cag kyang </text></item>
<item><p>104a8</p><section>mdo sde</section><text>de bzhin gshegs pa'i mthus/ nam mkha' la 'phags par bya'o snyam du sems so/ /de nas bcom ldan 'das kyis 'khor bzhi po de dag gi sems kyi rtog pa thugs kyis thugs su chud nas/ de'i </text></item>
<item><p>104b1</p><section>mdo sde</section><text>dus na rdzu 'phrul gyi stobs kyis 'khor bzhi po de dag nam mkha' bar snang la bkod do/ /de nas bcom ldan 'das de bzhin gshegs pa shAkya thub pas de'i tshe 'khor bzhi po de dag la bka' stsal pa/</text></item>
<item><p>104b2</p><section>mdo sde</section><text>dge slong dag khyed kyi nang na 'jig rten gyi khams mi mjed 'dir/ dam pa'i chos pad ma dkar po'i chos kyi rnam grangs 'di yang dag par 'chad par spro ba su yod/ de bzhin gshegs pa mngon sum du </text></item>
<item><p>104b3</p><section>mdo sde</section><text>bzhugs te/ de'i dus 'di'o de'i tshe 'di'o/ /dge slong dag de bzhin gshegs pa dam pa'i chos pad ma dkar po'i chos kyi rnam grangs 'di bzhag ste yongasu mya ngan las 'da' bar 'dod do/ /de nas bcom ldan </text></item>
<item><p>104b4</p><section>mdo sde</section><text>'das kyis de'i tshe tshigs su bcad pa 'di dag bka' stsal to/ /dge slong gang dag 'dren pa drang srong che/ /mya ngan 'das 'di rin chen mchod rten 'dir/ /bzhugs nas chos 'di gsan cing gshegs mdzad na/ /</text></item>
<item><p>104b5</p><section>mdo sde</section><text>chos kyi ched du brtson 'grus su mi skyed/ /mya ngan yongs 'das bskal pa bye ba mang / /'on kyang da dung de ni chos gsan te/ /chos kyi ched tu de dang der yang gshegs/ /'di 'dra'i chos 'di shin du rnyed par dka'/ /</text></item>
<item><p>104b6</p><section>mdo sde</section><text>rnam par 'dren pa 'di yi smon lam ni/ /srid pa snga ma dag la bsnyen gyur pas/ /mya ngan 'das kyang 'jig rten 'di kun na/ phyogs bcu thams cad du yang yongs su rgyu/ /bye ba stong phrag gang gA'i bye ma snyed/ /</text></item>
<item><p>104b7</p><section>mdo sde</section><text>'di dag thams cad nga yi lus yin te/ /mgon po mya ngan 'das pa 'di lta dang / /chos kyi bya ba bya phyir de dag lhags/ /ci nas chos tshul yun ring gnas 'gyur bar/ /thams cad dam pa'i chos 'di </text></item>
<item><p>104b8</p><section>mdo sde</section><text>bsrung ba'i phyir/ /nyan thos de bzhin mi dang lha kun dang / /so so rang rang gi ni zhing bor te/ /sangs rgyas 'di dag bzhugs par bya ba'i phyir/ /ngas ni rdzu 'phrul stobs kyis 'di lta bur/ /'jig </text></item>
<item><p>105a1</p><section>mdo sde</section><text>rten khams mang stong phrag bye ba nas/ /sems can thams cad spos shing yang dag byas/ /chos kyi tshul 'di ji ltar bstan bya zhes/ /de lta bur ni nga yang shin tu brtson/ /shing dbang drung na sangs rgyas </text></item>
<item><p>105a2</p><section>mdo sde</section><text>tshad med pa/ /ji ltar pad ma'i phung po bzhin du bzhugs/ /bye ba phrag ni mi nyung shing drung na/ /seng ge'i khri la 'dren pa bzhugs pa ni/ /rab tu mdzes par rtag tu der bzhugs te/ /mun nag chen po'i nang na me bzhin </text></item>
<item><p>105a3</p><section>mdo sde</section><text>no/ /'jig rten rnam 'dren rnams kyi yid 'ong dri/ /phyogs bcu rnams su rab tu ldang ba de/ /sems can 'di dag kun dang 'dres par gyur/ /rlung rnams 'dir ni rtag par langs pa bzhin/ /nga ni mya ngan 'das nas </text></item>
<item><p>105a4</p><section>mdo sde</section><text>gang / /chos kyi rnam grangs 'di 'dzin pa/ /'jig rten mgon po'i spyan snga 'dir/ /tshig gi myur du smra bar gyis/ /sangs rgyas mya ngan yongs 'das pa/ /thub pa rin chen mang po yang / /'di la spro bar su </text></item>
<item><p>105a5</p><section>mdo sde</section><text>byed pa/ /de yi seng ge'i sgra gsan to/ /gnyis pa nga dang 'dren pa bye ba phrag /mang po gang dag lhags pa 'di dag kyang / /gang rnams chos 'di bshad par spro ba yi/ /rgyal ba'i sras kyi brtson pa nyan par byed/ /</text></item>
<item><p>105a6</p><section>mdo sde</section><text>'di lta bu yi chos 'di mnyan pa'i phyir/ /phyogs dang phyogs mtshams rtag tu su 'gro ba/ /des ni nga dang rin chen mang ba yi/ /rgyal ba rang byung rtag tu mchod pa yin/ /mdo sde rab tu bstan pas 'jig rten mgon/ /</text></item>
<item><p>105a7</p><section>mdo sde</section><text>gang 'di lhags par gyur cing gang dag gis/ /sa 'di bkra mdzes byas pa de kun la/ /mchod pa rgya che mi chung byas par 'gyur/ /mchod rten nang bzhugs bcom ldan 'das 'di dang / nga yang stan gyi steng na 'dug pa dang / /zhing </text></item>
<item><p>105a8</p><section>mdo sde</section><text>brgya du ma dag nas gang lhags pa/ /'jig rten mgon gzhan mang po 'di mthong ba/ /sems can kun la snying brtse'i phyir/ /rigs kyi bu dag khyed cag soms/ /shin tu bya dka' gnas 'di la/ /rnam par 'dren pas </text></item>
<item><p>105b1</p><section>mdo sde</section><text>spro bar mdzad/ /mdo sde stong phrag mang po dag /gang gA'i bye ma ji bzhin pa/ /de dag gang zhig ston byed pa/ /de ni dka' ba ma yin no/ /gang gi lag gis ri rab ri/ /chang par blangs par byas nas su/ /zhing rnams </text></item>
<item><p>105b2</p><section>mdo sde</section><text>bye bar 'phen byed pa/ /de ni dka' ba ma yin no/ /gang gis stong gsum 'di dag kyang / /rkang pa'i mthe bos bskyod nas su/ /zhing rnams bye bar 'phen pa yang / /de ni dka' ba ma yin no/ /mi gang srid pa'i rtser gnas nas/ /</text></item>
<item><p>105b3</p><section>mdo sde</section><text>mdo sde gzhan dag stong rnams kyi/ /chos 'di rab tu 'chad pa yang / /de ni dka' ba ma yin no/ /'jig rten dbang po mya ngan 'das/ /phyi dus shin du mi bzad la/ /gang zhig mdo sde 'di 'dzin tam/ /'chad pa de ni shin du dka'/ /gang </text></item>
<item><p>105b4</p><section>mdo sde</section><text>zhig nam mkha'i khams kun yang / /chang pa gcig gi nang bcug cing / /rab tu bcug ste 'gro ba ni/ /de ni dka' ba ma yin no/ /nga ni mya ngan 'das pa'i tshe/ /gang zhig mdo sde 'di 'dra ba/ /phyi dus yi ger 'drir 'jug pa/ de ni shin du </text></item>
<item><p>105b5</p><section>mdo sde</section><text>dka' ba yin/ /gang zhig sa yi khams rnams kun/ /sen mo'i rtse mor 'jug byed la/ /rab tu bcu nas 'gro byed cing / /tshangs pa'i 'jig rten 'dzeg byed pa/ /'jig rten kun gyi mdun du 'dir/ /de ltar dka' ba byas pa yang / /des ni </text></item>
<item><p>105b6</p><section>mdo sde</section><text>dka' ba byas ma yin/ /brtson 'grus dag kyang de tsam min/ /nga ni mya ngan 'das pa'i tshe/ /phyi ma'i dus na mdo sde 'di/ /su zhig smra bar byed pa de/ /de bas shin du dka' bar byed/ /bskal pas bsreg par mi gang zhig /rtswa yi khur </text></item>
<item><p>105b7</p><section>mdo sde</section><text>bu thogs nas su/ /tshig bzhin du ni dbus 'gro ba/ /'jig rten na ni de mi dka'/ /nga ni mya ngan 'das pa'i tshe/ /gang gis mdo 'di bzung nas kyang / /sems can cig la 'ang thos byed pa/ /de bas shin du dka' ba yin/ /chos kyi phung </text></item>
<item><p>105b8</p><section>mdo sde</section><text>po stong phrag ni/ /brgyad bcu rtsa bzhi 'dzin byed cing / /lung bcas ji skad gsungs pa bzhin/ /srog chags bye ba rnams la 'chad/ /de tshe gang zhig dge slong rnams/ /'dul byed nga yi nyan thos rnams/ /mngon par shes la bkod </text></item>
<item><p>106a1</p><section>mdo sde</section><text>pa yang / /de ni dka' ba ma yin no/ /gang zhig mdo 'di 'dzin pa 'am/ /dad dam mos par byed pa 'am/ /yang dang yang du 'chad byed pa/ /'di ni de bas shin du dka'/ /stong phrag bye ba mang po rnams/ /gang gA'i </text></item>
<item><p>106a2</p><section>mdo sde</section><text>bye ma ji bzhin pa/ /mngon shes drug ldan skal chen dang / /dgra bcom nyid la dgod pa bas/ /nga ni mya ngan 'das 'og tu/ /gang zhig mdo mchog 'di 'dzin pa/ /mi mchog de ni de bas kyang / /shin tu las mang byed pa </text></item>
<item><p>106a3</p><section>mdo sde</section><text>yin/ /sangs rgyas ye shes ched kyi phyir/ /'jig rten khams ni stong rnams su/ /nga yis shin du chos mang bshad/ /da dung du yang nga 'chad do/ /'di ni mdo sde thams cad las/ /mdo sde dam pa mchog ces bya/ /mdo </text></item>
<item><p>106a4</p><section>mdo sde</section><text>sde 'di ni su 'dzin pa/ /de ni rgyal ba'i sku 'dzin to/ /rigs kyi bu dag phyi dus na/ /khyed cag rnams las gang su zhig /mdo sde 'dzin par spro ba khyed/ /de bzhin gshegs pa'i spyan sngar smros/ /shin du gzung dka' </text></item>
<item><p>106a5</p><section>mdo sde</section><text>mdo 'di ni/ /gang zhig yud tsam 'dzin pa yang / /'jig rten mgon la rnam kun du/ /dka' ba chen po byas par gyur/ /'jig rten mgon gyis thams cad du/ /de ni shin tu bsngags pa yin/ /shin du dpa' zhing nus </text></item>
<item><p>106a6</p><section>mdo sde</section><text>pa ste/ /byang chub tu ni mngon shes myur/ /mdo sde 'di ni su 'dzin pa/ /gces pa khyer ba de yin te/ /'jig rten mgon gyi thugs kyi sras/ /dul ba'i sa yang rjes su thob/ /mi gtso mya ngan 'das pa na/ /mdo </text></item>
<item><p>106a7</p><section>mdo sde</section><text>sde 'di ni rab ston pa/ /lha dang mir bcas 'jig rten na/ /de ni mig tu gyur pa yin/ /gang zhig phyi ma'i dus kyi tshe/ /mdo sde 'di ni yud tsam zhig /'chad pa byed pa mkhas pa de/ /sems can kun gyis </text></item>
<item><p>106a8</p><section>mdo sde</section><text>phyag bya'i 'os/ /de nas bcom ldan 'das kyis byang chub sems dpa'i tshogs ma lus pa dang lha dang lha ma yin du bcas pa'i 'jig rten la bos te 'di skad ces bka' stsal to/ /dge slong dag sngon byung ba 'das pa </text></item>
<item><p>106b1</p><section>mdo sde</section><text>pa'i dus na/ bskal pa tshad med grangs med par ngas dam pa'i chos pad ma dkar po'i mdo yongs su btsal te skyo ma myong la ngal ba med par gyur to/ /sngon bskal pa du ma bskal pa brgya stong phrag du mar/ nga rgyal </text></item>
<item><p>106b2</p><section>mdo sde</section><text>por gyur te bla na med pa yang dag par rdzogs pa'i byang chub tu smon lam btab nas nga'i sems ldog par ma gyur to/ /pha rol du phyin pa drug yongs su rdzogs par bya ba'i phyir brtson par gyur nas/ sbyin pa tshad med pa rab tu </text></item>
<item><p>106b3</p><section>mdo sde</section><text>byin te/ gser dang nor bu dang mu tig dang bai dUr+ya dang dung dang man shel dang byi ru dang sa le sbram dang dngul dang rdo'i snying po dang spug dang mu tig dmar po dang / grong dang grong khyer dang grong rdal dang ljongs dang yul 'khor dang rgyal po'i pho </text></item>
<item><p>106b4</p><section>mdo sde</section><text>brang 'khor dang chung ma dang bu pho dang bu mo dang bran pho dang bran mo dang glang po che dang rta dang shing rta dang bdag gi lus kyi bar du yongasu btang ste/ lag pa dang rkang pa dang mgo dang yan lag dang nying lag thams cad dang srog </text></item>
<item><p>106b5</p><section>mdo sde</section><text>sbyin pa por gyur nas nga nam du yang kun 'dzin pa'i sems ma skyes so/ /de'i tshe 'jig rten 'di tshe ring por gyur te/ lo brgya stong du mar 'tsho'o/ /de'i tshe ngas chos kyi phyir rgyal po byas kyi/ yul 'khor gyi phyir ni ma yin te/</text></item>
<item><p>106b6</p><section>mdo sde</section><text>bu thu bo dbang bskur nas nga phyogs bzhir chos kyi mchog tshol ba la brtson par gyur to/ /ngas dril bu brdungs te 'di skad ces/ nga la sus chos kyi mchog rab tu byin pa dang don dam par bshad pa de'i bran ngas bya'o zhes </text></item>
<item><p>106b7</p><section>mdo sde</section><text>grags par byas so/ /de nas de'i tshe drang srong zhig yod pa nga la 'di skad ces/ rgyal po chen po dam pa'i chos pad ma dkar po zhes bya ba'i mdo mchog gi chos bstan pa yod de/ bran du khas len na chos de kho </text></item>
<item><p>106b8</p><section>mdo sde</section><text>bos khyod thos par bya'o zhes zer ba dang / ngas drang srong de'i tshig thos nas dga' mgu rangs yid rab tu dga' ste/ drang srong de ga la ba der bsnyen nas 'di skad ces/ bran gyi las ci byed pa de bya'o zhes smras </text></item>
<item><p>107a1</p><section>mdo sde</section><text>te/ de ltar nga drang srong de'i bran du khas blangs nas rtswa dang shing dang chu dang rtsa ba dang rdog gu dang 'bras bu la sogs pa len pa'i las byas te/ ngas sgo bsrung ba yan ched byas so/ /nyin par rnam pa de lta bu'i las </text></item>
<item><p>107a2</p><section>mdo sde</section><text>byas nas mtshan mo mal khri'i rkang pa yang bzung ngo / /'on kyang nga'i lus ngal bar gyur pa yang med/ sems ngal bar gyur pa yang med de/ las de ltar byas pas lo stong tshang bar 'das so/ /de nas bcom ldan 'das </text></item>
<item><p>107a3</p><section>mdo sde</section><text>kyis/ de'i tshe don 'di yongs su bstan pa'i phyir tshigs su bcad pa 'di dag bka' stsal to/ /bskal pa 'das pa yang dag rjes dran te/ /ngas sngon chos phyir chos rgyal gyur pa na/ /chos kyi phyir ni nga yis rgyal po byas/ /</text></item>
<item><p>107a4</p><section>mdo sde</section><text>'dod phyir ma yin chos mchog don du'o/ /gang zhig chos smra de yi bran bya zhes/ /ngas ni phyogs bzhir de skad bsgrags par byas/ /de yi tshe na drang srong mkhas yod pa/ /dam pa chos shes bya ba mdo sde smra/ /de ni nga la gal </text></item>
<item><p>107a5</p><section>mdo sde</section><text>te chos 'dod na/ /bran du khas long de nas chos bshad zer/ /tshig de thos nas nga ni rab tu dga'/ /de na bran gyis bya ba'i las de byas/ /dam pa'i chos phyir bran ni byed pa na/ /lus dang sems la ngal bas ma reg go/ /de tshe </text></item>
<item><p>107a6</p><section>mdo sde</section><text>nga ni sems can phyir smon gyi/ /bdag gi phyir min 'dod phyir ma yin te/ /las gzhan med par phyogs bcu rnams su rgyu/ /bskal pa stong du rdzogs par mi skyo bar/ /chos shes bya ba mdo sde snyed kyi bar/ /rgyal </text></item>
<item><p>107a7</p><section>mdo sde</section><text>po des ni de snyed brtson 'grus brtsams/ /dge slong dag 'di ji snyam du sems/ de'i tshe de'i dus na rgyal por gyur pa gzhan zhig yin snyam du 'dzin na de ltar mi blta'o/ /de ci'i phyir zhe na/ de'i tshe de'i dus na rgyal por gyur </text></item>
<item><p>107a8</p><section>mdo sde</section><text>pa de ni nga yin no/ /dge slong dag de'i tshe de'i dus na drang srong du gyur pa de gzhan yin snyam du 'dzin na de ltar mi blta'o/ /de ci'i phyir zhe na/ dge slong dag lhas byin 'di de'i tshe de'i dus na drang srong du gyur te/</text></item>
<item><p>107b1</p><section>mdo sde</section><text>dge slong dag lhas byin yang nga'i dge ba'i bshes gnyen no/ /lhas byin la brten te ngas pha rol tu phyin pa drug yongs su rdzogs par byas so/ /byams pa chen po dang snying rje chen po dang dga' ba chen po dang </text></item>
<item><p>107b2</p><section>mdo sde</section><text>btang snyoms chen po dang skyes bu chen po'i mtshan sum bcu rtsa gnyis dang dpe byad bzang po brgyad bcu dang 'od 'dom gang ba dang mdog gser gyi kha dog dang stobs bcu dang mi 'jigs pa bzhi dang bsdu ba'i dngos po bzhi dang sangs </text></item>
<item><p>107b3</p><section>mdo sde</section><text>rgyas kyi chos ma 'dres pa bcwo brgyad dang rdzu 'phrul gyi stobs chen po dang phyogs bcu'i sems can bsgral ba de thams cad kyang lhas byin la brten te rdzogs par byas so/ /dge slong dag khyed mos par bya'o/ /khong du chud </text></item>
<item><p>107b4</p><section>mdo sde</section><text>par bya'o/ /dge slong dag lhas byin 'di ma 'ongs pa'i dus bskal pa tshad med grangs med pa na/ 'jig rten gyi khams lha'i them skas zhes bya bar de bzhin gshegs pa dgra bcom pa yang dag par rdzogs pa'i sangs rgyas lha'i </text></item>
<item><p>107b5</p><section>mdo sde</section><text>rgyal po zhes bya bar 'gyur ro/ /dge slong dag de bzhin gshegs pa lha'i rgyal po de'i tshe'i tshad ni bar gyi bskal pa nyi shur 'gyur ro/ /chos kyang rgyas par ston par 'gyur ro/ /sems can gang gA'i klung gi bye ma snyed dag ni nyon </text></item>
<item><p>107b6</p><section>mdo sde</section><text>mongs pa thams cad spangs nas dgra bcom pa nyid mngon sum du byed par 'gyur ro/ /sems can du ma ni rang byang chub tu sems bskyed par 'gyur ro/ /sems can gang gA'i klung gi bye ma snyed dag ni bla na med pa yang dag par rdzogs pa </text></item>
<item><p>107b7</p><section>mdo sde</section><text>'i byang chub tu sems bskyed par 'gyur zhing phyir mi ldog pa'i bzod pa yang thob par 'gyur ro/ /dge slong dag de bzhin gshegs pa lha'i rgyal po yongs su mya ngan las 'das nas/ dam pa'i chos bar gyi bskal pa nyi shur gnas so/ /de'i </text></item>
<item><p>107b8</p><section>mdo sde</section><text>sku gdung gi ring bsrel ni 'gyes par mi 'gyur zhing de'i sku gdung gcig tu 'dus par 'gyur te/ rin po che sna bdun gyi mchod rten du bcug nas/ mchod rten de yang 'phang du ni dpag tshad drug bcu/ rgyar ni dpag tshad bzhi bcu par 'gyur ro/ /</text></item>
<item><p>108a1</p><section>mdo sde</section><text>de la mi dang lha thams cad kyis spos dang bdug pa dang me tog dang phreng ba dang byug pa dang phye ma dang gos dang gdugs dang rgyal mtshan dang lha'i ba dan la sogs pas mchod pa byed par 'gyur ro/ /tshigs su bcad pa'i dbyangs kyis </text></item>
<item><p>108a2</p><section>mdo sde</section><text>bstod par 'gyur ro/ /gang dag mchod rten de la skor ba byed pa 'am 'dud pa de dag kyang la la ni 'bras bu'i mchog dgra bcom pa nyid mngon sum du byed par 'gyur ro/ /la la ni rang byang chub thob par 'gyur ro/ /lha dang mi bsam </text></item>
<item><p>108a3</p><section>mdo sde</section><text>gyis mi khyab dpag tu med pa dag ni bla na med pa yang dag par rdzogs pa'i byang chub tu sems bskyed de phyir mi ldog par 'gyur ro/ /de nas yang bcom ldan 'das kyis dge slong rnams la bka' stsal pa/ dge slong dag ma 'ongs pa'i dus na rigs </text></item>
<item><p>108a4</p><section>mdo sde</section><text>kyi bu 'am rigs kyi bu mo gang la la dam pa'i chos pad ma dkar po'i mdo'i le'u 'di nyan pa dang thos nas som nyi mi za ba dang rnam par dag pa'i sems kyis mos pa de dag gis ngan 'gro gsum gyi sgo bcad par 'gyur te/ sems can dmyal </text></item>
<item><p>108a5</p><section>mdo sde</section><text>ba dang dud 'gro'i skye gnas dang gshin rje'i 'jig rten du skye bar mi 'gyur ro/ /phyogs bcu'i sangs rgyas kyi zhing du skyes na yang tshe rabs tshe rabs su mdo sde 'di thos par 'gyur ro/ /lha dang mi'i 'jig rten du skyes na yang des gnas khyad par can </text></item>
<item><p>108a6</p><section>mdo sde</section><text>thob par 'gyur ro/ /sangs rgyas kyi zhing gang du skye ba der yang de bzhin gshegs pa'i spyan sngar rin po che sna bdun gyi pad ma'i nang nas brdzus te skye bar 'gyur ro/ /de nas de'i tshe 'og gi phyogs nas de bzhin gshegs pa rin chen mang gi sangs </text></item>
<item><p>108a7</p><section>mdo sde</section><text>rgyas kyi zhing nas/ byang chub sems dpa' sems dpa' chen po shes rab brtsegs zhes bya ba 'ongs pa des/ de bzhin gshegs pa rin chen mang la 'di skad ces gsol to/ /bcom ldan 'das nyid kyi sangs rgyas kyi zhing du gshegs so/ /de nas bcom </text></item>
<item><p>108a8</p><section>mdo sde</section><text>ldan 'das de bzhin gshegs pa shAkya thub pas byang chub sems dpa' shes rab brtsegs la 'di skad ces bka' stsal to/ /rigs kyi bu yud tsam zhig sdod cig /nga yi byang chub sems dpa' sems dpa' chen po 'jam dpal </text></item>
<item><p>108b1</p><section>mdo sde</section><text>gzhon nur gyur pa dang / chos rnam par gtan la dbab pa 'ga' zhig gyis la/ phyis bdag gi sangs rgyas kyi zhing du song shig /de nas de'i tshe 'jam dpal gzhon nur gyur pa pad ma 'dab ma stong yod pa/ tshad shing rta'i 'phang lo tsam la 'dug </text></item>
<item><p>108b2</p><section>mdo sde</section><text>ste/ byang chub sems dpa' du mas yongs su bskor nas/ rgyal mtsho'i nang nas klu'i rgyal po rgya mtsho'i khang pa nas steng gi nam mkha' la 'phags te/ nam mkha' las bya rgod kyi phung po'i ri la bcom ldan 'das kyi gan du song ngo / /de nas </text></item>
<item><p>108b3</p><section>mdo sde</section><text>'jam dpal gzhon nur gyur pa pad ma las babs te/ bcom ldan 'das shAkya thub pa dang de bzhin gshegs pa rin chen mang gi zhabs la mgo bos phyag 'tshal nas/ byang chub sems dpa' shes rab brtsegs ga la ba der song ste phyin </text></item>
<item><p>108b4</p><section>mdo sde</section><text>nas byang chub sems dpa' shes rab brtsegs dang mngon sum du kun dga' zhing yang dag par mgu ba'i gtam rnam pa mang po byas te phyogs gcig tu 'dug go/ /de nas byang chub sems dpa' shes rab brtsegs kyis 'jam dpal gzhon nur </text></item>
<item><p>108b5</p><section>mdo sde</section><text>gyur pa la 'di skad ces smras so/ /'jam dpal khyod rgya mtshor zhugs te/ sems can gyi khams ji snyed btul/ 'jam dpal gyis smras pa/ ji tsam du tshig gis brjod mi nus shing sems kyis bsam mi nus pa de snyed tu/ tshad med grangs </text></item>
<item><p>108b6</p><section>mdo sde</section><text>med pa'i sems can du ma dag btul lo/ /rigs kyi bu skad cig sdod cig dang snga ltas kyi bar du mthong bar 'gyur ro/ /'jam dpal gzhon nur gyur pas de skad ces smras ma thag tu de'i tshe pad ma stong phrag du ma rgya mtsho'i nang nas steng </text></item>
<item><p>108b7</p><section>mdo sde</section><text>gi nam mkha' la byung ste/ pad ma de dag la byang chub sems dpa' stong phrag du ma 'khod do/ /de nas byang chub sems dpa' de dag nam mkha' las/ bya rgod kyi phung po'i ri ga la ba der lhags te steng gi namakha' la 'khod par snang ngo / /de dag </text></item>
<item><p>108b8</p><section>mdo sde</section><text>thams cad kyang 'jam dpal gzhonur gyur pas bla na med pa yang dag par rdzogs pa'i byang chub tu btul ba sha stag go/ /de nas byang chub sems dpa' gang dag sngon theg pa chen po la yang dag par zhugs par gyur pa de dag ni theg pa chen po'i yon tan dang pha </text></item>
<item><p>109a1</p><section>mdo sde</section><text>rol du phyin pa drug po dag gi bsngags pa brjod do/ /gang dag sngon nyan thos byed byed pa'i byang chub sems dpa' de dag ni nyan thos kyi theg pa nyid rjod de/ de dag thams cad kyang chos thams cad </text></item>
<item><p>109a2</p><section>mdo sde</section><text>stong pa nyid dang theg pa chen po'i yon tan yang yang dag par shes pa sha stag go/ /de nas 'jam dpal gzhon nur gyur pas byang chub sems dpa' shes rab brtsegs la 'di skad ces smras so/ /rigs </text></item>
<item><p>109a3</p><section>mdo sde</section><text>kyi bu 'di dag thams cad ni kho bos rgya mtshor zhugs nas/ sems dul bar byas pa yin te de dag kyang 'di na snang ngo / /de nas byang chub sems dpa' shes rab brtsegs kyis 'jam dpal gzhon nur gyur pa </text></item>
<item><p>109a4</p><section>mdo sde</section><text>la tshigasu bcad pa'i dbyangs kyis yongs su dris pa/ bzang po chen po shes rab dper brjod pa/ /khyod kyis sems can grangs med deng btul ba/ /mi yi lha khyod la ni de 'dri yis/ /'di ni su yi mthu </text></item>
<item><p>109a5</p><section>mdo sde</section><text>lags de gsungs shig /byang chub lam bstan pa yi mdo gang dang / /chos ni gang zhig khyod kyis rab bstan na/ /de thos 'di dag byang chub sems skyes shing / /thams cad mkhyen nyid des te gting yang rnyed/ /'jam dpal gyis </text></item>
<item><p>109a6</p><section>mdo sde</section><text>smras pa/ rgya mtsho'i nang du dam pa'i chos pad ma dkar po'i mdo bshad de/ gzhan ma yin no shes rab brtsegs kyis smras pa/ mdo 'di zab cing phra la mthong bar dka' ste mdo sde 'di dang mtshungs pa'i mdo sde gzhan gang yang med na/ sems can gang la la </text></item>
<item><p>109a7</p><section>mdo sde</section><text>mdo sde dkon mchog 'di khong du chud pa 'am bla na med pa yang dag par rdzogs pa'i byang chub mngon par rjogs par 'tshang rgya bar nus pa yod dam/ 'jam dpal gyis smras pa/ rigs kyi bu yod de klu'i rgyal po rgya mtsho'i bu mo skyes nas lo brgyad lon pa shes rab che ba dbang </text></item>
<item><p>109a8</p><section>mdo sde</section><text>po rno ba ye shes sngon du 'gro ba'i lus dang ngag dang yid kyi las dang ldan pa/ de bzhin gshegs pa thams cad kyi bshad pa'i tshig 'bru dang don 'dzin pa'i gzungs thob pa chos thams cad dang sems can thams cad la mnyam par gzhag pa'i ting nge 'dzin stong skad cig gcig </text></item>
<item><p>109b1</p><section>mdo sde</section><text>gis thob pa/ byang chub kyi sems las phyir mi ldog pa/ smon lam rgya che ba sems can thams cad la bdag dang 'dra bar phangs par sems pa dang ldan pa/ yon tan bskyed par nus shing de dag las yongs su mi nyams pa/ bzhin </text></item>
<item><p>109b2</p><section>mdo sde</section><text>'dzum pa kha dog rgyas pa mchog dang ldan pa byams pa'i sems dang ldan pa snying rje'i tshig smra ba de yang dag par rdzogs pa'i byang chub mngon par 'tshang rgya bar nus so/ /shes rab brtsegs kyis smras pa/ kho bos mthong ba bcom </text></item>
<item><p>109b3</p><section>mdo sde</section><text>ldan 'das de bzhin gshegs pa shAkya thub pa byang chub kyi phyir 'bad cing byang chub sems dpar gyur pa na bsod nams du ma mdzad de/ bskal pa stong phrag du mar nam yang brtson 'grus ma nyams so/ /stong gsum gyi stong chen </text></item>
<item><p>109b4</p><section>mdo sde</section><text>po'i 'jig rten gyi khams su/ tha na yungs dkar tsam gyi phyogs gang du yang sems can gyi phyir sku ma bor ba cung zad kyang med de/ phyis byang chub mngon par rdzogs par sangs rgyas nas/ des yud tsam gyis bla na med pa yang </text></item>
<item><p>109b5</p><section>mdo sde</section><text>dag par rdzogs pa'i byang chub mngon par rdzogs par 'tshang rgya bar nus zhes bya ba de la su zhig yid ches/ de nas de'i tshe klu'i rgyal po rgya mtsho'i bu mo mdun na 'dug par snang ste/ des bcom ldan 'das kyi zhabs la mgo bos </text></item>
<item><p>109b6</p><section>mdo sde</section><text>phyag 'tshal nas/ phyogs gcig tu 'dug nas de'i tshe tshigs su bcad pa 'di dag gsol to/ /bsod nams bsod nams shin du zab/ /phyogs rnams kun du khyab pa lags/ /sum bcu rtsa gnyis mtshan rnams </text></item>
<item><p>109b7</p><section>mdo sde</section><text>kyis/ /phra ba'i sku ni legs par brgyan/ /dpe byad bzang po rnams dang ldan/ /sems can kun gyis phyag kyang bgyis/ /sems can thams cad 'du ba ni/ /dper na grong bar 'dra ba lags/ /bdag ni 'dod bzhin byang </text></item>
<item><p>109b8</p><section>mdo sde</section><text>chub ste/ /de bzhin gshegs pa bdag gi dbang / /sdug bsngal rnams las grol ba'i chos/ /rgya cher rab tu bstan par bgyi/ /de nas de'i tshe tshe dang ldan pa shA ri'i bus/ klu'i rgyal po rgya mtsho'i bu mo la 'di skad ces smras so/ /che zhe khyod </text></item>
<item><p>110a1</p><section>mdo sde</section><text>phyir mi ldog par byang chub tu sems skyes shing shes rab dpag tu med pa yod du zad de yang dag par rdzogs pa'i sangs rgyas nyid ni rnyed par dka'o/ /che zhe bud med brtson 'grus mi 'dor zhing bskal pa stong phrag du mar </text></item>
<item><p>110a2</p><section>mdo sde</section><text>bsod nams dag byed la/ pha rol du phyin pa drug po dag yongs su rdzogs par byed kyang da dung sangs rgyas nyid mi thob pa yod de/ de ci'i phyir zhe na/ bud med kyis da dung gnas lnga ma thob pa'i phyir te/ lnga gang zhe na/ dang po tshangs pa'i </text></item>
<item><p>110a3</p><section>mdo sde</section><text>gnas dang / gnyis pa brgya byin gyi gnas dang / gsum pa rgyal chen bzhi'i gnas dang / bzhi pa 'khor lo sgyur ba'i gnas dang / lnga pa phyir mi ldog pa'i byang chub sems dpa'i gnas so/ /de nas de'i tshe klu'i rgyal po rgya </text></item>
<item><p>110a4</p><section>mdo sde</section><text>mtsho'i bu mo la stong gsum gyi stong chen po'i 'jig rten gyi khams ma lus pa'i rin du chog pa'i nor bu gcig yod pa de/ klu'i rgyal po'i bu mo des bcom ldan 'das la phul nas/ bcom ldan 'das kyis kyang thugs brtse </text></item>
<item><p>110a5</p><section>mdo sde</section><text>ba'i phyir de bzhes so/ /de nas klu'i rgyal po rgya mtsho'i bu mos/ byang chub sems dpa' shes rab brtsegs dang gnas brtan shA ri'i bu la 'di skad ces smras so/ /gang bdag gis bcom ldan 'das la nor bu phul </text></item>
<item><p>110a6</p><section>mdo sde</section><text>ba de/ bcom ldan 'das kyis myur du bzhes sam/ 'on te ma bzhes gnas brtan gyis smras pa/ khyod kyis kyang myur du phul lo/ /bcom ldan 'das kyis kyang myur du bzhes so/ /klu'i rgyal po rgya mtsho'i bu mos smras pa/</text></item>
<item><p>110a7</p><section>mdo sde</section><text>btsun pa shA ri'i bu gal te bdag gi rdzu 'phrul che bar gyur na/ de bas kyang ches myur du yang dag par rdzogs pa'i byang chub mngon par rdzogs par 'tshang rgya ste nor bu 'di bzhes pa ni de lta ma yin no/ /de nas de'i tshe 'jig rten </text></item>
<item><p>110a8</p><section>mdo sde</section><text>thams cad dang gnas brtan shA ri'i bu'i mngon sum du klu'i rgyal po rgya mtsho'i bu mo'i bud med kyi dbang po mi snang bar gyur te skyes pa'i dbang po byung nas/ bdag nyid byang chub sems dpar gyur par yang dag par bstan te de'i tshe lho phyogs </text></item>
<item><p>110b1</p><section>mdo sde</section><text>su song ngo / /de nas lho phyogs su 'jig rten gyi khams dri ma med zhes bya ba der/ rin po che sna bdun gyi shing drung du 'dug nas bdag nyid mngon par rdzogs par sangs rgyas par kun du bstan te/ skyes bu chen po'i mtshan sum bcu </text></item>
<item><p>110b2</p><section>mdo sde</section><text>rtsa gnyis dang dpe byad bzang po thams cad dang ldan pa'i gzugs kyi lus kyi 'od kyis phyogs bcur khyab par byas te chos ston par byed do/ /gang dag 'jig rten gyi khams mi mjed na 'khod pa'i sems can de dag thams </text></item>
<item><p>110b3</p><section>mdo sde</section><text>cad kyis kyang / de bzhin gshegs pa de lha dang klu dang gnod sbyin dang dri za dang lha ma yin dang namakha' lding dang mi 'am ci dang lto 'phye chen po dang mi dang mi ma yin pa de dag thams cad kyis phyag byas shing de dag la chos ston par </text></item>
<item><p>110b4</p><section>mdo sde</section><text>mdzad par mthong ngo / /sems can gang dag de bzhin gshegs pa des chos bstan pa nyan pa de dag thams cad ni bla na med pa yang dag par rdzogs pa'i byang chub las phyir mi ldog par gyur to/ /'jig rten gyi khams dri ma med pa </text></item>
<item><p>110b5</p><section>mdo sde</section><text>de dag dang 'jig rten gyi khams mi mjed 'di yang rnam pa drug tu g.yos so/ /bcom ldan 'das shAkya thub pa'i 'khor gyi dkyil 'khor las kyang srog chags sum stong mi skye ba'i chos la bzod pa thob par gyur to/ /</text></item>
<item><p>110b6</p><section>mdo sde</section><text>srog chags sum stong ni bla na med pa yang dag par rdzogs pa'i byang chub tu lung bstan pa thob par gyur to/ /de nas byang chub sems dpa' sems dpa' chen po shes rab brtsegs dang gnas brtan shA ri'i bu cang mi smra bar gyur to/ /</text></item>
<item><p>110b7</p><section>mdo sde</section><text>mchod rten bstan pa'i le'u zhes bya ste bcu gcig pa'o// // de nas byang chub sems dpa' sems dpa' chen po sman gyi rgyal po dang byang chub sems dpa' sems dpa' chen po spobs pa chen po g.yog byang chub sems dpa' </text></item>
<item><p>110b8</p><section>mdo sde</section><text>nyis 'bum dang lhan cig bcom ldan 'das kyi spyan sngar tshig 'di skad ces gsol to/ /bcom ldan 'das don 'di la thugs las chung ngur mdzad du gsol/ bcom ldan 'das bdag cag gis de bzhin gshegs pa yongs su mya ngan las 'das nas/ chos kyi </text></item>
<item><p>111a1</p><section>mdo sde</section><text>rnam grangs 'di sems can rnams la bstan par bgyi'o/ /yang dag par bstan par bgyi'o/ /bcom ldan 'das 'di ltar yang de'i tshe/ sems can dmu rgod dge ba'i rtsa ba chung ba lhag pa'i nga rgyal can/</text></item>
<item><p>111a2</p><section>mdo sde</section><text>rnyed pa dang bkur sti la gnas pa/ mi dge ba'i rtsa ba la zhugs pa/ gdul dka' ba mos pa dang bral ba ma mos pa mang ba dag 'byung lags mod kyi/ bcom ldan 'das bdag cag gis bzod pa'i stobs stan te/ de'i dus na </text></item>
<item><p>111a3</p><section>mdo sde</section><text>mdo 'di bstan par bgyi gzung bar bgyi bshad par bgyi yi ger bri bar bgyi sti stang du bgyi rim gro bgyi/ mchod par bgyi'o/ /bcom ldan 'das bdag cag gis lus dang srog kyang bor te mdo 'di bshad par bgyi yis/</text></item>
<item><p>111a4</p><section>mdo sde</section><text>bcom ldan 'das thugs las chung ngur mdzad du gsol/ de nas 'khor de'i dge slong slob pa dang mi slob pa dang dge slong lnga brgya tsam gyis bcom ldan 'das la 'di skad ces gsol to/ /bcom ldan 'das bdag cag kyang </text></item>
<item><p>111a5</p><section>mdo sde</section><text>'jig rten gyi khams gzhan dag tu/ chos kyi rnam grangs 'di rab tu bstan par spro lags so/ /de nas bcom ldan 'das kyi nyan thos slob pa dang mi slob pa ji snyed pa de dag dang gang dag bcom ldan 'das kyis bla na med </text></item>
<item><p>111a6</p><section>mdo sde</section><text>pa yang dag par rdzogs pa'i byang chub tu lung bstan pa/ dge slong brgyad stong po de dag thams cad kyis bcom ldan 'das ga la ba der logs su thal mo sbyar ba btud nas bcom ldan 'das la 'di skad ces gsol to/ /bcom </text></item>
<item><p>111a7</p><section>mdo sde</section><text>ldan 'das thugs las chung ngur mdzad du gsol/ de bzhin gshegs pa yongs su mya ngan las 'das nas slad ma'i tshe slad ma'i dus na bdag cag gis kyang chos kyi rnam grangs 'di 'jig rten gyi khams gzhan dag tu bshad par </text></item>
<item><p>111a8</p><section>mdo sde</section><text>bgyi'o/ /de ci'i slad du zhe na/ bcom ldan 'das 'jig rten gyi khams mi mjed 'di'i sems can dag ni lhag pa'i nga rgyal can dge ba'i rtsa ba chung ba/ rtag tu gnod sems kyi sems dang ldan pa/ g.yon can yon po'i rang bzhin can lags pa'i </text></item>
<item><p>111b1</p><section>mdo sde</section><text>slad tu'o/ /de nas bcom ldan 'das kyis sru skye dgu'i bdag mo chen mo gau ta mI dge slong ma slob pa dang mi slob pa dge slong ma drug stong dang lhan cig tu stan las langs te/ bcom ldan 'das ga la ba de logs su thal mo sbyar ba </text></item>
<item><p>111b2</p><section>mdo sde</section><text>btud nas bcom ldan 'das la lta zhing 'khod do/ /de nas bcom ldan 'das kyis de'i tshe skye dgu'i bdag mo chen mo gau ta mI la bka' stsal pa/ gau ta mI khyod bdag ni de bzhin gshegs pas yongs su ma brjod do/ bla na med pa yang dag par </text></item>
<item><p>111b3</p><section>mdo sde</section><text>rdzogs pa'i byang chub tu lung ma bstan snyam du yid mi bde bar/ de bzhin gshegs pa la lta zhing ma 'dug shig /gau ta mI 'di ltar 'khor thams cad lung bstan pas khyod kyang lung bstan zin to/ /gau ta mI khyod 'di nas bzung ste sangs rgyas </text></item>
<item><p>111b4</p><section>mdo sde</section><text>bye ba khrag khrig stong phrag sum bcu rtsa brgyad kyi thad na/ byang chub sems dpa' sems dpa' chen po chos smra bar 'gyur ro/ /slob pa dang mi slob pa'i dge slong ma drug stong 'di dag dang khyod lhan cig tu de bzhin gshegs pa de dag gi thad nas byang </text></item>
<item><p>111b5</p><section>mdo sde</section><text>chub sems dpa' chos smra bar 'gyur ro/ /de'i pha rol gyi yang ches pha rol nas byang chub sems dpa'i spyod pa yongs su rdzogs par byas te de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/</text></item>
<item><p>111b6</p><section>mdo sde</section><text>bde bar gshegs pa 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das sems can thams cad kyis mthong na dga' ba zhes bya bar 'jig rten du 'byung bar 'gyur te/</text></item>
<item><p>111b7</p><section>mdo sde</section><text>gau ta mI de bzhin gshegs pa dgra bcom pa yang dag par rdzogs pa'i sangs rgyas sems can thams cad kyis mthong na dga' ba des/ byang chub sems dpa' drug stong po de dag gcig nas gcig tu bla na med pa yang dag par rdzogs pa'i </text></item>
<item><p>111b8</p><section>mdo sde</section><text>byang chub tu lung ston pas lung ston par 'gyur ro/ /de nas sgra gcan zin gyi ma dge slong ma grags 'dzin 'di snyam du/ bcom ldan 'das kyis bdag gi ming ma smos so snyam du sems so/ /de nas bcom ldan 'das kyis </text></item>
<item><p>112a1</p><section>mdo sde</section><text>dge slong ma grags 'dzin gyi sems kyi rtog pa thugs kyis thugs su chud nas/ dge slong ma grags 'dzin la 'di skad ces bka' stsal to/ /grags 'dzin khyod mos par bya'o/ /khong du chud par bya'o/ /khyod kyang </text></item>
<item><p>112a2</p><section>mdo sde</section><text>sangs rgyas bye ba stong phrag bcu'i thad na byang chub sems dpa' chos smra bar 'gyur ro/ /byang chub sems dpa'i spyod pa rim gyis yongs su rdzogs par byas nas/ 'jig rten gyi khams bzang po zhes bya bar de bzhin gshegs pa dgra bcom pa </text></item>
<item><p>112a3</p><section>mdo sde</section><text>yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das 'od </text></item>
<item><p>112a4</p><section>mdo sde</section><text>zer brgya stong yongs su rdzogs pa'i rgyal mtshan zhes bya bar 'jig rten du 'byung bar 'gyur ro/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od zer brgya stong yongs su rdzogs </text></item>
<item><p>112a5</p><section>mdo sde</section><text>pa'i rgyal mtshan de'i tshe'i tshad ni dpag tu med par 'gyur ro/ /de nas dge slong ma skye dgu'i bdag mo chen mo gau ta ma'i dge slong ma g.yog 'khor dge slong ma drug stong dang / dge slong ma grags 'dzin g.yog 'khor dge slong </text></item>
<item><p>112a6</p><section>mdo sde</section><text>ma bzhi stong dang / bcom ldan 'das las bla na med pa yang dag par rdzogs pa'i byang chub tu bdag lung bstan pa thob nas ngo mtshar dang rmad du gyur te/ de'i tshe tshigs su bcad pa 'di dag gsol to/ /bcom ldan </text></item>
<item><p>112a7</p><section>mdo sde</section><text>'dren pa rnam par 'dren pa ste/ /lhar bcas 'jig rten dag gi ston pa lags/ /dbugs 'byin lha dang mi yis mchod pa ste/ /mgon po bdag cag rnams kyang deng tshim bgyis/ /de nas dge slong ma rnams kyis </text></item>
<item><p>112a8</p><section>mdo sde</section><text>tshigs su bcad pa 'di gsol nas bcom ldan 'das la 'di skad ces gsol to/ /bcom ldan 'das bdag cag kyang slad ma'i dus slad ma'i tshe na/ chos kyi rnam grangs 'di 'jig rten gyi khams gzhan dag tu ston par spro lags so/ /</text></item>
<item><p>112b1</p><section>mdo sde</section><text>de nas bcom ldan 'das kyis byang chub sems dpa' gzungs thob pa phyir mi ldog pa'i chos kyi 'khor lo bskor ba'i byang chub sems dpa' brgyad khri po de dag ga la ba de logs su gzigs so/ /de nas bcom ldan 'das kyis gzigs </text></item>
<item><p>112b2</p><section>mdo sde</section><text>ma thag tu/ byang chub sems dpa' sems dpa' chen po de dag stan las langs te/ bcom ldan 'das ga la ba de logs su thal mo sbyar ba btud nas 'di snyam du/ chos kyi rnam grangs 'di bshad par bya ba'i phyir/ bcom ldan 'das kyis </text></item>
<item><p>112b3</p><section>mdo sde</section><text>bdag cag la bskul ba mdzad do snyam du sems so/ /de dag de snyam du bsams nas kun g.yos te phan tshun du smras pa/ rigs kyi bu dag ma 'ongs pa'i dus na chos kyi rnam grangs 'di bshad par bya ba'i phyir/ bcom ldan 'das kyis </text></item>
<item><p>112b4</p><section>mdo sde</section><text>bdag cag la bskul ba mdzad na bdag cag gis ji ltar bya/ de nas rigs kyi bu de dag bcom ldan 'das la gus pa dang bdag nyid kyi sngon gyi spyod pa dang smon lam gyis bcom ldan 'das kyi spyan sngar seng ge'i sgra phyung ba/</text></item>
<item><p>112b5</p><section>mdo sde</section><text>bcom ldan 'das de bzhin gshegs pa yongs su mya ngan las 'das nas bdag cag phyogs bcur mchis te/ bcom ldan 'das kyi mthus chos kyi rnam grangs 'di sems can rnams yi ger 'drir stsal bar bgyi klog tu stsal </text></item>
<item><p>112b6</p><section>mdo sde</section><text>bar bgyi sems su stsal bar bgyi 'chad du stsal bar bgyi'o/ /bcom ldan 'das kyang 'jig rten gyi khams gzhan na bzhugs te/ bdag cag la bsrung ba dang skyob pa dang sbed pa mdzad do/ /de nas byang chub </text></item>
<item><p>112b7</p><section>mdo sde</section><text>sems dpa' sems dpa' chen po de dag gis bcom ldan 'das la dbyangs mthun par tshigs su bcad pa 'di dag gsol to/ /bcom ldan 'das khyod thugs las chung mdzad gsol/ /khyod ni mya ngan 'das nas bdag cag </text></item>
<item><p>112b8</p><section>mdo sde</section><text>rnams/ /shin du ma rungs slad ma'i dus kyi tshe/ /mdo sde dam pa 'di ni bshad par bgyi/ /byis pa rnams kyis spyos pa dang / /brdeg pa dang ni dbyug thogs te/ /gzas pa rnams ni bzod par bgyi/ /'dren pa bag la zha bar bgyi/ /ma rungs </text></item>
<item><p>113a1</p><section>mdo sde</section><text>slad ma'i dus la ni/ /log pa'i blo dang yon po ni/ /byis pa g.yo dang nga rgyal can/ /ma thob thob par 'du shes pa/ /dgon pa dag la rab sems shing / /tshem bu dag kyang dgos nas ni/ /yo byad bsnyungs tshul spyod </text></item>
<item><p>113a2</p><section>mdo sde</section><text>do zhes/ /blo ngan de skad smra bar 'gyur/ /ro bro chags shing zhen pa rnams/ /khyim pa dag la chos kyang 'chad/ /mngon shes drug can ji bzhin du/ /bsti stang dag kyang bgyid par 'gyur/ /gtum pa'i sems dang sdang </text></item>
<item><p>113a3</p><section>mdo sde</section><text>sems ldan/ /khyim dang nor la rnam par sems/ /dgon pa dben par rab zhugs te/ /bdag cag rnams la skur pa 'debs/ /bdag cag la ni 'di skad mchi/ /rnyed dang bkur sti gnas pa ste/ /dge slong 'di dag mu </text></item>
<item><p>113a4</p><section>mdo sde</section><text>stegs can/ /bdag gi rang bzo rab tu 'chad/ /rnyed pa dang ni bkur sti'i phyir/ /rang gis mdo sde byas nas su/ /'khor gyi dbus su 'chad byed ces/ /bdag cag rnams la shin du 'phya/ /rgyal po dang ni rgyal bu </text></item>
<item><p>113a5</p><section>mdo sde</section><text>dang / /de bzhin rgyal po'i blon po dang / /bram ze dang ni khyim bdag dang / /dge slong gzhan dag drung du ni/ /bdag cag rnams la mi bsngags brjod/ /mu stegs can zhes tshig kyang brjod/ /drang srong che la </text></item>
<item><p>113a6</p><section>mdo sde</section><text>gus pas na/ /thams cad bdag cag bzod par bgyi/ /de tshe ngan pa'i blo gros can/ /bdag cag rnams la smod par 'gyur/ /'di dag sangs rgyas 'gyur zhes te/ /rnam pa thams cad bzod par bgyi/ /</text></item>
<item><p>113a7</p><section>mdo sde</section><text>'khrug pa'i bskal pa 'jigs pa la/ /ma rungs 'jigs pa chen po'i tshe/ /gnod sbyin gzugs can dge slong mang / /bdag cag la ni mi snyan brjod/ /'jig rten dbang la gus pa yis/ /shin tu dga' ba spro bar </text></item>
<item><p>113a8</p><section>mdo sde</section><text>bgyi/ /bzod pa'i go cha bgos nas su/ /mdo 'di rab tu bshad par bgyi/ /'dren pa bdag cag lus dang ni/ /srog kyang don du gnyer ma lags/ /bdag cag byang chub don gnyer bas/ /khyod kyis btams gtad 'dzin pa lags/ /</text></item>
<item><p>113b1</p><section>mdo sde</section><text>ldem por dgongs bshad ma 'tshal ba/ /dge slong sdig can ci 'dra dag /slad ma'i dus na 'byung ba ni/ /bcom ldan nyid kyis rab tu mkhyen/ /gtsug lag khang nas bskrad pa dang / /bcing dang brdeg pa rnam mang dang / /phyir zhing bcas pa ma </text></item>
<item><p>113b2</p><section>mdo sde</section><text>lags dang / /khro gnyer thams cad bzod par bgyi/ /'jig rten mgon gyis bka' stsal pa/ /dran par bgyid pas slad dus na/ /'khor gyi dbus su mi 'jigs par/ /mdo 'di rab tu bshad par bgyi/ /'dren pa 'di ni 'di tshol ba/ /</text></item>
<item><p>113b3</p><section>mdo sde</section><text>grong khyer grong du gang byung ba/ /de dag du ni mchis nas su/ /khyod kyis gtams pa stsal bar bgyi/ /'jig rten dbang po thub pa che/ /khyod kyi mngag gzhug bdag cag 'tshal/ /mya ngan rab 'das zhi brnyes pa/ /thugs las chung ngur mdzad tu gsol/ /</text></item>
<item><p>113b4</p><section>mdo sde</section><text>phyogs bcu dag nas gang gshegs pa/ /'jig rten sgron ma thams cad kyi/ /mos pa rnam par mkhyen pas na/ /bden pa'i tshig ni smra bar bgyid/ /dam pa'i chos pad ma dkar po las spro bar bya ba'i le'u zhes bya ste/ bcu gnyis </text></item>
<item><p>113b5</p><section>mdo sde</section><text>pa'o// // dam pa'i chos pad ma dkar po bam po dgu pa/ de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das byang chub sems dpa' sems dpa' chen po 'di dag </text></item>
<item><p>113b6</p><section>mdo sde</section><text>bcom ldan 'das la gus par spro ba ni dka' bar bgyid pa shin du dka' bar bgyid pa lags so/ /bcom ldan 'das byang chub sems dpa' sems dpa' chen po 'di dag gis/ slad ma'i tshe slad ma'i dus na chos kyi rnam grangs </text></item>
<item><p>113b7</p><section>mdo sde</section><text>'di ji ltar rab tu bshad par bgyi/ de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal chos bzhi la gnas te byang chub sems dpa' sems </text></item>
<item><p>113b8</p><section>mdo sde</section><text>dpa' chen pos chos kyi rnam grangs 'di phyi ma'i tshe phyi ma'i dus na yang dag par rab tu bstan par bya'o/ /bzhi gang zhe na/ 'jam dpal 'di la byang chub sems dpa' sems dpa' chen po dag /cho ga dang spyod yul la gnas te/</text></item>
<item><p>114a1</p><section>mdo sde</section><text>chos kyi rnam grangs 'di yang dag par rab tu bstan par bya'o/ /'jam dpal ji ltar na/ byang chub sems dpa' sems dpa' chen po dag /cho ga dang spyod yul la gnas pa yin zhe na/ 'jam dpal gang gi tshe </text></item>
<item><p>114a2</p><section>mdo sde</section><text>byang chub sems dpa' sems dpa' chen po bzod pa dang dul ba dang dul ba'i sa thob cing yid mi sdang la phrag dog med par 'gyur te/ 'jam dpal gang gi tshe byang chub sems dpa' sems dpa' chen po dag /chos gang la yang mi </text></item>
<item><p>114a3</p><section>mdo sde</section><text>spyod cing chos kyi rnam grangs kyi rang gi mtshan nyid la yang dag par ji lta ba bzhin du blta ste/ gang chos rnams la rnam par mi dpyod rnam par mi rtog pa de ni 'jam dpal byang chub sems dpa' sems dpa' chen po'i cho </text></item>
<item><p>114a4</p><section>mdo sde</section><text>ga zhes bya'o/ /'jam dpal byang chub sems dpa' sems dpa' chen po'i spyod yul gang zhe na/ 'jam dpal gang gi tshe byang chub sems dpa' sems dpa' chen po rgyal po la mi sten rgyal bu dang rgyal po'i blon </text></item>
<item><p>114a5</p><section>mdo sde</section><text>po chen po dang rgyal po'i zhabs 'bring ba la mi sten mi snyen bsnyen bkur mi byed nye bar mi 'gro/ gzhan mu stegs can spyod pa pa dang kun du rgyu dang 'tsho ba pa dang gcer bu pa rnams dang snyan dngags kyis bstan bcos </text></item>
<item><p>114a6</p><section>mdo sde</section><text>la zhugs pa'i sems can rnams dang mi sten mi snyed bkur stir ma byed/ 'jig rten rgyang pan pa'i gsang tshig 'chang ba'i 'jig rten rgyang pan pa la mi sten mi snyen bkur stir mi byed/ de dag dang lhan cig tu 'dris par </text></item>
<item><p>114a7</p><section>mdo sde</section><text>mi byed/ gdol pa pa dang zol pa rnams dang ma yin/ phag 'tshong ba rnams dang ma yin/ bya gag 'tshong ba rnams dang ma yin/ ri dgas kyi rngon pa rnams dang ma yin/ nya pa rnams dang ma yin/ glu mkhan dang </text></item>
<item><p>114a8</p><section>mdo sde</section><text>gar mkhan dang lcags kyi sil khrol byed pa rnams dang ma yin/ gyad rnams dang ma yin/ gzhan dag gi dga' ba dang rtse ba'i gnas rnams su mi 'gro/ de dag dang lhan cig 'dris par yang mi byed de/ drung du lhags </text></item>
<item><p>114b1</p><section>mdo sde</section><text>pa la dus su chos bshad pa ni ma gtogs te/ de yang mi gnas par 'chad pa'o/ /nyan thos kyi theg pa can gyi dge slong dang dge slong ma dang dge bsnyen dang dge bsnyen ma la mi snyen mi sten bkur sti mi byed de dag dang 'dris par mi </text></item>
<item><p>114b2</p><section>mdo sde</section><text>byed de/ 'chag sa'am gnas khang ngam gtsug lag khang na yang de dag dang 'grogs pa'i spyod yul ba ma yin no/ /drung du lhags pa la dus su chos 'chad pa ni ma gtogs te de yang mi gnas par 'chad pa'o/ /'jam dpal </text></item>
<item><p>114b3</p><section>mdo sde</section><text>de ni byang chub sems dpa' sems dpa' chen po'i spyod yul lo/ /'jam dpal gzhan yang byang chub sems dpa' sems dpa' chen po bud med la rjes su chags pa gang yang rung ba mtshan mar bzung nas rtag tu chos </text></item>
<item><p>114b4</p><section>mdo sde</section><text>'chad pa ma yin/ bud med la rtag tu lta bar 'dod pa ma yin/ khyim dag tu song ste bud med dam bu mo 'am khyim mi mo la rtag tu chos bshad par sems pa ma yin/ yang dag par mgu bar byed pa ma yin/ ma ning la chos mi </text></item>
<item><p>114b5</p><section>mdo sde</section><text>ston de dag dang lhan cig 'dris par mi byed yang dag par mgu bar byed pa ma yin/ slong ba'i phyir gcig pu khyim du mi 'jug /de bzhin gshegs pa rjes su dran pa bsgom pa ni ma gtogs so/ /gal te bud med la chos </text></item>
<item><p>114b6</p><section>mdo sde</section><text>ston na yang de tha na chos la 'dod chags pas kyang chos mi ston na de bud med la 'dod chags pas lta ci smos/ de chos ston pa na tha na so'i phreng ba yang mi ston na bzhin gyi 'gyur ba chen po lta ci smos/ dge tshul dang dge </text></item>
<item><p>114b7</p><section>mdo sde</section><text>tshul ma dang dge slong dang dge slong ma dang gzhon nu dang gzhon nu ma dang mi sten/ de dag dang gtam yang mi byed la nang du yang dag 'jog la 'jug par dga' zhing nang du yang dag 'jog la rtag tu bsten pa yin te/</text></item>
<item><p>114b8</p><section>mdo sde</section><text>'jam dpal de ni byang chub sems dpa' sems dpa' chen po'i spyod yul dang po'o/ /'jam dpal gzhan yang byang chub sems dpa' sems dpa' chen po chos thams cad la stong par blta ste/ ji ltar gnas pa bzhin dang ma </text></item>
<item><p>115a1</p><section>mdo sde</section><text>log par gnas pa dang yang dag pa ji lta ba bzhin du gnas pa dang / mi bskyod pa dang mi g.yo ba mi ldog pa mi 'gyur ba rtag tu yang dag pa ji lta ba bzhin du gnas pa dang nam mkha'i ngo bo nyid lta bu nges pa'i tshig dang /</text></item>
<item><p>115a2</p><section>mdo sde</section><text>tha snyad rnam par spangs pa ma skyes pa ma byung ba yang dag par ma byung ba med pa 'dus ma byas pa rgyun med pa med pa la tshig gis brjod pa mi chags pa'i gnas la 'dug pa 'du shes phyin ci log las byung bar/ de ltar 'jam </text></item>
<item><p>115a3</p><section>mdo sde</section><text>dpal byang chub sems dpa' sems dpa' chen po rtag tu chos thams cad la lta zhing gnas pa 'dis gnas na/ byang chub sems dpa' sems dpa' chen po spyod yul la gnas pa yin te/ 'jam dpal de ni byang chub sems </text></item>
<item><p>115a4</p><section>mdo sde</section><text>dpa' sems dpa' chen po'i spyod yul gnyis pa'o/ /de nas bcom ldan 'das kyis don 'di nyid rgyas par ston cing de'i tshe tshigs su bcad pa 'di dag bka' stsal to/ /phyi dus shin du 'jigs pa la/ /zhum pa med cing </text></item>
<item><p>115a5</p><section>mdo sde</section><text>mi 'jigs par/ /mdo sde 'di ni bstan par yang / /byang chub sems dpa' gang 'dod pa/ /cho ga spyod yul bsrung bya zhing / /'du 'dzi med la gtsang bar bya/ /rgyal po dang ni rgyal bu dang / /'dris byed rtag tu spang bar </text></item>
<item><p>115a6</p><section>mdo sde</section><text>bya/ /rgyal po'i zhabs 'bring gang yin dang / /gdol pa dang ni zol pa dang / /mu stegs can ni de dag dang / rnam pa kun du 'dris mi bya/ /dge slong 'dul dang lung gnas pa/ /dgra bcom snyam du sems byed cing / /nga rgyal </text></item>
<item><p>115a7</p><section>mdo sde</section><text>can rnams bsten mi bya/ /tshul khrims 'chal rnams rnam par spang / /rgod cing smra ba'i spyod yul can/ /dge slong ma rnams rtag tu spang / /mi brtan par ni mngon pa yi/ /dge bsnyen rnams kyang spang bar bya/</text></item>
<item><p>115a8</p><section>mdo sde</section><text>dge bsnyen ma gang tshe 'di la/ /mya ngan 'das pa gang tshol ba/ /de dag dang ni 'dris byed spang / /'di ni cho ga yin zhes bya/ /gang zhig de yi thad 'ongs nas/ /byang chub mchog phyir chos 'dri na/ /gnas pa med cing mi zhan par/ /</text></item>
<item><p>115b1</p><section>mdo sde</section><text>dpa' bo rtag tu de la shod/ /bud med ma ning sems can gang / /de dang 'dris byed rnam par spang / /khyim rnams su ni mna' ma dang / /gzhon nu ma rnams rnam par spang / /de la nam du 'ang dga' mi byed/ /mkhas dang </text></item>
<item><p>115b2</p><section>mdo sde</section><text>rgod pa 'dri ba dang / phag 'tshong ba dang shan pa dang / /'dris par byed pa rnam par spang / /gang dag srog chags rnam mang dag /longs spyod phyir ni gsod pa dang / /bza' phyir sha rnams 'tshong byed pa/ /de dag 'dris byed </text></item>
<item><p>115b3</p><section>mdo sde</section><text>rnam par spang / /gang dag bud med gso byed dang / /gar mkhan gyad dang sil khrol ba/ /gang gzhan de dang 'dra ba yang / /de dag rnams dang 'dris byed spang / /res ma'i gtso bo bsten mi bya/ /ji snyed longs spyod 'tsho ba gzhan/ /</text></item>
<item><p>115b4</p><section>mdo sde</section><text>shin tu dga' ba de dag kyang / /rnam pa kun du yongs su spang / /mkhas pa bud med rnams la yang / /gang gi dus na chos 'chad pa/ /de ni gcig pu mi 'gro ste/ /rgod cing 'dug par mi bya'o/ /gang tshe zas phyir yang dang </text></item>
<item><p>115b5</p><section>mdo sde</section><text>yang / /grong du 'jug par byed pa na/ /dge slong gnyis pa btsal bar bya/ /yang na sangs rgyas dran par bya/ /gang gis shes rab ldan pa dag /mdo sde 'di 'dra 'dzin gnas pa'i/ /cho ga dang ni spyod yul </text></item>
<item><p>115b6</p><section>mdo sde</section><text>dag /thog mar ngas bshad 'di yin no/ /gang tshe 'dus byas 'dus ma byas/ /yang dag yang dag ma yin dang / /rab 'bring tha ma'i chos rnams la/ /rnam pa kun du spyod pa med/ /brtan pa bud med ces </text></item>
<item><p>115b7</p><section>mdo sde</section><text>mi spyod/ /skyes pa zhes kyang mi rtog ste/ /chos so cog ni ma skyes phyir/ /btsal ba byas kyang mi mthong ba/ /'di ni byang chub sems dpa' yi/ /cho gar rnam pa kun du bstan/ /de dag spyod yul ci 'dra ba/ /de ni rnam par mnyan par gyis/ /</text></item>
<item><p>115b8</p><section>mdo sde</section><text>chos 'di dag ni yod pa ma yin bstan/ /thams cad 'byung ba med cing skye ba med/ /rtag tu mi g.yo stong pa nyid du gnas/ /de ni mkhas pa rnams kyi spyod yul yin/ /'di dag 'du shes log par brtags pa ste/ /yang dag min la yang dag yod la med/ /ma byung ba </text></item>
<item><p>116a1</p><section>mdo sde</section><text>dang ma skyes chos rnams la/ /yang dag nyid dang 'byung bar log par brtags/ /sems ni rtag tu rtse gcig mnyam gzhag ste/ /ri rab phung po ji bzhin rab tu gnas/ /de bzhin 'dug nas nam mkha' lta </text></item>
<item><p>116a2</p><section>mdo sde</section><text>bur ni/ /chos rnams 'di dag kun la brtag par bya/ /rtag tu nam mkha' mtshungs par snying po med/ /mi g.yo rlom sems rnam par spangs pa ste/ /chos rnams 'di dag rtag pa'i dus gnas pa/ /</text></item>
<item><p>116a3</p><section>mdo sde</section><text>'di ni mkhas pa rnams kyi spyod yul yin/ /nga ni mya ngan 'das nas dge slong gang / /nga yi spyod yul 'di ni rab srung zhing / / de ni nam yang zhum pa med pa yis/ / 'jig rten du yang mdo 'di rab shod cig /mkhas pa </text></item>
<item><p>116a4</p><section>mdo sde</section><text>dus su sems par byed pa na/ /khang bur zhugs te de bzhin sgo bcad nas/ /chos 'di thams cad la ni tshul bzhin blta/ /langs nas zhum pa med pa'i sems kyis shod/ /rgyal po rnams dang rgyal po'i bu </text></item>
<item><p>116a5</p><section>mdo sde</section><text>gang dag /chos nyan pa rnams 'di ni de la srung / /gzhan yang khyim bdag dag dang bram ze rnams/ /thams cad de yi g.yog tu 'khod par 'gyur/ /'jam dpal gzhan yang de bzhin gshegs pa yongs </text></item>
<item><p>116a6</p><section>mdo sde</section><text>su mya ngan las 'das nas/ phyi ma'i dus phyi ma'i tshe dam pa'i chos rab tu 'jig par 'gyur ba na/ byang chub sems dpa' sems dpa' chen po chos kyi rnam grangs 'di rab tu ston par 'dod pa ni bde ba la </text></item>
<item><p>116a7</p><section>mdo sde</section><text>gnas pa yin no/ /bde ba la gnas te chos 'chad do/ /lus la yod dam glegs bam du byas sam gzhan dag la yang ston na yang / shin du glan ka tshol ba'i rang bzhin can ma yin/ dge slong chos smra ba gzhan dag la </text></item>
<item><p>116a8</p><section>mdo sde</section><text>skur bar mi byed/ mi snyan pa mi smra/ mi snyan pa mi rjod/ gzhan nyan thos kyi theg pa can gyi dge slong dag gi ming smos te mi snyan pa mi smra/ mi snyan pa dag mi rjod cing de dag la phyir rgol bar 'du shes pa ma yin no/ /</text></item>
<item><p>116b1</p><section>mdo sde</section><text>de ci'i phyir zhe na/ 'di ltar bde ba'i gnas la gnas pa'i phyir te/ de chos nyan du 'ongs shing lhags pa rnams la phan 'dogs pa dang phrag dog med par chos ston to/ /mi rtsod cing dri ba dris kyang nyan thos kyi theg pas lan mi ldon te/</text></item>
<item><p>116b2</p><section>mdo sde</section><text>ci nas sangs rgyas kyi ye shes mngon par rdzogs par 'tshang rgya ba de lta bur lan ldon no/ /de nas bcom ldan 'das kyis de'i tshe tshigs su bcad pa 'di dag bka' stsal to/ /mkhas pa bde la rtag tu gnas par 'gyur/ /de la 'dug </text></item>
<item><p>116b3</p><section>mdo sde</section><text>nas de bzhin chos kyang ston/ /gtsang zhing yid tu 'ong ba'i sa phyogasu/ /yangs pa'i stan ni rab tu bshams bting ste/ /bzang po'i tshon gyis legs par kha bsgyur ba/ /chos gos gtsang ma de ni rab bgos nas/ /rngul zan </text></item>
<item><p>116b4</p><section>mdo sde</section><text>nag po de bzhin bshams byas la/ /sham thabs che tshad legs par rab bgos nas/ /bcos bu'i ras rnams sna tshogs legs bting ba/ /rkang rten bcas pa'i khri la rab 'dug cing / /rkang pa legs par bkrus </text></item>
<item><p>116b5</p><section>mdo sde</section><text>te steng 'dzegs nas/ /mgo dang bzhin gyi mdangs ni rab snum zhing / /chos kyi stan de la ni rab 'dug nas/ /sems can lhags pa rtse gcig gyur rnams la/ /gtam mang rnam pa sna tshogs nye bar ston/ /dge slong </text></item>
<item><p>116b6</p><section>mdo sde</section><text>dag dang dge slong ma rnams dang / /dge bsnyen rnams dang dge bsnyen ma dag dang / /rgyal po dag dang rgyal bu rnams la yang / /mkhas te rtag tu phrag dog med par ni/ /sna tshogs don ldan snyan pa'i gtam yang ston/ /de tshe de la </text></item>
<item><p>116b7</p><section>mdo sde</section><text>de dag dri dri nas/ /de la mthun pa'i don rnams rab tu ston/ /ci nas thos pa byang chub 'thob 'gyur ba/ /de ltar don gyi rnam par rab tu ston/ /le lo dag kyang rnam par rab spangs nas/ /skyo ba snyam pa'i 'du shes bskyed mi bya/</text></item>
<item><p>116b8</p><section>mdo sde</section><text>mkhas pas mi dga' thams cad rnam par spang / /byams pa'i stobs ni 'khor la bsgom par bya/ /nyin mtshan du yang chos mchog rab tu bsgom/ /mkhas pa des ni bye ba khrag khrig dpes/ /'khor rnams mgu </text></item>
<item><p>117a1</p><section>mdo sde</section><text>zhing de bzhin dga' bar byed/ /de la nam yang 'dod pa cung zad med/ /zas dang skom dang bza' dang bca' ba dang / /gos dang mal cha chos gos rnams dang ni/ /na ba'i gsos sman dag kyang mi bsam ste/ /'khor </text></item>
<item><p>117a2</p><section>mdo sde</section><text>rnams la ni ci yang mi bslang ngo / /gzhan du mkhas pa rtag tu bdag nyid dang / /sems can 'di dag sangs rgyas grub par shog /phan phyir 'jig rten chos gang bstan pa de/ /bdag gi bde ba'i yo byad kun snyam </text></item>
<item><p>117a3</p><section>mdo sde</section><text>sems/ /dge slong gang zhig mya ngan nga 'das nas/ /phrag dog med par 'di ni rab ston pa/ /de la sdug bsngal med cing bar chad med/ /nam yang mya ngan rnams kyang 'khrug pa med/ /de la su yang bsngags par </text></item>
<item><p>117a4</p><section>mdo sde</section><text>mi byed de/ /rdeg pa med cing mi snyan smra ba'ang med/ /de ni nam yang bskrad par mi 'gyur te/ /'di ltar de ni bzod pa'i stobs la gnas/ /rtag tu mkhas pa bde la gnas pa de/ /ji ltar nges bshad bzhin du gnas pa ni/</text></item>
<item><p>117a5</p><section>mdo sde</section><text>yon tan bye ba du ma brgya 'byung ste/ /de ni bskal pa brgyar yang brjod mi nus/ /'jam dpal gzhan yang de bzhin gshegs pa yongs su mya ngan las 'das nas/ dam pa'i chos zad pa'i mtha' ma'i dus kyi tshe mdo </text></item>
<item><p>117a6</p><section>mdo sde</section><text>sde 'di 'chang ba'i byang chub sems dpa' sems dpa' chen po ni phrag dog dang g.yo dang sgyu med pa yin/ byang chub sems dpa'i theg pa can gyi gang zag gzhan dag la mi snyan pa mi smra/ skur pa mi 'debs/ brnyes par </text></item>
<item><p>117a7</p><section>mdo sde</section><text>mi byed do/ /dge slong dang dge slong ma dang dge bsnyen dang dge bsnyen ma nyan thos kyi theg pa can nam/ rang sangs rgyas kyi theg pa can nam/ byang chub sems dpa'i theg pa can gzhan dag la 'gyod pa skyed par mi byed de/ rigs kyi bu dag </text></item>
<item><p>117a8</p><section>mdo sde</section><text>khyed bla na med pa yang dag par rdzogs pa'i byang chub dang ring ste khyed de na mi snang ngo / /khyed ni rab tu bag med par gnas pa ste/ khyed ni de bzhin gshegs pa'i ye shes mngon par rdzogs par 'tshang rgya ba'i mthu med pa'o </text></item>
<item><p>117b1</p><section>mdo sde</section><text>zhes byang chub sems dpa'i theg pa can gang la yang the tshom skye bar mi byed do/ /chos kyis rtsod pa la dga' ba ma yin te chos la rtsod par mi byed do/ /sems can thams cad la byams pa'i stobs mi mthong ngo / /de bzhin gshegs </text></item>
<item><p>117b2</p><section>mdo sde</section><text>pa thams cad la phar 'du shes skyed do/ /byang chub sems dpa' thams cad la ston par 'du shes skyed do/ /phyogs bcu'i 'jig rten rnams na byang chub sems dpa' sems dpa' chen po gang dag 'khod pa de dag la rgyun mi </text></item>
<item><p>117b3</p><section>mdo sde</section><text>chad par lhags pa'i bsam pas gus par phyag 'tshal lo/ /chos 'chad pa na lhag chad med par chos 'chad do/ /chos kyi rnam grangs 'di rab tu bstan pa na chos kyi dga' ba snyoms par byed de/ tha na 'ga' tsam la yang </text></item>
<item><p>117b4</p><section>mdo sde</section><text>chos kyi dga' bas lhag par phan 'dogs par mi byed do/ /'jam dpal chos 'di gsum dang ldan pa'i byang chub sems dpa' sems dpa' chen po de bzhin gshegs pa yongs su mya ngan las 'das nas dam pa'i chos </text></item>
<item><p>117b5</p><section>mdo sde</section><text>zad pa'i mtha' ma'i dus kyi tshe/ chos kyi rnam grangs 'di yang dag par ston pa na/ bde bar reg pa la gnas shing gtse ba med par chos kyi rnam grangs 'di rab tu ston te/ de'i chos yang dag par 'gro ba'i grogs dag kyang 'byung </text></item>
<item><p>117b6</p><section>mdo sde</section><text>bar 'gyur ro/ /gang dag de la chos nyan pa'i chos kyi rnam grangs 'di nyan pa dang dad pa dang yid ches pa dang 'dzin pa dang / kun chub par byed pa dang / yi ger 'dri ba dang / yi ger 'drir 'jug pa dang glegs bam du byas te sti bstang </text></item>
<item><p>117b7</p><section>mdo sde</section><text>byed pa dang btsun par byed pa dang / rim gror byed pa dang mchod par byed pa de dag kyang 'byung bar 'gyur ro/ /bcom ldan 'das kyis de skad ces bka' stsal te/ bde bar gshegs pas de skad ces gsungs nas/ ston </text></item>
<item><p>117b8</p><section>mdo sde</section><text>pas gzhan yang 'di skad ces bka' stsal to/ /gang zhig mdo 'di chad 'dod chos smra bas/ /g.yo dang nga rgyal de bzhin 'phya ba dag /ma lus par ni yongs su spang bar bya/ /de bzhin mkhas pas phrag dog gzhan mi bya/ /</text></item>
<item><p>118a1</p><section>mdo sde</section><text>nam du'ang su la 'ang mi snyan brjod mi bya/ /lta bas rtsod pa nam yang mi bya'o/ /bla med ye shes khyod thob mi 'gyur zhes/ /the tshom gnas ni nam yang mi bya'o/ /de ni rtag tu dran zhing mnyen pa ste/ /</text></item>
<item><p>118a2</p><section>mdo sde</section><text>bde bar gshegs kyi sras po bzod ldan 'gyur/ /chos 'di yang dang yang du rab ston kyang / /de 'dir skyo bar 'gyur ba cung zad med/ /byang chub sems dpa' gang dag phyogs bcu yi/ /'jig </text></item>
<item><p>118a3</p><section>mdo sde</section><text>rten dag na sems can snying brtses rgyu/ /de kun bdag gi ston ces de dag la/ /mkhas pa rnams ni bla mar gus pa skyed/ /sangs rgyas rkang gnyis mchog rnams dran byas la/ /rgyal ba rnams </text></item>
<item><p>118a4</p><section>mdo sde</section><text>la rtag tu phar sems bskyed/ /nga rgyal 'du shes thams cad rnam spangs na/ /de tshe de la bar chad 'byung mi 'gyur/ /rnam pa 'di 'dra'i chos 'di thos nas ni/ /mkhas pas de tshe legs par bsrung bar </text></item>
<item><p>118a5</p><section>mdo sde</section><text>bya/ /bde bar gnas pa'i phyir dang mnyam gzhag na/ /srog chags bye bas rab tu bsrungs par 'gyur/ /'jam dpal gzhan yang de bzhin gshegs pa yongs su mya ngan/ las 'das nas/ dam pa'i chos spong ba'i </text></item>
<item><p>118a6</p><section>mdo sde</section><text>dus kyi tshe/ byang chub sems dpa' sems dpa' chen po chos kyi rnam grangs 'di 'dzin par 'dod pa'i dge slong des/ khyim na gnas pa dang rab tu byung ba rnams las ring ba bas kyang ring du gnas par bya'o/ /byams pa la </text></item>
<item><p>118a7</p><section>mdo sde</section><text>gnas pas gnas par bya'o/ /sems can gang dag byang chub tu yang dag par ma zhugs pa de dag thams cad la snying rje bskyed par bya'o/ /des 'di snyam du kye ma gang dag de bzhin gshegs pa'i thabs mkhas pa/ ldem por </text></item>
<item><p>118a8</p><section>mdo sde</section><text>dgongs te bshad pa mi nyan pa dang mi shes pa dang mi rtogs pa dang mi 'dri ba dang ma dad pa dang ma mos pa'i sems can de dag ni shin du shes rab 'chal pa'i rang bzhin can dag go/ /gzhan yang sems can 'di dag ni chos kyi rnam </text></item>
<item><p>118b1</p><section>mdo sde</section><text>grangs 'di la mi 'jug cing khong du mi chud pa dag ste/ 'di ltar bdag bla na med pa yang dag par rdzogs pa'i byang chub mngon par rdzogs par sangs rgyas nas gang la gang gnas par 'gyur ba de la rdzu 'phrul gyi stobs kyis 'dun </text></item>
<item><p>118b2</p><section>mdo sde</section><text>par bya'o/ /yid ches par bya'o/ /'jug par bya'o/ /yongs su smin par bya'o/ /snyam du bsam par bya'o/ /'jam dpal chos bzhi po 'di dag dang ldan pa'i byang chub sems dpa' sems dpa' chen po de bzhin gshegs pa yongs su </text></item>
<item><p>118b3</p><section>mdo sde</section><text>mya ngan las 'das nas/ chos kyi rnam grangs 'di yang dag par ston na gnod pa med par 'gyur ro/ /dge slong dang dge slong ma dang dge bsnyen dang dge bsnyen ma dang rgyal po dang rgyal bu dang rgyal po'i blon po chen po dang rgyal po'i sna chen po la </text></item>
<item><p>118b4</p><section>mdo sde</section><text>gtogs pa dang grong rdal gyi mi dang yul gyi mi dang bram ze dang khyim bdag rnams sti stang du byed btsun par byed ri mo byed mchod pa byed par 'gyur ro/ /bar snang la gnas pa'i lha dad pa dag kyang chos nyan pa'i phyir de'i phyi bzhin 'brang </text></item>
<item><p>118b5</p><section>mdo sde</section><text>bar 'gyur ro/ /lha'i bu rnams kyang de bsrung ba'i phyir rtag tu phyi bzhin du 'brang bar 'gyur ro/ /grong na 'dug kyang rung gtsug lag khang na 'dug kyang rung chos yongs su 'dri ba dag nyin mtshan du de'i drung du 'dong bar 'gyur/ des lan </text></item>
<item><p>118b6</p><section>mdo sde</section><text>btab pas dga' mgu rangs par 'gyur ro/ /de ci'i phyir zhe na 'jam dpal chos kyi rnam grangs 'di ni sangs rgyas thams cad kyis byin gyis brlabs pa'i phyir ro/ /'jam dpal chos kyi rnam grangs 'di ni 'das pa dang /</text></item>
<item><p>118b7</p><section>mdo sde</section><text>ma byon pa dang da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas rnams kyi rtag tu byin gyis brlabs pa'i phyir ro/ /'jam dpal chos kyi rnam grangs 'di ni 'jig rten gyi khams </text></item>
<item><p>118b8</p><section>mdo sde</section><text>mang por yang sgra'am dbyangs sam ming thos pa yang rnyed par dka'o/ /'jam dpal 'di lta ste dper na/ stobs kyi 'khor lo sgyur ba'i rgyal po ni stobs kyis bdag gi rgyal srid thub ste/ de la phyir rgol ba </text></item>
<item><p>119a1</p><section>mdo sde</section><text>rgyal po zla dag dang de 'thab mo byed par gyur na/ stobs kyi 'khor lo sgyur ba'i rgyal po de la dmag mi mang po yod de/ de dag dang dgra de dag 'thab bo/ /rgyal po des dmag mi 'thab pa de mthong nas/ dmag mi de dag la dga' </text></item>
<item><p>119a2</p><section>mdo sde</section><text>zhing mgu bar 'gyur ro/ /de dga' zhing rangs nas dmag mi de dag la sbyin pa rnam pa du ma sbyin par byed de/ 'di lta ste grong dang grong gi zhing rnams sbyin no/ /grong khyer dang grong khyer gyi zhing dang gos dang thod dang lag pa'i rgyan dang </text></item>
<item><p>119a3</p><section>mdo sde</section><text>mgul rgyan dang gser gyi tshong tshong dang rna rgyan dang se mo do dang do shal dang mgron bu dang gser dang dngul dang nor bu dang mu tig dang bai dUr+ya dang dung dang man shel dang byi ru yang sbyin par byed/ glang po che dang rta dang shing rta dang rkang thang dang /</text></item>
<item><p>119a4</p><section>mdo sde</section><text>bran pho dang bran mo yang sbyin par byed/ bzhon pa dang khyogs kyang sbyin par byed de/ gtsug gi nor bu ni su la yang sbyin par mi byed do/ /de ci'i phyir zhe na/ rgyal po'i gtsug tu btags pa'i nor bu de ni gcig pu kho </text></item>
<item><p>119a5</p><section>mdo sde</section><text>na yin pa'i phyir ro/ /'jam dpal gang gi tshe rgyal pos gtsug gi nor bu de yang sbyin par byed pa na/ rgyal po'i dpung gi tshogs yan lag bzhi po de dag thams cad ngo mtshar du 'gyur rmad du 'gyur ro/ /'jam dpal </text></item>
<item><p>119a6</p><section>mdo sde</section><text>de bzhin du/ de bzhin gshegs pa dgra bcom pa yang dag par rdzogs pa'i sangs rgyas nyid kyi lag stobs kyi bsod nams las byung ba'i khams gsum na/ chos kyi rgyal po mdzad pa'i khams gsum </text></item>
<item><p>119a7</p><section>mdo sde</section><text>de dag la bdud sdig can gnon te/ de nas de bzhin gshegs pa'i 'phags pa'i dmag mi rnams dang bdud tu thab mo byed do/ /'jam dpal des na de bzhin gshegs pa dgra bcom pa yang dag par rdzogs pa'i </text></item>
<item><p>119a8</p><section>mdo sde</section><text>sangs rgyas chos kyi rgyal po chos kyi bdag po 'phags pa'i dmag mi thab mo byed pa de dag la mdo sde brgya stong rnam pa du ma 'chad do/ /'khor bzhi yang dag par dga' bar bya ba'i phyir de dag la mya ngan las 'das </text></item>
<item><p>119b1</p><section>mdo sde</section><text>pa'i grong khyer dang chos kyi grong khyer chen po'i sbyin pa sbyin te/ mya ngan las 'das pas de dag la rdod cing chos kyi rnam grangs 'di lta bu 'di ni mi 'chad do/ /'jam dpal de la ji ltar stobs kyi 'khor lo sgyur ba'i rgyal po </text></item>
<item><p>119b2</p><section>mdo sde</section><text>dmag mi de dag 'thab pa na skyes bu'i rtsal chen pos ngo mtshar du gyur nas phyis bdog pa thams cad kyi mchog /gtsug gi nor bu 'jig rten thams cad yid mi ches shing ngo mtshar du gyur pa de sbyin par byed do/ /'jam </text></item>
<item><p>119b3</p><section>mdo sde</section><text>dpal ji ltar rgyal po de'i gtsug gi nor bu gtsug na 'dug pa de yun ring du bsrungs pa de bzhin du/ 'jam dpal de bzhin gshegs pa dgra bcom pa yang dag par rdzogs pa'i sangs rgyas khams gsum na chos kyi rgyal </text></item>
<item><p>119b4</p><section>mdo sde</section><text>po chen po chos kyi rgyal po mdzad pa/ gang gi tshe nyan thos dag dang byang chub sems dpa' dag /phung po'i bdud dam nyon mongs pa'i bdud dang 'thab pa gzigs te/ de dag dang lhan gcig tu 'thab pa na/ gang gi tshe 'dod </text></item>
<item><p>119b5</p><section>mdo sde</section><text>chags dang zhe sdang dang gti mug zad de/ khams gsum pa thams cad nas byung zhing bdud thams cad 'joms pa skyes bu'i rtsal chen po byas par gyur pa de'i tshe/ de bzhin gshegs pa dgra bcom pa yang dag par </text></item>
<item><p>119b6</p><section>mdo sde</section><text>rdzogs pa'i sangs rgyas mnyes nas 'phags pa'i dmag mi de dag la 'jig rten thams cad dang mi mthun pa/ 'jig rten thams cad la yid mi ches pa/ sngon ma bshad sngon ma bstan pa'i chos kyi rnam grangs </text></item>
<item><p>119b7</p><section>mdo sde</section><text>'di bshad de/ kun gyis thams cad mkhyen pa nyid thob par byed pa/ spyi gtsug gi nor bu chen po dang 'dra ba/ de bzhin gshegs pas nyan thos rnams la rab tu sbyin no/ /'jam dpal 'di ni de bzhin </text></item>
<item><p>119b8</p><section>mdo sde</section><text>gshegs pa rnams kyis chos bstan pa'i mchog ste/ 'di ni de bzhin gshegs pa rnams kyis chos kyi rnam grangs kyi mthu'o/ /chos kyi rnam grangs thams cad kyi nang na chos kyi rnam grangs 'di zab ste/</text></item>
<item><p>120a1</p><section>mdo sde</section><text>'jig rten thams cad dang mi mthun pa'o/ /'jam dpal stobs kyi 'khor lo sgyur ba'i rgyal po de nyid kyis ring du bsrungs pa'i gtsug gi nor bu bkrol te/ dmag mi mchog rnams la byin pa de bzhin du/</text></item>
<item><p>120a2</p><section>mdo sde</section><text>de bzhin gshegs pa'i chos kyi rnam grangs gsang ba yun ring por gsungs pa/ chos kyi rnam grangs thams cad kyi spyi bo la 'dug pa/ de bzhin gshegs pas mkhyen pa de/ de bzhin gshegs pas de ring </text></item>
<item><p>120a3</p><section>mdo sde</section><text>yang dag par rab tu ston to/ /de nas bcom ldan 'das don 'di nyid rgyas par ston cing de'i tshe tshigs su bcad pa 'di dag bka' stsal to/ /byams pa'i stobs ni rab tu ston par byed/ /rtag tu sems can kun la </text></item>
<item><p>120a4</p><section>mdo sde</section><text>snying yang brtse/ /bde bar gshegs pas bsngags pa'i mdo sde'i mchog /'di 'dra'i chos 'di rab tu ston par byed/ /gang dag khyim na gnas dang rab byung dang / /byang chub sems dpa' ma yin phyi dus der/ /chos 'di thos </text></item>
<item><p>120a5</p><section>mdo sde</section><text>nas smod par 'gyur 'ong zhes/ /thams cad la yang des ni byams stobs bstan/ /bdag gis byang chub rjes su 'thob 'gyur te/ /de bzhin gshegs la 'jug par nam gyur pa/ /de tshe thabs la gnas nas khyed la sbyin/ /</text></item>
<item><p>120a6</p><section>mdo sde</section><text>byang chub mchog 'di kun du bsgrags par bya'o/ /dper na stobs kyi 'khor lo sgyur rgyal gyis/ /mgu nas dmag mi rnams la mgron mang byin/ /glang chen rta dang shing rta rkang thang dang / /grong rnams dang ni grong khyer rnams </text></item>
<item><p>120a7</p><section>mdo sde</section><text>kyang byin/ /dga' nas kha cig la ni lag pa'i rgyan/ /dngul dang gser gyi tshong tshong rnams kyang byin/ /mu tig nor bu byi ru man shel dang / /sbyin par bya ba rnam pa mang po byin/ /gang tshe de na de la gang zhig gis/ /tsham </text></item>
<item><p>120a8</p><section>mdo sde</section><text>tshom med pa'i mchog gis ngo mtshar gyur/ /de yis ngo mtshar byas par shes nas su/ /cod pan las ni nor bu bkrol te byin/ /bzod pa'i stobs dang shes rab mdzod mang po/ /sangs rgyas chos rgyal ngas kyang de bzhin du/ /</text></item>
<item><p>120b1</p><section>mdo sde</section><text>phan zhing snying rje'i rjes su thugs brtse'i phyir/ /chos kyis 'jig rten 'di dag thams cad bstan/ /'tshe ba'i sems can dag kyang gzigs nas su/ /mdo sde bye ba phrag stong rnams kyang bshad/ /sems can gang 'dir nyon mongs </text></item>
<item><p>120b2</p><section>mdo sde</section><text>'joms gtsang ba/ /srog chags de dag rnams kyi mthu mkhyen nas/ /de nas chos rgyal sman pa chen po yang / /rnam grangs bye ba phrag brgya 'chad mdzad cing / /sems can stobs dang ye shes ldan mkhyen nas/ /gtsug gi nor bu </text></item>
<item><p>120b3</p><section>mdo sde</section><text>lta bu'i mdo 'di bshad/ /mdo sde kun gyi mchog gyur 'di yin te/ /'jig rten du ni mdo sde mtha' 'di bshad/ /ngas ni nam yang ma bshad rab bsrungs pa/ /de ni de ring bsgrags kyis thams cad nyon/ /nga ni yongs su </text></item>
<item><p>120b4</p><section>mdo sde</section><text>mya ngan 'das gyur nas/ /'di 'dra'i chos bzhi 'di dag bstan par bya/ /gang zhig byang chub mchog 'dod dang / /de dag nga yi bya ba rnams byed pa/ /de la mya ngan med cing bar chad med/ /mdog mi sdug cing na bar mi 'gyur dang / /</text></item>
<item><p>120b5</p><section>mdo sde</section><text>de yi mdog kyang nag por mi 'gyur te/ /de ni grong khyer ngan par yongs mi gnas/ /rtag tu mthong dga' drang srong chen po de/ /de bzhin gshegs pa bzhin du mchod par 'gyur/ /lha yi bu pho gzhon nu de dag kyang / rtag tu </text></item>
<item><p>120b6</p><section>mdo sde</section><text>de yi g.yog kyang byed par 'gyur/ /de la nam yang mtshon dang dug mi tshugs/ /lus la bong rdo dbyug pas mi phog go/ /de la gang dag kha ngan zer ba ni/ /de dag kha yang lkugs shing zums par 'gyur/ /mya ngan </text></item>
<item><p>120b7</p><section>mdo sde</section><text>nga 'das mdo 'di gang 'dzin pa/ /de ni srog chags rnams kyi gnyen du 'gyur/ /snang ba thob cing sa 'di'i steng na rgyu/ /srog chags bye ba mang po'i rab rib sel/ /de yis rmi lam bzang po'i dngos mthong ste/ /</text></item>
<item><p>120b8</p><section>mdo sde</section><text>des ni dge slong dge slong ma yang mthong / /de bzhin bdag lus seng ge'i khri la 'dug /rnam pa mang po'i chos rnams ston par byed/ /de ni rmi lam na yang lha klu dang / /gnod sbyin lha mis gang gA'i bye ma snyed/ /</text></item>
<item><p>121a1</p><section>mdo sde</section><text>thams cad thal mo sbyar ba de dag la/ /chos kyi dam pa rnam pa mang po 'chad/ /de ni rmi lam de bzhin gshegs mthong / /srog chags bye ba mang la chos ston cing / /'od zer stong dag rab tu 'gyed mdzad la/ /</text></item>
<item><p>121a2</p><section>mdo sde</section><text>mgon po dbyangs snyan gser gyi mdog 'dra mthong / /de yang de na thal mo sbyar 'dug nas/ /thub pa rkang gnyis mchog la mngon par bstod/ /rgyal ba sman pa chen po de yang ni/ /'khor bzhi dag la chos mchog </text></item>
<item><p>121a3</p><section>mdo sde</section><text>ston pa mdzad/ /de yis thos nas rab tu dga' bar 'gyur/ /rab tu mgu ba skyes nas mchod pa byed/ /phyir mi ldog pa'i ye shes myur reg nas/ /rmi lam du ni de yis gzungs thob po/ /'jig rten mgon pos </text></item>
<item><p>121a4</p><section>mdo sde</section><text>de yis bsam mkhyen nas/ /rigs kyi bu khyod ma 'ongs dus na 'dir/ /ye shes bla med zhi ba reg 'gyur zhes/ /skyes bu khyu mchog nyid tu de lung ston/ /khyod kyi zhing yang shin du rgya cher 'gyur/ /'khor bzhi rnams </text></item>
<item><p>121a5</p><section>mdo sde</section><text>kyang ji ltar nga yi bzhin/ /gus par gyur cing thal mo rab sbyar te/ /de dag zag med chos mang nyan par 'gyur/ /des ni bdag gi lus kyang yang mthong ba/ /ri sul dag na chos ni sgom byed cing / /chos la goms </text></item>
<item><p>121a6</p><section>mdo sde</section><text>par byas pas chos nyid reg /de yis ting nge 'dzin rnyed rgyal ba mthong / /gser gyi kha dog bsod nams rgyal mtshan ldan/ /rmi lam dag na mthong nas chos kyang nyan/ /thos nas de yang 'khor la rab tu ston/</text></item>
<item><p>121a7</p><section>mdo sde</section><text>de yi rmi lam du ni de 'dra rmi/ /rmi lam na yang rgyal srid thams cad dang / /btsun mo'i 'khor dang de bzhin gnyen tshogs spangs/ /'dod pa thams cad spangs te mngon par byung / /byang chub snying </text></item>
<item><p>121a8</p><section>mdo sde</section><text>po ga la yod par song / /byang chub 'dod pa'i phyir ni shing drung der/ /de na seng ge'i khri la 'dug nas su/ /de bzhin du yang zhag bdun 'das nas ni/ /de bzhin gshegs kyi ye shes rjes su thob/ /byang chub thob ste </text></item>
<item><p>121b1</p><section>mdo sde</section><text>de nas langs nas su/ /zag pa med pa'i 'khor lo rab bskor te/ /bskal pa bsam gyis mi khyab bye stong du/ /'khor bzhi dag la de ni chos ston no/ /der ni zag pa med pa'i chos bstan nas/ /srog chags </text></item>
<item><p>121b2</p><section>mdo sde</section><text>bye ba mang po mya ngan bzlas/ /rgyu zad mar me bzhin du mya ngan 'da'/ /de ni rmi lam rnam pa de 'dra rmi/ /nga yis legs bshad nga yis chos mdo mchog /gang zhig phyi ma'i dus na rab ston pa/ /de yi phan yon </text></item>
<item><p>121b3</p><section>mdo sde</section><text>mang zhing mtha' yas te/ /'jam dbyangs de dag 'dra bar de rtag 'gyur/ /dam pa'i chos pad ma dkar po las bde bar gnas pa'i le'u zhes bya ste bcu gsum pa'o// // de nas 'jig rten gyi khams </text></item>
<item><p>121b4</p><section>mdo sde</section><text>gzhan dag nas lhags pa'i byang chub sems dpa' sems dpa' chen po gang gA'i klung brgyad kyi bye ma snyed/ de'i tshe 'khor gyi dkyil 'khor de nas langs te de dag thal mo sbyar nas bcom ldan 'das la phyag 'tshal te/</text></item>
<item><p>121b5</p><section>mdo sde</section><text>bcom ldan 'das la 'di skad ces gsol to/ /gal te bcom ldan 'das kyis bdag cag la gnang na/ bcom ldan 'das bdag cag gis kyang de bzhin gshegs pa yongs su mya ngan las 'das nas/ chos kyi </text></item>
<item><p>121b6</p><section>mdo sde</section><text>rnam grangs 'di 'jig rten gyi khams mi mjed 'dir yang dag par rab tu bstan par bgyi'o/ /klag par bgyi'o/ /yi ger bri bar bgyi'o/ /mchod par bgyi'o/ /chos kyi rnam grangs 'di la brtson par bgyi'o/ /</text></item>
<item><p>121b7</p><section>mdo sde</section><text>bcom ldan 'das chos kyi rnam grangs 'di bdag cag la legs par bka' stsal du gsol/ de nas bcom ldan 'das kyis byang chub sems dpa' de dag thams cad la 'di skad ces bka' stsal to/ /</text></item>
<item><p>121b8</p><section>mdo sde</section><text>rigs kyi bu dag khyed kyis 'di bya ci dgos/ 'jig rten gyi khams mi mjed 'di na nga yi byang chub sems dpa' stong phrag gang gA'i klung drug bcu'i bye ma snyed yod de/ byang chub sems dpa' de lta bu rnams kyi </text></item>
<item><p>122a1</p><section>mdo sde</section><text>byang chub sems dpa' re re'i g.yog kyang / /byang chub sems dpa' stong phrag gang gA'i klung drug bcu'i bye ma snyed kho na ste/ byang chub sems dpa' de dag re re'i g.yog kyang de snyed do/ /de dag nga yongs </text></item>
<item><p>122a2</p><section>mdo sde</section><text>su mya ngan las 'das nas phyi ma'i dus phyi ma'i tshe na/ chos kyi rnam grangs 'dzin to/ /yang dag par rab tu ston to/ /bcom ldan 'das kyis de skad ces bka' stsal ma thag tu/ 'jig rten gyi khams mi mjed </text></item>
<item><p>122a3</p><section>mdo sde</section><text>'di kun du gas/ rnam par gas par gyur to/ /gas pa de dag gi bar nas gang dag 'jig rten gyi khams mi mjed 'di nyid la brten cing / sa chen po 'di'i 'og gi nam mkha'i khams la gnas pa'i byang chub </text></item>
<item><p>122a4</p><section>mdo sde</section><text>sems dpa' lus gser gyi kha dog lta bu/ skyes bu chen po'i mtshan sum bcu rtsa gnyis dang ldan pa bye ba khrag khrig brgya stong phrag mang po 'thon te/ de dag bcom ldan 'das kyi gsung 'di lta bu 'di thos nas sa </text></item>
<item><p>122a5</p><section>mdo sde</section><text>rum nas 'thon te/ de dag la byang chub sems dpa' re re yang / g.yog byang chub sems dpa' gang gA'i klung drug bcu'i bye ma snyed yod cing / tshogs dang tshogs chen po dang / tshogs kyi slob dpon no/ /byang chub </text></item>
<item><p>122a6</p><section>mdo sde</section><text>sems dpa' sems dpa' chen po tshogs dang tshogs chen po dang / tshogs kyi slob dpon 'di lta bu'i byang chub sems dpa' bye ba khrag khrig brgya stong phrag gang gA'i klung drug bcu'i bye ma snyed de dag 'jig </text></item>
<item><p>122a7</p><section>mdo sde</section><text>rten gyi khams mi mjed 'di'i sa rum nas 'thon par gyur na/ byang chub sems dpa' sems dpa' chen po g.yog byang chub sems dpa' gang gA'i klung lnga bcu'i bye ma snyed yod pa rnams lta ci smos/ byang chub sems </text></item>
<item><p>122a8</p><section>mdo sde</section><text>dpa' sems dpa' chen po g.yog byang chub sems dpa' gang gA'i klung bzhi bcu'i bye ma snyed yod pa rnams lta ci smos/ byang chub sems dpa' sems dpa' chen po g.yog byang chub sems dpa' gang gA'i klung sum </text></item>
<item><p>122b1</p><section>mdo sde</section><text>bcu'i bye ma snyed yod pa rnams lta ci smos/ byang chub sems dpa' sems dpa' chen po g.yog byang chub sems dpa' gang gA'i klung nyi shu'i bye ma snyed yod pa rnams lta ci smos/ byang chub sems dpa' sems dpa' </text></item>
<item><p>122b2</p><section>mdo sde</section><text>chen po g.yog byang chub sems dpa' gang gA'i klung bcu'i bye ma snyed yod pa rnams lta ci smos/ byang chub sems dpa' sems dpa' chen po g.yog byang chub sems dpa' gang gA'i klung lnga dang bzhi dang gsum </text></item>
<item><p>122b3</p><section>mdo sde</section><text>dang gnyis kyi bye ma snyed yod pa rnams lta ci smos/ byang chub sems dpa' sems dpa' chen po g.yog byang chub sems dpa' gang gA'i klung gcig gi bye ma snyed yod pa rnams lta ci smos/ byang chub sems dpa' sems </text></item>
<item><p>122b4</p><section>mdo sde</section><text>dpa' chen po g.yog byang chub sems dpa' gang gA'i klung phyed kyi bye ma snyed yod pa rnams lta ci smos/ byang chub sems dpa' sems dpa' chen po g.yog byang chub sems dpa' gang gA'i klung gi bye ma'i bzhi cha dang drug cha dang brgyad </text></item>
<item><p>122b5</p><section>mdo sde</section><text>cha dang nyi shu cha dang lnga bcu cha dang brgya yi cha dang stong gi cha dang brgya phrag stong gi cha dang bye ba'i cha dang bye ba brgya'i cha dang bye ba stong gi cha dang bye ba brgya stong gi cha dang bye ba khrag khrig brgya phrag stong gi cha yod pa rnams lta ci smos/</text></item>
<item><p>122b6</p><section>mdo sde</section><text>byang chub sems dpa' sems dpa' chen po g.yog byang chub sems dpa' bye ba khrag khrig brgya stong mang po yod pa rnams lta ci smos/ byang chub sems dpa' sems dpa' chen po g.yog bye ba yod pa rnams lta ci smos/</text></item>
<item><p>122b7</p><section>mdo sde</section><text>byang chub sems dpa' sems dpa' chen po g.yog stong phrag brgya yod pa rnams lta ci smos/ byang chub sems dpa' sems dpa' chen po g.yog stong yod pa rnams lta ci smos/ byang chub sems </text></item>
<item><p>122b8</p><section>mdo sde</section><text>dpa' sems dpa' chen po g.yog lnga brgya yod pa rnams lta ci smos/ byang chub sems dpa' sems dpa' chen po g.yog bzhi brgya dang sum brgya dang nyis brgya yod pa rnams lta ci smos/ byang chub </text></item>
<item><p>123a1</p><section>mdo sde</section><text>sems dpa' sems dpa' chen po g.yog brgya yod pa rnams lta ci smos/ byang chub sems dpa' sems dpa' chen po g.yog byang chub sems dpa' lnga bcu yod pa rnams lta ci smos/ de bzhin du sbyar te/</text></item>
<item><p>123a2</p><section>mdo sde</section><text>byang chub sems dpa' sems dpa' chen po g.yog byang chub sems dpa' bzhi bcu pa dang sum bcu pa dang nyi shu pa dang bcu pa dang lnga pa dang bzhi pa dang gsum pa dang gnyis pa rnams lta ci smos/ byang chub sems dpa' sems </text></item>
<item><p>123a3</p><section>mdo sde</section><text>dpa' chen po bdag dang gnyis pa rnams lta ci smos/ byang chub sems dpa' sems dpa' chen po g.yog med pa de gcig pu gnas pa rnams lta ci smos te/ de dag gi grangs sam bgrang ba'am dpe 'am zla 'ang mi dmigs </text></item>
<item><p>123a4</p><section>mdo sde</section><text>pa'i byang chub sems dpa' sems dpa' chen po dag 'jig rten gyi khams mi mjed 'di'i sa rum nas 'thon no/ /de dag 'thon nas bcom ldan 'das de bzhin gshegs pa rin chen mang yongs su mya ngan las 'das </text></item>
<item><p>123a5</p><section>mdo sde</section><text>pa dang / bcom ldan 'das de bzhin gshegs pa shAkya thub pa dang lhan gcig tu seng ge'i khri gang la bzhugs pa'i rin po che'i mchod rten chen po nam mkha' bar snang la gnas pa ga la ba der dong ste lhags nas/ de bzhin </text></item>
<item><p>123a6</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas de gnyis kyi zhabs la mgo bos phyag 'tshal te/ bcom ldan 'das de bzhin gshegs pa shAkya thub pa nyid kyi sprul pa/ de bzhin gshegs pa'i sku gang dag </text></item>
<item><p>123a7</p><section>mdo sde</section><text>phyogs bcu kun gyi 'jig rten gyi khams gzhan dang gzhan dag nas 'dus pa/ rin po che sna tshogs kyi shing ljon pa'i drung dag na seng ge'i khri dag la bzhugs pa'i bcom ldan 'das de dag thams cad la btud cing </text></item>
<item><p>123a8</p><section>mdo sde</section><text>phyag 'tshal te/ de bzhin gshegs pa dgra bcom pa yang dag par rdzogs pa'i sangs rgyas de dag la/ lan brgya stong du mar bskor ba byas nas/ byang chub sems dpa'i bstod pa rnams pa du mas </text></item>
<item><p>123b1</p><section>mdo sde</section><text>mngon par bstod de phyogs gcig tu 'khod nas thal mo sbyar te/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa dang / bcom ldan 'das de bzhin gshegs </text></item>
<item><p>123b2</p><section>mdo sde</section><text>pa dgra bcom pa yang dag par rdzogs pa'i sangs rgyas rin chen mang la mngon du phyag 'tshal lo/ /de'i tshe byang chub sems dpa' sems dpa' chen po de dag sa rum nas 'thon nas/ bar gyi bskal pa lnga bcu rdzogs </text></item>
<item><p>123b3</p><section>mdo sde</section><text>par 'das kyi bar du de bzhin gshegs pa rnams la phyag 'tshal zhing byang chub sems dpa'i bstod pa rnam pa du mas bstod do/ /bar gyi bskal pa lnga bcu po de dag la/ bcom ldan 'das shAkya thub pa de cang mi gsung bar </text></item>
<item><p>123b4</p><section>mdo sde</section><text>gyur to/ /'khor bzhi po de dag kyang bar gyi bskal pa lnga bcu po de dag nyid la cang mi smra bar 'khod par gyur to/ /de nas bcom ldan 'das kyi rdzu 'phrul mngon par 'du bya ba 'di lta bu mdzad de/ rdzu 'phrul ji lta bu mngon par </text></item>
<item><p>123b5</p><section>mdo sde</section><text>'du bya ba mngon par mdzad pas 'khor bzhi po de dag gis de dag phyi dro gcig kho na snyam du shes so/ /'jig rten gyi khams mi mjed 'di yang 'jig rten gyi khams stong phrag brgya'i nam mkha' tsam du gyur te/</text></item>
<item><p>123b6</p><section>mdo sde</section><text>byang chub sems dpas yongs su gang bar mthong ngo / /byang chub sems dpa'i tshogs chen po dang byang chub sems dpa'i phung po chen po de'i gtso bo/ byang chub sems dpa' sems dpa' chen po bzhi gang dag </text></item>
<item><p>123b7</p><section>mdo sde</section><text>byung ba 'di lta ste/ byang chub sems dpa' sems dpa' chen po spyod pa khyad par can zhes bya ba dang / byang chub sems dpa' sems dpa' chen po spyod pa mtha' yas shes bya ba dang / byang chub sems dpa' </text></item>
<item><p>123b8</p><section>mdo sde</section><text>sems dpa' chen po spyod pa rnam dag ces bya ba dang / byang chub sems dpa' sems dpa' chen po spyod pa brtan pa zhes bya ba ste/ byang chub sems dpa' sems dpa' chen po bzhi po de dag ni </text></item>
<item><p>124a1</p><section>mdo sde</section><text>byang chub sems dpa'i tshogs chen po dang byang chub sems dpa'i phung po chen po de'i gtso bor gyur to/ /de nas byang chub sems dpa' sems dpa' chen po bzhi po de dag byang chub sems dpa'i tshogs chen po </text></item>
<item><p>124a2</p><section>mdo sde</section><text>dang byang chub sems dpa'i phung po de'i mdun du 'dug ste/ bcom ldan 'das kyi spyan sngar thal mo sbyar nas bcom ldan 'das la 'di skad ces gsol to/ /bcom ldan 'das la gnod pa chung lags </text></item>
<item><p>124a3</p><section>mdo sde</section><text>sam snyun nyung lags sam bde bar reg pa la gnas lags sam/ bcom ldan 'das khyod kyi sems can rnams tshul mdzes lags sam legs par go ba lags sam gdul sla ba lags sam </text></item>
<item><p>124a4</p><section>mdo sde</section><text>rnam par sbyang sla ba lags sam bcom ldan 'das la skyo ba skyed par mi bgyid lags sam/ de nas byang chub sems dpa' sems dpa' chen po bzhi po de dag gis/ bcom ldan 'das la tshigs su bcad pa </text></item>
<item><p>124a5</p><section>mdo sde</section><text>'di dag gsol to/ /'jig rten mgon po 'od mdzad pa/ /bde bar reg la gnas lags sam/ /gnod las rnam par rab grol lam/ /sdig pa mi mnga' sku bde 'am/ /khyod kyi sems can tshul </text></item>
<item><p>124a6</p><section>mdo sde</section><text>mdzes sam/ /gdul sla sbyang bar sla lags sam/ /'jig rten mgon gyis bshad pa na/ /skyo ba skyed par mi bgyid dam/ /de nas bcom ldan 'das kyis byang chub sems dpa'i tshogs chen po dang byang chub </text></item>
<item><p>124a7</p><section>mdo sde</section><text>sems dpa'i phung po de'i gtso bo/ byang chub sems dpa' bzhi la 'di skad ces bka' stsal to/ /rigs kyi bu dag de bzhin te bde bar reg pa la gnas so/ /gnod pa chung ngo / /snyun nyung ngo / /nga'i sems can 'di dag </text></item>
<item><p>124a8</p><section>mdo sde</section><text>tshul mdzes so/ /go sla'o gdul sla'o/ /rnam par sbyang sla'o/ /rnam par sbyong ba na nga la skyo ba mi skyed do/ /de ci'i phyir zhe na/ rigs kyi bu dag nga nyid kyis sems can 'di dag sngon gyi yang dag par rdzogs pa'i sangs rgyas kyi tshe yongs su sbyang ba byas </text></item>
<item><p>124b1</p><section>mdo sde</section><text>pa'i phyir te/ rigs kyi bu dag nga mthong ba dang thos pa tsam gyis kyang mos par 'gyur la/ sangs rgyas kyi ye shes la 'bab cing 'jug ste/ gang dag nyan thos kyi sa la yongs su 'dris par byas pa rnams ni ma gtogs so/ /</text></item>
<item><p>124b2</p><section>mdo sde</section><text>de dag kyang ngas da ltar sangs rgyas kyi ye shes la btsud do don dam pa thos par byas so/ /de nas de'i tshe byang chub sems dpa' sems dpa' chen po de dag gis tshigs su bcad pa 'di dag gsol to/ /dpa' bo chen po legs </text></item>
<item><p>124b3</p><section>mdo sde</section><text>so legs khyod kyi sems kyi tshul mdzes shing / /gdul sla rnam par sbyang sla dang / /'dren pa gang dag khyod kyi ni/ /ye shes zab mo 'di nyan cing / /thos nas mos par 'gyur ba dang / /'dren par 'jug par 'gyur ba la/ /</text></item>
<item><p>124b4</p><section>mdo sde</section><text>bdag cag rjes su yi rang ngo / /de skad ces gsol pa dang / bcom ldan 'das kyis byang chub sems dpa'i tshogs chen po dang byang chub sems dpa'i phung po chen po de'i gtso bo/ byang chub sems dpa' sems dpa' </text></item>
<item><p>124b5</p><section>mdo sde</section><text>chen po bzhi po de dag la/ rigs kyi bu dag legs so legs so/ /rigs kyi bu dag khyed de bzhin gshegs pa la mngon par bstod pa yang legs so legs so zhes bya ba byin no/ /de'i tshe byang chub sems dpa' </text></item>
<item><p>124b6</p><section>mdo sde</section><text>sems dpa' chen po byams pa dang gzhan yang byang chub sems dpa' bye ba khrag khrig brgya stong phrag gang gA'i klung brgyad kyi bye ma snyed dag 'di snyam du sems te/ byang chub sems dpa'i tshogs chen po dang byang chub </text></item>
<item><p>124b7</p><section>mdo sde</section><text>sems dpa'i phung po chen po gang sa rum nas 'thon te/ bcom ldan 'das kyi spyan sngar 'dug nas/ bcom ldan 'das la sti stang du byed/ btsun par byed/ bcom ldan 'das la dgyes par byed pa 'di dag /bdag </text></item>
<item><p>124b8</p><section>mdo sde</section><text>cag gis sngon ma mthong sngon ma thos na/ byang chub sems dpa' sems dpa' chen po 'di dag ga las lhags snyam sems so/ /de nas byang chub sems dpa' sems dpa' chen po byams pas bdag nyid </text></item>
<item><p>125a1</p><section>mdo sde</section><text>the tshom dang som nyir gyur pa yang shes/ byang chub sems dpa' sems dpa' chen po bye ba khrag khrig brgya stong phrag gang gA'i klung brgyad kyi bye ma snyed de dag gi sems kyi rnam par rtog pa yang sems kyis rig nas de'i tshe </text></item>
<item><p>125a2</p><section>mdo sde</section><text>thal mo sbyar te/ bcom ldan 'das la tshigs su bcad pa'i dbyangs kyis don de zhus pa/ byang chub sems dpa' sngon ma byung / /brgya stong phrag ni mang po dang / /bye ba phrag ni mtha' yas pa/ /rkang gnyis mchog </text></item>
<item><p>125a3</p><section>mdo sde</section><text>gis bstan du gsol/ /rdzu 'phrul chen po 'di dag rnams/ /gang nas ji ltar lhags par gyur/ /rab tu che ba'i lus kyi gzugs/ /'di dag gang nas ji ltar lhags/ /'di dag thams cad brtan ldan zhing / /</text></item>
<item><p>125a4</p><section>mdo sde</section><text>dran dang ldan la drang srong che/ /shin du blta na sdug pa'i gzugs/ /'di dag gang nas lhags par gyur/ /byang chub sems dpa' mkhas gyur pa/ /re re'i g.yog kyang dpag mi lang / /gang gA'i bye ma ji snyed pa/ /de snyed mchis so </text></item>
<item><p>125a5</p><section>mdo sde</section><text>'jig rten dbang / /byang chub sems dpa'i g.yog rnams ni/ /grags ldan drug bcur yongs tshang ba/ /gang gA'i klung gi bye ma snyed/ /kun kyang byang chub zhugs pa lags/ /dpa' bo g.yog dang ldan gyur pa/ /rnam pa 'di 'dra'i skyob </text></item>
<item><p>125a6</p><section>mdo sde</section><text>rnams kyi/ /'di dag tshad ni gang gA'i klung / /drug bcu kho na'i bye ma snyed/ /gzhan dag de bas ches mang ste/ /g.yog rnams mtha' yas ldan pa lags/ /gang gA phrag ni lnga bcu dang / /bzhi bcu dang ni sum bcu dang / gang gA nyi shu </text></item>
<item><p>125a7</p><section>mdo sde</section><text>'i bye snyed de/ /g.yog 'khor de dag de snyed lags/ /gzhan dag de bas ches mang ste/ /de dag rnams kyi bcu dang lnga/ /skyob pa sangs rgyas sras rnams kyi/ /so so re re'i g.yog gyur pa/ /gang nas 'di </text></item>
<item><p>125a8</p><section>mdo sde</section><text>'dra'i 'khor 'di rnams/ /rnam par 'dren pa de ring lhags/ /so so re re'i g.yog gyur pa/ /rjes su slob pa'i grogs po dag /gang gA bzhi dang gsum rnams dang / /gnyis kyi bye ma snyed kyang mchis/ /</text></item>
<item><p>125b1</p><section>mdo sde</section><text>gzhan yang de bas ches mang ba/ /de yi grangs ni mtha' yas te/ /bskal pa bye ba stong du yang / /de dag dpag par nus ma lags/ /byang chub sems dpa' dpa' bo pa/ /skyob pa dag gi g.yog rnams ni/ /</text></item>
<item><p>125b2</p><section>mdo sde</section><text>gang gA phyed dang sum cha dang / /bcu dang nyi shu'i cha yang mchis/ /gzhan yang de bas ches mang ste/ /bskal pa bye ba brgya rnams su/ /re re bgrang bar bgyis na ni/ /de dag rnams la tshad ma </text></item>
<item><p>125b3</p><section>mdo sde</section><text>mchis/ /gzhan yang de bas ches mang ste/ /g.yog rnams nyung ba ma lags pa/ /bye ba bye ba bye ba dang / /de bzhin bye ba phyed pa'ang mchis/ /gzhan yang drang srong che rnams kyi/ /byang chub sems dpa' shes rab </text></item>
<item><p>125b4</p><section>mdo sde</section><text>che/ /bgrang ba las ni 'das pa rnams/ /thams cad gus dang bcas par gnas/ /g.yog 'khor stobs dang ldan pa dang / /de bzhin brgya dang lnga bcu dang / /bskal pa bye ba phrag brgyar yang / /de dag </text></item>
<item><p>125b5</p><section>mdo sde</section><text>bgrang bar nus ma lags/ /dpa' bo dag gi g.yog rnams ni/ /nyi shu dag dang bcu dang lnga / /de bzhin bzhi gsum gnyis pa yang / /de dag la ni grangs ma mchis/ /gang dag bdag nyid gcig rgyu zhing / /</text></item>
<item><p>125b6</p><section>mdo sde</section><text>gcig pu zhi ba myong bgyid pa/ /gang dag de ring 'dir lhags pa/ /de dag la yang grangs ma mchis/ /grangs shing lag na thogs nas su/ /gang gA'i bye ma snyed rnams kyi/ /bskal par gal te mis bgrangs kyang / /</text></item>
<item><p>125b7</p><section>mdo sde</section><text>des ni mtha' ma rnyed ma lags/ /kun kyang che ba'i bdag nyid can/ /skyob pa brtson 'grus ldan pa ste/ /byang chub sems dpa' dpa' bo pa/ /'di rnams gang las byung ba lags/ /gang gis 'di dag chos rnam </text></item>
<item><p>125b8</p><section>mdo sde</section><text>bstan/ /byang chub la ni su yis bkod/ /'di dag su yi bstan la mos/ /gang gis bstan pa 'dzin pa lags/ /sa 'di thams cad brtol nas su/ /phyogs bzhi dag ni kun nas kyang / /mkhas shing rdzu 'phrul ldan pa dang / /</text></item>
<item><p>126a1</p><section>mdo sde</section><text>shes rab chen po rnams kyang 'thon/ /byang chub sems dpa' 'jigs bral ba/ /de ltar 'thon pa 'di dag gis/ /thub pa 'jig rten khams 'di yang / /kun tu sang seng bgyis lags so/ /'di dag nam yang bdag cag </text></item>
<item><p>126a2</p><section>mdo sde</section><text>gis/ /sngon chad ye yong ma mthong na/ /de yi zhing gi mi rnams ni/ /'jig rten 'dren pa bstan du gsol/ /phyogs bcu dag tu bdag cag rnams/ /'di ltar yang dang yang mchis na/ /byang chub sems dpa' 'di dag ni/ /bdag </text></item>
<item><p>126a3</p><section>mdo sde</section><text>cag rnams kyis yong ma mthong / /khyod kyi sras rnams gcig kyang ni/ /bdag cag nam yang ma mthong ba/ /'di dag de ring 'phral la mthong / /thub pa de yi spyod pa gsungs/ /byang chub sems dpa' khrag khrig phrag /stong gi phrag ni brgya rnams </text></item>
<item><p>126a4</p><section>mdo sde</section><text>kyang / /thams cad ngo mtshar ltad mor gyur/ /rkang gnyis mchog la de dag lta/ /byang chub sems dpa' 'jigs bral ba/ /dpa' bo 'di dag ga las mchis/ /phung po mi mnga' dpag yas pa/ /dpa' bo chen po lung bstan gsol/ /yang de'i </text></item>
<item><p>126a5</p><section>mdo sde</section><text>tshe bcom ldan 'das de bzhin gshegs pa shAkya thub pa'i sprul pa gang dag phyogs bcu'i 'jig rten gyi khams gzhan dag na sems can rnams la chos ston pa'i de bzhin gshegs pa dgra bcom pa yang dag par rdzogs </text></item>
<item><p>126a6</p><section>mdo sde</section><text>pa'i sangs rgyas bye ba khrag khrig brgya stong 'jig rten gyi khams gzhan dag nas gshegs nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i phyogs </text></item>
<item><p>126a7</p><section>mdo sde</section><text>brgyad kun na rin po che'i seng ge'i khri chen po la skyil mo dkrung bcas te bzhugs pa/ de bzhin gshegs pa de dag gi so so'i zhabs 'bring ba de dag gis kyang byang chub sems dpa'i tshogs chen po dang / /byang chub sems </text></item>
<item><p>126a8</p><section>mdo sde</section><text>dpa'i phung po chen po sa rum nas 'thon te nam mkha' la 'khod pa de dag mthong nas/ ngo mtshar dang rmad tu gyur/ so so'i de bzhin gshegs pa la 'di skad ces gsol to/ /bcom ldan 'das byang chub sems dpa' sems </text></item>
<item><p>126b1</p><section>mdo sde</section><text>dpa' chen po dpag tu ma mchis grangs ma mchis pa 'di snyed gang nas lhags/ de skad ces gsol pa dang / de bzhin gshegs pa dgra bcom pa yang dag par rdzogs pa'i sangs rgyas de dag gis/ rang rang gi zhabs </text></item>
<item><p>126b2</p><section>mdo sde</section><text>'bring ba de dag la 'di skad ces bka' stsal to/ /rigs kyi bu dag khyed yud tsam zhig sdod cig /byang chub sems dpa' sems dpa' chen po byams pa/ bcom ldan 'das shAkya thub pa'i 'og tu bla na med pa yang dag par </text></item>
<item><p>126b3</p><section>mdo sde</section><text>rdzogs pa'i byang chub tu lung bstan de/ bcom ldan 'das shAkya thub pa de la don 'di 'dri ste/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas de'i lan ldon par </text></item>
<item><p>126b4</p><section>mdo sde</section><text>'gyur gyis de las khyed nyon cig /de nas bcom ldan 'das kyis byang chub sems dpa' sems dpa' chen po byams pa la bka' stsal pa/ ma pham pa gang khyod kyis nga la gnas rgya chen po 'di dris pa ma pham pa </text></item>
<item><p>126b5</p><section>mdo sde</section><text>legs so legs so/ /de nas bcom ldan 'das kyis thams cad dang ldan pa'i byang chub sems dpa'i tshogs la bka' stsal pa/ rigs kyi bu dag de bzhin gshegs pa'i ye shes mthong ba dang / de bzhin gshegs </text></item>
<item><p>126b6</p><section>mdo sde</section><text>pa'i khyu mchog tu gyur pa dang / de bzhin gshegs pa'i phrin las dang / de bzhin gshegs pa'i rnam par rol pa dang / de bzhin gshegs pa'i mthu bgyings pa dang / de bzhin gshegs pa'i pha rol gnon pa/ de bzhin </text></item>
<item><p>126b7</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas de yang dag par rab tu ston gyis/ rigs kyi bu dag de'i phyir/ byang chub sems dpa'i tshogs 'di thams cad sgrims shig /shin tu go gyon la mthu </text></item>
<item><p>126b8</p><section>mdo sde</section><text>brtan par gyis shig /de nas bcom ldan 'das kyis de'i tshe tshigs su bcad pa 'di dag bka' stsal to/ /gzhan ma yin pa'i tshig rnams ngas bshad kyis/ /rigs kyi bu dag thams cad rab tu bsgrims/ /</text></item>
<item><p>127a1</p><section>mdo sde</section><text>de bzhin gshegs kyi ye shes bsam mi khyab/ /'di la mkhas rnams zhum par ma byed cig /kun kyang brtan dang ldan zhing dran ldan byos/ /kun kyang mnyam par gzhag cing gnas par gyis/ /de bzhin gshegs </text></item>
<item><p>127a2</p><section>mdo sde</section><text>pa rnams kyi ngo mtshar ba/ /sngon chad ma byung chos ni mnyan par byos/ /ngas ni khyed cag legs par yongs dgod kyis/ /thams cad the tshom nam yang ma byed cig /rnam par 'dren pa gzhan du gsung ma yin/ /nga yi </text></item>
<item><p>127a3</p><section>mdo sde</section><text>ye shes nams kyang grangs yod min/ /bde bar gshegs pas chos zab thugs chud de/ /brtag mi nus shing de la tshad kyang med/ /ngas ni chos de rab tu bstan par byas/ /de dag ci 'dra ci lta nga las nyon/ /de nas </text></item>
<item><p>127a4</p><section>mdo sde</section><text>bcom ldan 'das kyis tshigs su bcad pa de dag bka' stsal nas/ byang chub sems dpa' sems dpa' chen po byams pa la bka' stsal pa/ ma pham pa khyod mos par bya/ khyod khong du chud par bya'o/ /ma pham </text></item>
<item><p>127a5</p><section>mdo sde</section><text>pa byang chub sems dpa' sems dpa' chen po dpag tu med/ grangs med bsam gyis mi khyab gzhal du med/ bgrang du med pa gang dag khyod kyis sngon ma mthong ba sa rum nas gdod 'thon pa'i byang chub sems </text></item>
<item><p>127a6</p><section>mdo sde</section><text>dpa' sems dpa' chen po 'di dag thams cad ni/ ma pham pa nga 'jig rten gyi khams mi mjed 'dir bla na med pa yang dag par rdzogs pa'i byang chub mngon par rdzogs par sangs rgyas nas/ nga nyid kyis bla na med </text></item>
<item><p>127a7</p><section>mdo sde</section><text>pa yang dag par rdzogs pa'i byang chub la btsud de yongs su bsngos so/ /rigs kyi bu 'di dag ni ngas byang chub sems dpa'i chos 'di la yongs su smin par byas pa/ rab tu bkod pa bzhag pa/ yongs su gnas par </text></item>
<item><p>127a8</p><section>mdo sde</section><text>byas pa/ btsud pa khong du chud par byas pa dag go/ /ma pham pa byang chub sems dpa' sems dpa' chen po 'di dag ni 'jig rten gyi khams mi mjed 'di'i 'og gi nam mkha'i khams kyis yongs su zin pa na </text></item>
<item><p>127b1</p><section>mdo sde</section><text>gnas te/ kha don dang lung nod pa dang tshul bzhin du yid la byed pa la zhugs pa dag go/ /rigs kyi bu 'di dag ni 'du 'dzi la mi dga' zhing 'du 'dzi med pa la dga' ba brtson pa mi 'dor zhing brtson 'grus brtsams pa dag </text></item>
<item><p>127b2</p><section>mdo sde</section><text>ma pham pa rigs kyi bu 'di dag ni bden pa la mngon par dga' zhing bden pa la mos pa ste/ rigs kyi bu 'di dag ni lha dang mi la brten cing mi gnas so/ /rigs kyi bu 'di dag ni 'du 'dzi med pa'i spyod pa la dga' ba </text></item>
<item><p>127b3</p><section>mdo sde</section><text>chos kyi kun dga' ba la mos pa sangs rgyas kyi ye shes la brtson pa dag go/ /de nas bcom ldan 'das kyis de'i tshe tshigs su bcad pa 'di dag bka' stsal to/ /byang chub sems dpa' 'di dag dpag med pa/ /'di </text></item>
<item><p>127b4</p><section>mdo sde</section><text>dag bsam gyis mi khyab tshad kyang med/ /rdzu 'phrul shes rab thos pa rnams dang ldan/ /bskal pa bye ba mang por ye shes spyad/ /nga yis 'di dag thams cad byang chub la/ /yongs su smin byas nga yi zhing na 'khod/ /</text></item>
<item><p>127b5</p><section>mdo sde</section><text>'di dag thams cad nga yis smin byas te/ /byang chub sems dpa' 'di dag nga yi bu/ /'di dag thams cad dgon dang sbyangs la mos/ /'du 'dzi sa ni rtag tu spong bar byed/ /nga yi spyod pa mchog gi rjes slob cing / /</text></item>
<item><p>127b6</p><section>mdo sde</section><text>nga bu 'di dag 'du 'dzi med par spyod/ /nam mkhas yongs su 'dzin pa der gnas te/ /zhing 'di'i 'og na dpa' rnams yongs su spyod/ /byang chub dam pa 'di ni kun sgrub cing / /nyin mtshan du ni bag yod shin du </text></item>
<item><p>127b7</p><section>mdo sde</section><text>brtson/ /thams cad brtson 'grus brtsams pa dran dang ldan/ /dpag tu med pa'i shes rab stobs la gnas/ /'di dag mi 'jigs par yang chos 'chad pa'i/ /'od gsal 'di dag thams cad nga yi bu/ /</text></item>
<item><p>127b8</p><section>mdo sde</section><text>byang chub dam pa 'di ni ngas thob nas/ /grong khyer ga ya de yi shing drung der/ /chos kyi 'khor lo bla na med pa bskor/ /thams cad byang chub mchog 'dir smin par byas/ /zag med yang dag nga yi tshig 'di </text></item>
<item><p>128a1</p><section>mdo sde</section><text>ni/ /thos nas thams cad nga la dad par gyis/ /nga yis de ltar byang chub mchog thob ring / /ngas ni 'di dag thams cad yongs smin byas/ /de nas byang chub sems dpa' sems dpa' </text></item>
<item><p>128a2</p><section>mdo sde</section><text>chen po byams pa dang byang chub sems dpa' bye ba khrag khrig brgya stong mang po de dag ngo mtshar du gyur rmad tu gyur nas/ ji ltar na bcom ldan 'das skad cig bzhugs nas/ yun ring po ma lon par byang </text></item>
<item><p>128a3</p><section>mdo sde</section><text>chub sems dpa' grangs med pa 'di snyed 'di dag bla na med pa yang dag par rdzogs pa'i byang chub tu yang dag par btsud de yongs su smin par mdzad snyam mo/ /de nas bcom ldan 'das la/ byang chub sems dpa' </text></item>
<item><p>128a4</p><section>mdo sde</section><text>sems dpa' chen po byams pas 'di skad ces gsol to/ /bcom ldan 'das de bzhin gshegs pa gzhon nur gyur pa na/ ser skya'i gnas kyi shAkya'i grong khyer nas mngon par byung ste/ ga yA'i grong khyer nas shin du mi ring ba </text></item>
<item><p>128a5</p><section>mdo sde</section><text>byang chub kyi snying po mchog dam par gshegs te/ bla na med pa yang dag par rdzogs pa'i byang chub mngon par sangs rgyas nas/ bcom ldan 'das deng du de'i dus nas lo bzhi bcu lhag tsam lags na/ bcom ldan 'das ji ltar </text></item>
<item><p>128a6</p><section>mdo sde</section><text>de bzhin gshegs pas dus 'di tsam gyis/ de bzhin gshegs pa'i mdzad pa dpag tu ma mchis pa 'di dang / de bzhin gshegs pa'i khyu mchog tu gyur pa dang / de bzhin gshegs pa'i pha rol gnon pa mdzad cing byang </text></item>
<item><p>128a7</p><section>mdo sde</section><text>chub sems dpa'i tshogs dang byang chub sems dpa'i phung po 'di bcom ldan 'das kyis dus de tsam gyis/ bla na med pa yang dag par rdzogs pa'i byang chub tu btsud cing yongs su smin par mdzad/ bcom ldan 'das </text></item>
<item><p>128a8</p><section>mdo sde</section><text>byang chub sems dpa'i tshogs dang / byang chub sems dpa'i phung po 'di bskal pa bye ba khrag khrig brgya stong du bsgrangs kyang mtha' mi rnyed pa de tsam du/ bcom ldan 'das dpag tu ma mchis pa/ de ltar grangs </text></item>
<item><p>128b1</p><section>mdo sde</section><text>ma mchis pa'i byang chub sems dpa' 'di dag ni/ yun ring por tshangs par spyod pa spyad pa sangs rgyas brgya stong mang po la dge ba'i rtsa ba bskrun pa/ bskal pa brgya stong mang por yongs su grub pa lags so/ /bcom </text></item>
<item><p>128b2</p><section>mdo sde</section><text>ldan 'das 'di lta ste dper na/ mi gzhan zhig btsas nas lo nyi shu rtsa lnga lon pa gzhon nu thor bu lang tsho skra nag po thog ma'i na tshod dang ldan pa 'ga' zhig mchis la/ des bu lo brgya lon pa dag ston cing rigs kyi </text></item>
<item><p>128b3</p><section>mdo sde</section><text>bu 'di dag ni nga'i bu'o zhes de skad smras la/ mi lo brgya lon pa de dag kyang 'di skad tu/ 'di ni bdag gi pha ste skyed pa yin no zhes mchi na/ bcom ldan 'das mi de'i tshig la 'jig rten yid ches par mi 'gyur te yid </text></item>
<item><p>128b4</p><section>mdo sde</section><text>ches par dka' ba lags so/ /bcom ldan 'das de bzhin du/ de bzhin gshegs pa yang bla na med pa yang dag par rdzogs pa'i byang chub mngon par rdzogs par sangs rgyas nas/ ring por ma lags par byang chub </text></item>
<item><p>128b5</p><section>mdo sde</section><text>sems dpa' sems dpa' chen po dpag tu ma mchis pa mang po bskal pa bye ba khrag khrig brgya stong mang por tshangs par spyod pa spyad pa/ yun ring por sangs rgyas kyi ye shes la nges par bgyis pa/ ting nge 'dzin gyi sgo </text></item>
<item><p>128b6</p><section>mdo sde</section><text>brgya stong la mnyam par gzhag pa dang ldan pa la mkhas pa/ mngon par shes pa chen po dang yongs su sbyang ba bgyis pa/ sangs rgyas kyi sa la mkhas pa/ de bzhin gshegs pa'i chos rnams yang dag par rjod pa </text></item>
<item><p>128b7</p><section>mdo sde</section><text>la mkhas pa/ 'jig rten na ngo mtshar dang rmad du gyur pa brtson 'grus dang stobs dang mthu chen po thob pa de dag la/ bcom ldan 'das kyis 'di skad du/ ngas 'di dag thog ma nas byang chub sems dpa'i sa </text></item>
<item><p>128b8</p><section>mdo sde</section><text>'di la yang dag par btsud de/ yongs su smin par byas shing yongs su bsngos te/ de ltar bla na med pa yang dag par rdzogs pa'i byang chub mngon par rdzogs par sangs rgyas nas/ nga nyid kyis brtson 'grus dang </text></item>
<item><p>129a1</p><section>mdo sde</section><text>pha rol gnon pa 'di dag thams cad byas so zhes gsung ba la/ bcom ldan 'das bdag cag ni de bzhin gshegs pa gzhan ma lags par gsung pa ste/ don 'di de bzhin gshegs pa nyid kyis mkhyen to zhes de </text></item>
<item><p>129a2</p><section>mdo sde</section><text>bzhin gshegs pa la yid ches lags mod kyi/ bcom ldan 'das byang chub sems dpa' theg pa la gsar du yang dag par zhugs pa rnams gnas 'di la the tshom 'tshal bar 'gyur ro/ /de bzhin gshegs pa yongs su mya ngan </text></item>
<item><p>129a3</p><section>mdo sde</section><text>las 'das nas/ chos kyi rnam grangs 'di thos na yid mi ches mi dad mi mos par 'gyur te/ bcom ldan 'das de'i slad tu de dag ni chos kyis phongs par 'gyur ba'i las mngon par 'du bgyid pa dang ldan par 'gyur ro/ /ci </text></item>
<item><p>129a4</p><section>mdo sde</section><text>nas bdag cag kyang chos 'di la the tshom 'tshal bar mi 'gyur ba dang / ma 'ongs pa'i dus na yang rigs kyi bu 'am rigs kyi bu mo byang chub sems dpa'i theg pa can dag gis thos na yang / the tshom 'tshal bar mi 'gyur </text></item>
<item><p>129a5</p><section>mdo sde</section><text>bar bcom ldan 'das kyis don 'di legs par bshad tu gsol/ de nas byang chub sems dpa' sems dpa' chen po byams pas/ de'i tshe bcom ldan 'das la tshigs su bcad pa 'di dag gsol to/ /gang tshe </text></item>
<item><p>129a6</p><section>mdo sde</section><text>ser skya'i gnas su bltam gyur cing / /shAkya'i gnas nas mngon par byung nas su/ /grong khyer ga yAr byang chub brnyes gyur pa/ /'jig rten mgon po de nas yun mi ring / /'jigs bral 'di dag dang ni gzhan </text></item>
<item><p>129a7</p><section>mdo sde</section><text>mang ba/ /tshogs che bskal pa bye bar spyad pa ste/ /rdzu 'phrul stobs la gnas shing mi g.yo ba/ /legs bslabs shes rab stobs kyang rtogs par rig /chu yi pad ma lta bur ma gos pa/ /de dag sa 'di </text></item>
<item><p>129a8</p><section>mdo sde</section><text>brtol nas deng 'dir lhags/ /'jig rten bdag po dran ldan slob ma sras/ /thams cad thal sbyar gus dang bcas te mchis/ /khyod kyi rmad byung 'di 'dra de dag la/ /byang chub sems dpa' ji ltar yid </text></item>
<item><p>129b1</p><section>mdo sde</section><text>ches 'gyur/ /the tshom gzhom pa'i slad tu bka' stsol te/ /don 'di ci bzhin khyod kyis 'dir bshad gsol/ /dper na 'di na skyes bu la la zhig /btsas nas lo ni nyi shu lhag lon pa/ /gzhon nu thor bu lang </text></item>
<item><p>129b2</p><section>mdo sde</section><text>tsho skra gnag des/ /btsas nas lo brgya lon la bur ston cing / /skra skya gnyer ma can dag 'di skad tu/ /'di ni bdag cag lus bskyed yin mchi na/ /thor bu'i bu ni 'di 'dra 'di dag la/ /'jig rten mgon po shin </text></item>
<item><p>129b3</p><section>mdo sde</section><text>tu yid ches dka'/ /de bzhin bcom ldan 'das kyang sku gzhon la/ /byang chub sems dpa' mkhas pa mang po 'di/ /dran dang ldan zhing mi 'jigs shes rab can/ /bskal pa bye ba stong du legs par bslabs/ /</text></item>
<item><p>129b4</p><section>mdo sde</section><text>brtan dang ldan zhing shes rab mkhas gyur pa/ /thams cad byad bzhin bzang zhing blta na sdug /chos rnams gtan la dbab cing mi 'jigs pa/ /'jig rten rnam par 'dren pas yongs su bstod/ /rlung ltar chags pa </text></item>
<item><p>129b5</p><section>mdo sde</section><text>ma mchis rgyu ba ste/ /nam mkha'i khams la rtag tu gnas ma lags/ /sangs rgyas byang chub 'di ni yongs tshol zhing / /bde bar gshegs kyi sras rnams brtson 'grus skyed/ /'jig rten mgon po'i mngon sum thos </text></item>
<item><p>129b6</p><section>mdo sde</section><text>pas na/ /bdag cag la ni the tshom gzhar ma mchis/ /'jig rten rnam 'dren mya ngan 'das pa na/ /'di la ji lta bur ni yid ches 'gyur/ /gnas 'di la ni the tshom 'tshal ba yis/ /byang chub sems dpa' ngan 'gror </text></item>
<item><p>129b7</p><section>mdo sde</section><text>mchis sa re/ /bcom ldan ji ltar byang chub sems dpa' rnams/ /smin mdzad ji bzhin de ni lung bstan gsol/ /dam pa'i chos pad ma dkar po las/ byang chub sems dpa' sa rum nas 'thon pa'i le'u </text></item>
<item><p>129b8</p><section>mdo sde</section><text>zhes bya ste bcu bzhi pa'o// // dam pa'i chos pa dam dkar po bam po bcu pa/ de nas bcom ldan 'das kyis thams cad dang ldan pa'i byang chub sems dpa'i tshogs </text></item>
<item><p>130a1</p><section>mdo sde</section><text>la bka' stsal pa/ rigs kyi bu dag de bzhin gshegs pa ngas yang dag pa'i tshig smras pa la dad cing yid ches par gyis shig /lan gnyis lan gsum du yang bcom ldan 'das kyis byang chub </text></item>
<item><p>130a2</p><section>mdo sde</section><text>sems dpa' de dag la bka' stsal pa/ rigs kyi bu dag de bzhin gshegs pa ngas yang dag pa'i tshig smras pa la dad cing yid ches par gyis/ de nas thams cad dang ldan pa'i byang chub sems dpa'i tshogs </text></item>
<item><p>130a3</p><section>mdo sde</section><text>kyis/ byang chub sems dpa' sems dpa' chen po byams pa mdun du bzhag nas thal mo sbyar te/ bcom ldan 'das la 'di skad ces gsol to/ /bcom ldan 'das kyis don 'di bshad </text></item>
<item><p>130a4</p><section>mdo sde</section><text>du gsol/ bde bar gshegs pas bshad tu gsol/ de bzhin gshegs pas bka' stsal pa la bdag yid ma ches par bgyid do/ /lan gnyis su yang thams cad dang ldan pa'i byang chub sems </text></item>
<item><p>130a5</p><section>mdo sde</section><text>dpa'i tshogs kyis bcom ldan 'das la 'di skad ces gsol to/ /bcom ldan 'das kyis don 'di nyid bshad tu gsol/ bde bar gshegs pas bshad tu gsol/ de bzhin gshegs pas bka' stsal pa la </text></item>
<item><p>130a6</p><section>mdo sde</section><text>bdag cag yid ches par bgyid do/ /lan gsum du yang thams cad dang ldan pa'i byang chub sems dpa'i tshogs kyis/ bcom ldan 'das la 'di skad ces gsol to/ /bcom ldan 'das kyis don 'di </text></item>
<item><p>130a7</p><section>mdo sde</section><text>bshad tu gsol/ bde bar gshegs pas bshad tu gsol/ de bzhin gshegs pas bka' stsal pa la bdag cag yid ches par bgyid do/ /de nas bcom ldan 'das kyis byang chub sems dpa' </text></item>
<item><p>130a8</p><section>mdo sde</section><text>de rnams kyis lan gsum gyi bar du gsol ba btab pa mkhyen nas/ byang chub sems dpa' de dag la bka' stsal pa/ rigs kyi bu dag de'i phyir ting nge 'dzin gyi stobs bskyed pa 'di lta bu </text></item>
<item><p>130b1</p><section>mdo sde</section><text>'di nyon cig /rigs kyi bu dag lha dang mi dang lha ma yin du bcas pa'i 'jig rten 'dis ni/ bcom ldan 'das shAkya thub pa shAkya'i khyim nas mngon par byung ste/ grong khyer ga ya zhes bya bar byang chub kyi </text></item>
<item><p>130b2</p><section>mdo sde</section><text>snying po mchog dam par gshegs nas da gdod bla na med pa yang dag par rdzogs pa'i byang chub mngon par rdzogs par sangs rgyas so snyam du de ltar shes mod kyi/ rigs kyi bu dag nga ni bskal pa bye ba khrag khrig </text></item>
<item><p>130b3</p><section>mdo sde</section><text>brgya stong mang po nas/ bla na med pa yang dag par rdzogs pa'i byang chub mngon par rdzogs par sangs rgyas so/ /rigs kyi bu dag 'di lta ste dper na/ mi la la zhig byung la des 'jig rten gyi khams grangs med </text></item>
<item><p>130b4</p><section>mdo sde</section><text>pa bye ba khrag khrig brgya stong phrag lnga bcu'i sa'i khams kyi rdul phra rab dag las rdul phra rab gcig khyer te/ shar phyogs su 'jig rten gyi khams grangs med pa bye ba khrag khrig brgya stong phrag lnga bcu kho </text></item>
<item><p>130b5</p><section>mdo sde</section><text>na 'das nas rdul phra rab kyi rdul de bzhag la/ mi des rnam grangs 'dis 'jig rten gyi khams de dag thams cad kyi sa'i khams rnams zad par byas nas/ sa'i khams kyi rdul phra rab kyi rdul de dag </text></item>
<item><p>130b6</p><section>mdo sde</section><text>thams cad rnam grangs 'di dang gzhag pa'i tshul 'dis shar phyogs su bzhag na/ rigs kyi bu dag 'di ji snyam du sems/ 'jig rten gyi khams de dag la la zhig gis bsam pa 'am dpag pa 'am/</text></item>
<item><p>130b7</p><section>mdo sde</section><text>bgrang ba 'am brtag par nus sam/ de skad ces bka' stsal nas/ byang chub sems dpa' sems dpa' chen po byams pa dang thams cad dang ldan pa'i byang chub sems dpa'i tshogs des/ bcom ldan 'das </text></item>
<item><p>130b8</p><section>mdo sde</section><text>la 'di skad ces gsol to/ /bcom ldan 'das 'jig rten gyi khams de dag ni grangs ma mchis pa bgrang du ma mchis pa sems kyi sa las yang dag par 'das pa ste/ bcom ldan 'das nyan thos dang rang sangs </text></item>
<item><p>131a1</p><section>mdo sde</section><text>rgyas thams cad kyis kyang / 'phags pa'i ye shes kyi bsam pa 'am dpag pa 'am bgrang ba 'am brtag par mi nus so/ /bcom ldan 'das gnas 'di ni/ bdag cag phyir mi ldog pa'i sa la gnas pa'i </text></item>
<item><p>131a2</p><section>mdo sde</section><text>byang chub sems dpa' rnams kyi bsam pa'i spyod yul du yang mi 'gyur te/ bcom ldan 'das 'jig rten gyi khams de dag de tsam du tshad ma mchis pa lags so/ /de skad ces gsol pa dang / bcom ldan 'das kyis </text></item>
<item><p>131a3</p><section>mdo sde</section><text>byang chub sems dpa' sems dpa' chen po de dag la 'di skad ces bka' stsal to/ /rigs kyi bu dag khyed mos par bya'o/ /khyed kyi khong du chud par bya'o/ /rigs kyi bu dag 'jig rten gyi khams ji snyed pa de </text></item>
<item><p>131a4</p><section>mdo sde</section><text>dag las/ mi des gang dag tu rdul phra rab de dag bzhag pa dang / rigs kyi bu dag gang dag tu ma bzhag pa'i 'jig rten gyi khams bye ba khrag khrig brgya stong phrag de dag thams cad na rdul phra rab kyi rdul yod pa </text></item>
<item><p>131a5</p><section>mdo sde</section><text>dag ni/ rigs kyi bu dag ngas bla na med pa yang dag par rdzogs pa'i byang chub mngon par rdzogs par sangs rgyas pa'i bskal pa bye ba khrag khrig brgya stong phrag ji snyed pa de snyed tu med do/ /rigs kyi bu dag </text></item>
<item><p>131a6</p><section>mdo sde</section><text>gang tshun chad ngas 'jig rten gyi khams mi mjed 'di dang / 'jig rten gyi khams gzhan bye ba khrag khrig brgya stong dag tu sems can rnams la chos bstan pa de'i bar du/ rigs kyi bu dag ngas de bzhin gshegs pa mar </text></item>
<item><p>131a7</p><section>mdo sde</section><text>me mdzad la sogs pa/ de bzhin gshegs pa dgra bcom pa yang dag par rdzogs pa'i sangs rgyas gang dag yongs su brjod pa'i de bzhin gshegs pa dgra bcom pa yang dag par rdzogs pa'i sangs rgyas de dag yongs su </text></item>
<item><p>131a8</p><section>mdo sde</section><text>mya ngan las 'da' bar bya ba'i phyir/ rigs kyi bu dag ngas thabs mkhas pas chos bstan pa mngon par bsgrub pa de dag sprul to/ /rigs kyi bu dag yang de bzhin gshegs pa ni/ sems can 'ongs shing lhags pa </text></item>
<item><p>131b1</p><section>mdo sde</section><text>rnams kyi dbang po dang brtson 'grus kyi rim pa la gzigs nas/ de dang de dag tu bdag gi ming brjod cing de dang de dag tu bdag nyid yongs su mya ngan las 'das par brjod do/ /chos kyi rnam </text></item>
<item><p>131b2</p><section>mdo sde</section><text>grangs rnam pa mang pos de lta de lta bur sems can rnams yongs su tshim par mdzad do/ /rigs kyi bu dag de la de bzhin gshegs pas mos pa tha dad pa'i sems can dge ba'i rtsa ba chung ba/ nye ba'i nyon mongs pa mang </text></item>
<item><p>131b3</p><section>mdo sde</section><text>ba rnams la 'di skad tu/ dge slong dag nga ni na gzhon te/ mngon par byung ba dang dge slong dag nga bla na med pa yang dag par rdzogs pa'i byang chub mngon par rdzogs par sangs rgyas nas ring po ma lon no zhes gsung ngo / /rigs </text></item>
<item><p>131b4</p><section>mdo sde</section><text>kyi bu dag de ltar de bzhin gshegs pa mngon par rdzogs par sangs rgyas nas yun ring mod kyi/ nga mngon par rdzogs par sangs rgyas nas ring po ma lon no zhes gsungs te/ sems can rnams yongs su smin par bya </text></item>
<item><p>131b5</p><section>mdo sde</section><text>ba dang gzud pa'i don ma gtogs par chos kyi rnam grangs 'di dag ma bshad do/ /rigs kyi bu dag chos kyi rnam grangs de dag thams cad kyang de bzhin gshegs pas sems can rnams gdul ba'i phyir gsungs so/ /rigs kyi bu </text></item>
<item><p>131b6</p><section>mdo sde</section><text>dag de bzhin gshegs pas sems can rnams gdul ba'i phyir tshig gang gsungs pa/ bdag las smos kyang rung gzhan las smos kyang rung / bdag la dmigs kyang rung gzhan la dmigs kyang rung ste/ de bzhin gshegs </text></item>
<item><p>131b7</p><section>mdo sde</section><text>pas gang ci bshad pa'i chos kyi rnam grangs de dag thams cad ni bden pa de bzhin gshegs pas gsungs pa ste/ 'di la de bzhin gshegs pa la brdzun du smra ba med do/ /de ci'i phyir zhe na/ de bzhin gshegs </text></item>
<item><p>131b8</p><section>mdo sde</section><text>pas khams gsum pa skye ba med pa dang 'chi ba med pa dang 'chi 'pho ba med pa dang 'byung ba med pa dang 'khor ba med pa dang yongs su mya ngan 'da' ba med pa dang byung ba ma yin pa dang ma byung ba ma yin pa dang yod pa </text></item>
<item><p>132a1</p><section>mdo sde</section><text>ma yin pa dang med pa ma yin pa dang de bzhin du ma yin pa dang gzhan du ma yin pa dang ma nor ba de bzhin nyid ma yin pa dang ma nor ba de bzhin nyid ma yin pa yang ma yin par yang dag pa ji lta ba bzhin du gzigs </text></item>
<item><p>132a2</p><section>mdo sde</section><text>shing / ji ltar byis pa so so'i skye bos mthong ba de ltar de bzhin gshegs pas khams gsum pa gzigs pa ma yin pa'i phyir ro/ /de bzhin gshegs pa ni gnas 'di la mngon sum gyi chos dang ldan de bsnyel ba mi </text></item>
<item><p>132a3</p><section>mdo sde</section><text>mnga' ba'i chos can no/ /de la de bzhin gshegs pas gang ci gsungs pa de dag thams cad bden te mi brdzun no/ /yang sems can spyod pa tha dad pa dang bsam pa tha dad pa dang 'du shes dang rnam par rtog pa spyod </text></item>
<item><p>132a4</p><section>mdo sde</section><text>pa rnams kyi dge ba'i rtsa ba bskyed pa'i phyir/ chos kyi rnam grangs rnam pa mang po dmigs pa rnam pa mang pos bshad do/ /rigs kyi bu dag de bzhin gshegs pas mdzad pa gang yin pa de ni de bzhin gshegs </text></item>
<item><p>132a5</p><section>mdo sde</section><text>pa mdzad do/ /yun ring po de srid nas mngon par rdzogs par sangs rgyas te/ de bzhin gshegs pa'i tshe'i tshad ni dpag tu med do/ /de bzhin gshegs pa ni yongs su mya ngan las mi 'da' ste rtag tu bzhug </text></item>
<item><p>132a6</p><section>mdo sde</section><text>mod kyi/ 'dul ba'i dbang gis yongs su mya ngan las 'das pa'ang ston to/ /rigs kyi bu dag ngas da dung yang sngon gyi byang chub sems dpa'i spyod pa yongs su rdzogs par byas pa'i tshe'i tshad tu yang ma phyin te/</text></item>
<item><p>132a7</p><section>mdo sde</section><text>rigs kyi bu dag ngas da dung yang bskal pa bye ba khrag khrig brgya stong de nyis gyur gyis nga'i tshe'i tshad tshang bar 'gyur ro/ /rigs kyi bu dag ngas 'di ltar yongs su mya ngan las ni mi 'da' mod kyi yongs su mya ngan </text></item>
<item><p>132a8</p><section>mdo sde</section><text>las 'da' bar smras so/ /de ci'i phyir zhe na/ rigs kyi bu dag ngas rnam grangs 'dis sems can rnams yongs su smin par bya ba'i phyir te/ nga yongs su mya ngan las mi 'da' bar ha cang yang yun ring du 'dug </text></item>
<item><p>132b1</p><section>mdo sde</section><text>cing rgyun du mthong na sems can dge ba'i rtsa ba ma byas pa/ bsod nams dang bral ba dbul por gyur pa 'dod pa la brkam pa/ ldongs pa/ lta ba mang po'i dra bas khebs pa rnams de bzhin gshegs pa bzhugs so snyam </text></item>
<item><p>132b2</p><section>mdo sde</section><text>ste/ slabs par 'dzin pa'i 'du shes can du 'gyur zhing rnyed dka' ba'i 'du shes mi skyed de/ de bzhin gshegs pa bdag cag dang nye'o zhes khams gsum nas 'byung ba'i phyir brtson 'grus mi brtsom zhing / de bzhin </text></item>
<item><p>132b3</p><section>mdo sde</section><text>gshegs pa dkon par 'du shes mi skyed par 'gyur ro snyam ste/ rigs kyi bu dag de'i phyir de bzhin gshegs pa thabs mkhas pas/ dge slong dag de bzhin gshegs pa dag 'byung ba ni shin du rnyed par dka'o zhes </text></item>
<item><p>132b4</p><section>mdo sde</section><text>tshig de skad gsung ngo / /de ci'i phyir zhe na/ 'di ltar sems can de dag gis bskal pa bye ba khrag khrig brgya stong mang pos/ de bzhin gshegs pa mthong bar 'gyur yang srid mi 'gyur yang srid de/ rigs kyi bu dag </text></item>
<item><p>132b5</p><section>mdo sde</section><text>de'i phyir ngas de dag la dmigs pa byas te/ dge slong dag de bzhin gshegs pa rnams 'byung ba ni/ rnyed par dka'o zhes smras pas/ de dag gis de bzhin gshegs pa dag 'byung ba rab tu rnyed par dka' bar </text></item>
<item><p>132b6</p><section>mdo sde</section><text>rig nas ngo mtshar du 'du shes skyed par 'gyur/ mya ngan gyi 'du shes skyed par 'gyur ro/ /de bzhin gshegs pa mi mthong na yang / de bzhin gshegs pa la lta bas skom par 'gyur ro/ /de dag gi de </text></item>
<item><p>132b7</p><section>mdo sde</section><text>bzhin gshegs pa la dmigs pa yid la byed pa'i dge ba'i rtsa ba de dag yun ring po'i don dang phan pa dang bde bar gyur pa'i don du rig nas/ de bzhin gshegs pa yongs su mya ngan las mi 'da' mod kyi sems </text></item>
<item><p>132b8</p><section>mdo sde</section><text>can rnams 'dul ba'i dbang gis yongs su mya ngan las 'da' bar gsungs so/ /rigs kyi bu dag gang 'di skad tu gsung ba de ni de bzhin gshegs pa'i chos kyi rnam grangs te/ de la de bzhin gshegs pa </text></item>
<item><p>133a1</p><section>mdo sde</section><text>brdzun du smra ba med do/ /rigs kyi bu dag 'di lta ste dper na/ skyes bu sman pa nad thams cad rab tu zhi bar bya ba la mkhas pa gsal ba yid gzhungs pa shin du byung ba 'ga' zhig yod la/ skyes bu de la yang </text></item>
<item><p>133a2</p><section>mdo sde</section><text>bu mang po bcu 'am nyi shu 'am sum bcu 'am bzhi bcu 'am lnga bcu 'am brgya 'am stong yod par gyur la/ sman pa de logs shig tu song ste de'i bu de dag thams cad dbyig dug 'thungs sam mda' dug 'thungs nas/</text></item>
<item><p>133a3</p><section>mdo sde</section><text>de rnams dbyig dug dang mda' dug de dag gis sdug bsngal gyi tshor ba de dag gis nyon mongs shing gdungs te sa la 'gre ldog la/ de nas de dag gi pha sman pa logs shig nas 'ongs nas/ bu de rnams dbyig dug </text></item>
<item><p>133a4</p><section>mdo sde</section><text>gam mda' dug de'i sdug bsngal gyis nyams thag ste/ kha cig ni 'du shes log par gyur/ kha cig ni 'du shes ma log ste de dag thams cad sdug bsngal de nyid kyis nyam thag la pha de mthong nas </text></item>
<item><p>133a5</p><section>mdo sde</section><text>mngon par dga' ste/ de la 'di skad ces yab bde zhing gnod pa mi mnga' ste legs par byon tam/ bdag cag gi lus 'jig par byed pa dbyig dug gam mda' dug 'di las yongs su dgrol bar gsol </text></item>
<item><p>133a6</p><section>mdo sde</section><text>yab kyis bdag cag la srog stsal du gsol zhes smras pa dang / de nas sman pa des bu de dag sdug bsngal gyis nyams thag ste/ na bas nyon mongs shing gdungs te sa la 'gre ldog pa mthong nas/ des sman </text></item>
<item><p>133a7</p><section>mdo sde</section><text>chen po kha dog dang ldan pa dri dang ldan pa ro dang ldan pa bsdus nas rdo la btags te/ bu de dag 'thung du bcug nas 'di skad ces bu khyod rnams sman chen po kha dog dang ldan pa dri dang ldan pa ro dang ldan pa 'di 'thung cig </text></item>
<item><p>133a8</p><section>mdo sde</section><text>rigs kyi bu dag khyed sman bzang po 'di 'thungs na/ myur du dbyig dug gam mda' dug las thar te/ bde zhing nad med par 'gyur ro zhes smras na/ de nas sman pa de'i bu gang dag 'du shes ma log pa de dag ni sman </text></item>
<item><p>133b1</p><section>mdo sde</section><text>de'i kha dog mthong dri snams ro myangs nas myur du 'thungs pa dang / de dag nad thams cad las thams cad kyi thams cad du thar bar gyur to/ /de'i bu gang dag 'du shes log par gyur pa de dag gis pha de la mngon </text></item>
<item><p>133b2</p><section>mdo sde</section><text>par bstod de/ 'di skad tu yab bde zhing gnod pa mi mnga' ste legs par byon tam/ bdag cag gsor gsol zhes tshig de skad smras ste sman byin pa de mi 'thung ngo / /de ci'i phyir zhe na/ 'di ltar de dag 'du shes log </text></item>
<item><p>133b3</p><section>mdo sde</section><text>par gyur pa des sman de'i kha dog kyang mi 'dod dri yang mi 'dod ro yang mi 'dod do/ /de nas skyes bu sman pa des 'di snyam du bsams te/ bdag gi bu 'di dag dbyig dug gam mda' dug des 'du shes log par gyur pas </text></item>
<item><p>133b4</p><section>mdo sde</section><text>sman 'di yang 'thung du ma rung ste nga la ni mngon par bstod na/ bdag gis bu 'di dag la thabs mkhas pas sman 'di glud snyam mo/ /de nas sman pa de bu de dag la thabs mkhas pas sman glud par 'dod nas </text></item>
<item><p>133b5</p><section>mdo sde</section><text>'di skad ces rigs kyi bu dag nga ni rgas 'khogs gtugs te/ nga'i 'chi ba'i dus nye bar gnas kyis bu khyed rnams mya ngan ma byed cig /mi bde bar ma gyur cig /sman chen po byin pa 'di khyed 'dod na </text></item>
<item><p>133b6</p><section>mdo sde</section><text>sman 'di 'thung cig ces smras te/ bu de dag la thabs mkhas pas de skad bsgo nas/ yul gzhan du song ste phyin nas bdag shi'o zhes bu nad pa de dag thos par byas pa dang / de dag de'i tshe shin du mya ngan du </text></item>
<item><p>133b7</p><section>mdo sde</section><text>gyur/ shin du smre sngags 'don par gyur te/ bdag cag gi pha mgon po skyed pa/ rjes su snying brtse ba gcig pu de yang shi bas/ de'i phyir da bdag cag mgon med par gyur to snyam mo/ /de dag bdag nyid </text></item>
<item><p>133b8</p><section>mdo sde</section><text>mgon med par mthong bdag nyid skyabs med par mthong nas phyir zhing mya ngan byed pas gzir bar gyur te/ de dag phyir zhing mya ngan byed pas gzir ba des 'du shes log pa 'du shes ma log par gyur te/</text></item>
<item><p>134a1</p><section>mdo sde</section><text>sman gang kha dog dang dri dang ror ldan pa de yang kha dog dang dri dang ror ldan par shes nas de nas de'i tshe de 'thungs so/ /de 'thungs nas nad de las thar bar gyur to/ /de nas sman pa des bu de dag nad sos </text></item>
<item><p>134a2</p><section>mdo sde</section><text>par rig nas slar bdag nyid bstan na/ rigs kyi bu dag 'di ji snyam du sems/ sman pa thabs mkhas pa byed pa de la la la dag de brdzun du smra'o zhes zer ram/ gsol pa bcom ldan 'das de ni ma lags </text></item>
<item><p>134a3</p><section>mdo sde</section><text>so/ /bde bar gshegs pa de ni ma lags so/ /bka' stsal pa/ rigs kyi bu dag de bzhin du nga yang bskal pa bye ba khrag khrig brgya stong grangs med dpag tu med pa nas/ bla na med pa yang dag par rdzogs pa'i </text></item>
<item><p>134a4</p><section>mdo sde</section><text>byang chub 'di mngon par rdzogs par sangs rgyas mod kyi/ ngas skabs skabs su thabs mkhas pa 'di lta bu dag sems can rnams gdul ba'i phyir bstan te/ gnas der nga la brdzun du smra bar 'gyur ba gang yang med do/ /de </text></item>
<item><p>134a5</p><section>mdo sde</section><text>nas bcom ldan 'das don gyi rnam pa 'di nyid rgyas par ston cing / de'i tshe tshigs su bcad pa 'di dag bka' stsal to/ /bskal pa bye stong bsam gyis mi khyab pa/ de yi tshad ni nam yang med pa nas/ /byang chub mchog rab 'di ni </text></item>
<item><p>134a6</p><section>mdo sde</section><text>ngas thob ste/ /nga ni rtag tu chos kyang rab 'chad do/ /byang chub sems dpa' mang 'di yang dag gzung / /sangs rgyas ye shes la ni de dag dgod/ /sems can bye ba khrag khrig mtha' yas pa/ /bskal pa bye ba mang por smin par bya/</text></item>
<item><p>134a7</p><section>mdo sde</section><text>mya ngan 'das pa'i sa yang bstan bya ste/ /sems can rnam par gdul phyir thabs brjod do/ /de tshe nga ni mya ngan mi 'da' ste/ /'di nyid na ni chos rnams rab ston to/ /de na nga bdag nyid kyang byin gyis brlab/ /nga yis sems can kun </text></item>
<item><p>134a8</p><section>mdo sde</section><text>kyang byin gyis brlab/ /log pa'i blo ldan blun po'i mi rnams kyis/ /'di na nga 'dug pa yang mi mthong ngo / /nga lus yongs su mya ngan 'das mthong nas/ /ring bsrel rnams la mchod pa rnam mang byed/ /nga ma mthong bas de dag </text></item>
<item><p>134b1</p><section>mdo sde</section><text>sred pa skyed/ /de nas de dag sems kyang drang por 'gyur/ /nam zhig de dag 'jam zhing mnyen drang ste/ /sems can lus kyang btang bar gyur pa na/ /de na nga ni nyan thos dge 'dun byas/ /bya rgod phung por nga nyid der bstan te/ /de la </text></item>
<item><p>134b2</p><section>mdo sde</section><text>nga yis phyis ni 'di skad smras/ /'di nyid na ste mya ngan nga ma 'das/ /dge slong gang dag de ni nga thabs mkhas/ /yang yang nga 'byung 'tsho ba'i 'jig rten du/ /sems can gzhan gyi nga ni mdun du byas/ /de la byang chub mchog </text></item>
<item><p>134b3</p><section>mdo sde</section><text>'di rab tu bshad/ /'jig mgon mya ngan ma 'das ma rtogs par/ /khyod kyis nga yi sgra yang mi thos so/ /sems can rnam par 'jig par ngas mthong yang / /ngas ni bdag gi lus nyid ma bstan te/ /re shig nga </text></item>
<item><p>134b4</p><section>mdo sde</section><text>mthong bar ni 'dod byos la/ /skom par gyur nas dam pa'i chos bshad do/ /rtag tu nga yi byin brlabs de 'dra ste/ /bskal pa bsam yas bye ba stong du ni/ /bya rgod phung po 'di las mi 'pho yang / /gud na bye ba snyed kyi </text></item>
<item><p>134b5</p><section>mdo sde</section><text>mal cha yod/ /gang tshe 'jig rten khams 'di sems can gyis/ /bskal pas sreg par mthong zhing rtog pa na/ /de tshe nga yi sangs rgyas zhing 'di ni/ /lha dang mi yis yongs su gang bar 'gyur/ /de dag rtse zhing dga' </text></item>
<item><p>134b6</p><section>mdo sde</section><text>ba sna tshogs ldan/ /bskyed mos khang bzangs gzhal med bye ba yod/ /rin chen ri bo rnams dang de bzhin du/ /me tog 'bras ldan shing ljon rnams kyis brgyan/ /steng nas lha rnams rnga chen rab tu rdung / /</text></item>
<item><p>134b7</p><section>mdo sde</section><text>man dA ra yi char yang shin du 'babs/ /mkhas pa gzhan gang byang chub 'dir zhugs dang / /nga dang nyan thos rnams la mngon par 'thor/ /nga yi zhing 'di de ltar rtag gnas kyang / /gzhan dag 'di la bskal pas </text></item>
<item><p>134b8</p><section>mdo sde</section><text>sreg par rtog /mya ngan brgya yis gang zhig gtses pa dang / /'jig rten khams ni shin du 'jig par mthong / /lo mang bye bar de bzhin gshegs rnam dang / /chos dang nga yi dge 'dun tshogs rnams kyi/ /ming ni nam yang </text></item>
<item><p>135a1</p><section>mdo sde</section><text>thos par mi 'gyur te/ /sdig pa'i las kyi 'bras bu de 'dra'o/ /nam zhig sems can 'jam zhing mnyan pa rnams/ /mi yi 'jig rten 'dir ni skyes gyur te/ /dge ba'i las kyis de ltar skyes ma </text></item>
<item><p>135a2</p><section>mdo sde</section><text>thag /nga ni chos rnams rab tu 'chad par mthong / /de dag la ni nam yang nga mi 'chad/ /bya ba 'di 'dra mtha' yas 'di dag ste/ /de yis yun ring nas ni nga mthong ngo / /de la rgyal ba shin du rnyed dkar bshad/ /nga </text></item>
<item><p>135a3</p><section>mdo sde</section><text>yi ye shes stobs ni 'di 'dra ste/ /de ni shin du 'od gsal mtha' yong med/ / nga yi tshe ring bskal pa mtha' yas te/ /de ni sngon gyi spyod pa spyad pas bsgrubs/ /mkhas rnams 'di la som nyi ma byed </text></item>
<item><p>135a4</p><section>mdo sde</section><text>par/ /the tshom za ba rnams ni ma lus spongs/ /ngas ni tshig de yang dag rab smras te/ /brdzun gyi tshig ni nga las gzhar mi 'byung / /dper na thabs bslabs pa yi sman pa des/ /'du shes log par </text></item>
<item><p>135a5</p><section>mdo sde</section><text>gyur pa'i bu rnams phyir/ /bdag nyid ma shi bzhin du shi zhes brjod/ /de brdzun mi smra snyam du mkhas pas rig /de bzhin nga yang rang 'byung 'jig rten pha/ /skye dgu kun gyi gso byed mgon po ste/ /bus pa gti </text></item>
<item><p>135a6</p><section>mdo sde</section><text>mug log par rnam rig nas/ /mya ngan ma 'das mya ngan 'da' bar bstan/ /ci phyir zhe na rtag par nga mthong na/ /mi shes ma rig pa rnams le lor 'gyur/ /'dod pa la yang bag med yid rton te/ /bag med rgyu yis </text></item>
<item><p>135a7</p><section>mdo sde</section><text>ngan 'gro rab tu ltung / /spyod dang spyod pa rig nas rtag par yang / /ci nas byang chub la ni dgod pa dang / /ci nas sangs rgyas chos rnams thob bya'i phyir/ /sems can rnams la nga ni de bzhin smra/ /dam pa'i chos pad ma </text></item>
<item><p>135a8</p><section>mdo sde</section><text>dkar po las de bzhin gshegs pa'i sku tshe'i tshad kyi le'u zhes bya ste bcwo lnga pa'o// // de bzhin gshegs pa'i sku tshe'i tshad bstan pa bshad pa na/ sems can grangs med dpag tu med pa rnams kyi don </text></item>
<item><p>135b1</p><section>mdo sde</section><text>byas par gyur to/ /de nas bcom ldan 'das kyis byang chub sems dpa' sems dpa' chen po byams pa la bka' stsal pa/ ma pham pa de bzhin gshegs pa'i tshe'i tshad bstan pa'i chos kyi rnam grangs 'di </text></item>
<item><p>135b2</p><section>mdo sde</section><text>bshad pa na/ byang chub sems dpa' bye ba khrag khrig brgya stong phrag gang gA'i klung drug bcu rtsa brgyad kyi bye ma snyed dag mi skye ba'i chos la bzod pa skyes so/ /de stong du bsgres pa'i byang chub sems dpa' sems </text></item>
<item><p>135b3</p><section>mdo sde</section><text>dpa' chen po dag gis gzungs thob par gyur to/ /byang chub sems dpa' sems dpa' chen po gzhan yang stong gi 'jig rten gyi khams kyi rdul phra rab kyi rdul snyed dag gis chos kyi rnam grangs 'di thos nas/ thogs pa </text></item>
<item><p>135b4</p><section>mdo sde</section><text>med pa'i spobs pa thob par gyur to/ /byang chub sems dpa' sems dpa' chen po gzhan yang 'jig rten gyi khams kyi rdul phra rab kyi rdul snyed dag gis bye ba brgya stong du yongs su bsgyur ba'i gzungs thob par gyur to/ /byang chub sems </text></item>
<item><p>135b5</p><section>mdo sde</section><text>dpa' sems dpa' chen po gzhan yang stong gi 'jig rten gyi khams kyi rdul phra rab kyi rdul snyed dag gis/ chos kyi rnam grangs 'di thos nas phyir mi ldog pa'i 'khor lo bskor to/ /byang chub sems dpa' sems dpa' chen po gzhan yang stong bar ma'i </text></item>
<item><p>135b6</p><section>mdo sde</section><text>'jig rten gyi khams kyi rdul phra rab kyi rdul snyed dag gis chos kyi rnam grangs 'di thos nas/ dri ma med pa'i snang ba zhes bya ba'i chos kyi 'khor lo bskor to/ /byang chub sems dpa' sems dpa' chen po gzhan yang stong chung ngu'i 'jig rten gyi khams </text></item>
<item><p>135b7</p><section>mdo sde</section><text>kyi rdul phra rab kyi rdul snyed dgis chos kyi rnam grangs 'di thos nas/ bla na med pa yang dag par rdzogs pa'i byang chub tu skye ba brgyad kyis thogs par gyur to/ /byang chub sems dpa' sems dpa' chen po gzhan yang gling bzhi pa bzhi'i 'jig rten gyi </text></item>
<item><p>135b8</p><section>mdo sde</section><text>khams kyi rdul phra rab kyi rdul snyed dag gis chos kyi rnam grangs 'di thos nas/ bla na med pa yang dag par rdzogs pa'i byang chub tu skye ba bzhis thogs par gyur to/ /byang chub sems dpa' sems dpa' chen po gzhan yang gling bzhi pa gsum gyi </text></item>
<item><p>136a1</p><section>mdo sde</section><text>'jig rten gyi khams kyi rdul phra rab kyi rdul snyed dag gis chos kyi rnam grangs 'di thos nas/ bla na med pa yang dag par rdzogs pa'i byang chub tu skye ba gsum gyis thogs par gyur to/ /byang chub sems dpa' </text></item>
<item><p>136a2</p><section>mdo sde</section><text>sems dpa' chen po gzhan yang gling bzhi pa gnyis kyi 'jig rten gyi khams kyi rdul phra rab kyi rdul snyed dag gis chos kyi rnam grangs 'di thos nas/ bla na med pa yang dag par rdzogs pa'i byang chub tu skye ba gnyis kyis thogs par gyur to/ /</text></item>
<item><p>136a3</p><section>mdo sde</section><text>byang chub sems dpa' sems dpa' chen po gzhan yang / gling bzhi pa gcig gi 'jig rten gyi khams kyi rdul phra rab kyi rdul snyed dag gis chos kyi rnam grangs 'di thos nas/ bla na med pa yang dag par rdzogs pa'i byang chub tu </text></item>
<item><p>136a4</p><section>mdo sde</section><text>skye ba gcig gis thogs par gyur to/ /byang chub sems dpa' sems dpa' chen po stong gsum gyi stong chen po'i 'jig rten gyi khams brgyad kyi rdul phra rab kyi rdul snyed dag gis chos kyi rnam grangs 'di thos nas/</text></item>
<item><p>136a5</p><section>mdo sde</section><text>bla na med pa yang dag par rdzogs pa'i byang chub tu sems bskyed do/ /de nas bcom ldan 'das kyis byang chub sems dpa' sems dpa' chen po de dag la chos mngon par rtogs pa'i gnas bstan ma thag tu/ de'i mod la </text></item>
<item><p>136a6</p><section>mdo sde</section><text>steng gi nam mkha' bar snang las/ me tog man dA ra dang man dA ra chen po'i me tog gi char chen po mngon par bab ste/ 'jig rten gyi khams bye ba khrag khrig brgya stong de dag na/ sangs rgyas bye ba khrag khrig brgya </text></item>
<item><p>136a7</p><section>mdo sde</section><text>stong rin po che'i shing ljon pa'i drung dag na seng ge'i khri la bzhugs pa de dag thams cad la 'thor mngon par rab tu 'thor ro/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas </text></item>
<item><p>136a8</p><section>mdo sde</section><text>shAkya thub pa dang / yongs su mya ngan las 'das pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang seng ge'i khri la bzhugs pa la yang 'thor mngon par rab tu 'thor ro/ /</text></item>
<item><p>136b1</p><section>mdo sde</section><text>thams cad dang ldan pa'i byang chub sems dpa'i tshogs de dang / 'khor bzhi po de dag la yang 'thor mngon par rab tu 'thor ro/ /bar snang las lha'i tsan dan dang a ga ru'i phye ma yang rab tu bab bo/ /steng gi nam mkha'i </text></item>
<item><p>136b2</p><section>mdo sde</section><text>bar snang las rnga dag kyang ma brdungs par yid tu 'ong ba snyan cing 'jam pa'i sgra 'byin to/ /steng nas lha'i ras bcos bu zung brgya stong dag kyang ltung ngo / /steng gi nam mkha' bar snang las rgyan phreng dang se mo do dang mu </text></item>
<item><p>136b3</p><section>mdo sde</section><text>tig gi phreng ba dang nor bu rin po che dang nor bu rin po che chen po dag kyang phyogs thams cad kun nas rab tu 'phyang ngo / /rin thang med pa'i bdug pa'i pog phor rin po che las byas pa brgya stong dag kyang kun nas rang rgyu'o/ /</text></item>
<item><p>136b4</p><section>mdo sde</section><text>de bzhin gshegs pa re re la yang rin po che'i gdugs kyi phreng ba tshangs pa'i 'jig rten la thug pa/ steng gi nam mkha' bar snang la byang chub sems dpa' sems dpa' chen po rnams 'dzin to/ /rnam grangs 'dis </text></item>
<item><p>136b5</p><section>mdo sde</section><text>sangs rgyas bye ba khrag khrig brgya stong dpag tu med pa de dag thams cad la yang / byang chub sems dpa' sems dpa' chen po de dag rin po che'i gdugs kyi phreng ba tshangs pa'i 'jig rten la thug pa steng gi nam </text></item>
<item><p>136b6</p><section>mdo sde</section><text>mkha' bar snang la 'dzin to/ /so so nas tshigs su bcad pa mngon par bsgrub pa yang dag par sangs rgyas la bstod pa dag gis kyang de bzhin gshegs pa de dag la mngon par bstod do/ /de nas byang chub sems </text></item>
<item><p>136b7</p><section>mdo sde</section><text>dpa' sems dpa' chen po byams pas de'i tshe tshigs su bcad pa 'di dag gsol to/ /bde bar gshegs pas ngo mtshar chos bsgrags pa/ /'dren pa rnams kyi mthu chen ci 'dra dang / /ji ltar sku tshe'i tshad </text></item>
<item><p>136b8</p><section>mdo sde</section><text>kyang mtha' yas pa/ /bdag cag rnams kyis 'di sngon yong ma thos/ /bde bar gshegs pas mngon du rnam phye ba/ /'di 'dra'i chos de de ring thos pas na/ /srog chags bye ba stong rnams dga' bas khyab/ /</text></item>
<item><p>137a1</p><section>mdo sde</section><text>'jig rten rnam par 'dren gyi thugs sras ni/ /kha cig mi ldog byang chub mchog la 'khod/ /kha cig gzungs rnams kyi ni mchog la gnas/ /kha cig spobs pa thogs pa med la 'khod/ /kha cig bye ba </text></item>
<item><p>137a2</p><section>mdo sde</section><text>stong gi gzungs la gnas/ /de bzhin gzhan yang zhing rdul phra rab rnyed/ /de dag sangs rgyas ye shes mchog la gnas/ /de bzhin kha cig skye ba brgyad kyis na/ /mtha' yas gzigs pa rgyal ba rnams su 'gyur/ /</text></item>
<item><p>137a3</p><section>mdo sde</section><text>rnam par 'dren pa'i chos 'di thos nas su/ /kha cig skye ba bzhi las rab tu 'das/ /gzhan dag kha cig gsum dang gnyis kyis na/ /don dam gzigs pa byang chub thob par 'gyur/ /kha cig de na skye ba gcig gnas nas/ /</text></item>
<item><p>137a4</p><section>mdo sde</section><text>srid pa gzhan la thams cad mkhyen du 'gyur/ /'dren pa'i sku tshe'i tshad 'di thos pas na/ /'bras bu zag med de 'dra rab tu thob/ /sems can bye ba gang rnams chos thos nas/ /byang chub sems dpa' la ni sems </text></item>
<item><p>137a5</p><section>mdo sde</section><text>bskyed pa/ /zhing brgyad dag gi phra rab rdul snyed de/ /bgrangs na dpag mi lang ba de snyed do/ /sangs rgyas byang chub 'di ni rab bstan pas/ /mtha' yas gang la tshad kyang ma mchis pa/ /nam mkha'i khams </text></item>
<item><p>137a6</p><section>mdo sde</section><text>ltar dpag tu ma mchis te/ /drang srong chen pos de 'dra'i phrin las mdzad/ /man dA ra ba'i char pa rab tu 'bab/ /lha yi bu dag bye stong mang po dang / /brgya byin tshangs pa gang gA'i bye ma snyed/ /zhing stong bye ba </text></item>
<item><p>137a7</p><section>mdo sde</section><text>dag nas de dag lhags/ /tsan dan dang ni spos mchog phye ma dang / /a ga ru yi phye mas 'thor bzhin du/ /nam mkha' la ni bya bzhin rab rgyu zhing / /rgyal ba'i dbang po la yang tshul bzhin 'thor/ /steng gi nam mkha' </text></item>
<item><p>137a8</p><section>mdo sde</section><text>las ni rnga rnams kyang / /ma brdungs par ni sgra snyan nyid las grag /lha ras bcos bu bye ba stong rnams kyang / /'dren pa rnams la bskor zhing 'thor bar bgyid/ /bdug pa rin thang ma mchis ri ba yi/ /rin chen </text></item>
<item><p>137b1</p><section>mdo sde</section><text>pog phor bye ba stong rnams kyang / /skyob pa 'jig rten bdag po mchod slad tu/ /de na kun du bdag nyid rab tu rgyu/ /bdugs rnams bye ba khrag khrig mtha' yas pa/ /rin chen dag las bgyis pa mtho zhing che/ /phal chen </text></item>
<item><p>137b2</p><section>mdo sde</section><text>tshangs pa'i 'jig rten bar thug pa/ /byang chub sems dpa' mkhas pa 'di dag 'dzin/ /rgyal ba'i ba dan blta sdug bcas pa yi/ /'dren pa rnams kyi rgyal mtshan rab tu btsugs/ /bde gshegs sras rnams </text></item>
<item><p>137b3</p><section>mdo sde</section><text>rab tu sems dga' bas/ /tshigs su bcad pa stong ras mngon par bstod/ /de 'dra ngo mtshar khyad 'phags rmad byung ba/ /sna tshogs 'di dag 'dren pa de ring gda'/ /sku tshe'i tshad ni nges par bstan mdzad pas/ /</text></item>
<item><p>137b4</p><section>mdo sde</section><text>sems can 'di kun rab tu dga' ba thob/ /phyogs bcu dag na de ring don rgya che/ /'dren pa rnams kyi gsung yang mngon par 'phags/ /srog chags bye ba stong rnams tshim par gyur/ /byang chub phyir ni dge ba rnams </text></item>
<item><p>137b5</p><section>mdo sde</section><text>dang ldan/ /de nas bcom ldan 'das kyis byang chub sems dpa' sems dpa' chen po byams pa la bka' stsal pa/ ma pham pa de bzhin gshegs pa'i tshe'i tshad bstan pa'i chos kyi rnam grangs 'di bshad pa na/ sems </text></item>
<item><p>137b6</p><section>mdo sde</section><text>can gang dag gis sems bskyed pa gcig tsam zhig mos pa bskyed dam/ mngon par dad na rigs kyi bu 'am rigs kyi bu mo de dag bsod nams ji tsam zhig skye bar 'gyur ba de legs par nyon la yid la zung shig dang /</text></item>
<item><p>137b7</p><section>mdo sde</section><text>de dag bsod nams ji tsam skyed par 'gyur ba de bshad do/ /ma pham pa 'di lta ste dper na/ rigs kyi bu 'am rigs kyi bu mo la la bla na med pa yang dag par rdzogs pa'i byang chub 'dod de/ bskal pa bye ba khrag khrig brgya stong </text></item>
<item><p>137b8</p><section>mdo sde</section><text>phrag brgyad tu pha rol du phyin pa lnga po 'di lta ste/ sbyin pa'i pha rol du phyin pa dang tshul khrims kyi pha rol du phyin pa dang bzod pa'i pha rol tu phyin pa dang brtson 'grus kyi pha rol du phyin pa dang bsam gtan gyi pha rol du phyin pa la </text></item>
<item><p>138a1</p><section>mdo sde</section><text>spyad de/ shes rab kyi pha rol du phyin pa dang bral na/ ma pham pa rigs kyi bu 'am rigs kyi bu mo gang gis/ de bzhin gshegs pa'i tshe'i tshad bstan pa'i chos kyi rnam grangs 'di thos nas/ sems skyed pa gcig </text></item>
<item><p>138a2</p><section>mdo sde</section><text>tsam zhig mos pa bskyed dam mngon par dad na de'i bsod nams mngon par 'du byas pa 'di la/ pha rol du phyin pa lnga dang ldan pa bskal pa bye ba khrag khrig brgya stong phrag brgyad tu yongs su rdzogs par bsod nams mngon par </text></item>
<item><p>138a3</p><section>mdo sde</section><text>byas pa dang dge ba mngon par byas pa dang snga ma des brgya'i char yang nye bar mi 'gro/ stong gi cha dang brgya stong gi cha dang bye ba'i cha dang bye ba brgya'i cha dang bye ba stong gi cha dang bye ba brgya stong gi cha dang bye ba khrag khrig brgya stong gi char yang </text></item>
<item><p>138a4</p><section>mdo sde</section><text>nye bar mi 'gro ste/ grangs su yang char yang bgrang bar yang dper yang rgyur yang mi bzod do/ /ma pham pa de lta bu'i bsod nams mngon par 'du byed pa dang ldan pa'i rigs kyi bu 'am rigs kyi bu mo de/ bla na med pa yang </text></item>
<item><p>138a5</p><section>mdo sde</section><text>dag par rdzogs pa'i byang chub las phyir ldog pa de ni gnas med do/ /de nas bcom ldan 'das kyis de'i tshe tshigs su bcad pa 'di dag bka' stsal to/ /sangs rgyas ye shes bla na med/ /ye shes 'di ni tshol ba'i phyir/</text></item>
<item><p>138a6</p><section>mdo sde</section><text>gang gis pha rol phyin pa lnga / /yi dam bcas nas der zhugs te/ /bskal pa bye ba stong phrag kyang / /brgyad tu tshang bar rab tu sbyor/ /phyi phyir nyan thos rnams dang ni/ /sangs rgyas rnams la sbyin pa sbyin/</text></item>
<item><p>138a7</p><section>mdo sde</section><text>byang chub sems dpa' bye ba dang / /rang sangs rgyas ni mang po la/ /bza' bca' zas dang skom rnams dang / /gos dang mal chas mgu bar byed/ /gnas dang gtsug lag khang rnams kyang / /tsan dan </text></item>
<item><p>138a8</p><section>mdo sde</section><text>las ni 'dir byas dang / /kun dga' ra ba nyams dga' dang / /'chag sa mdzes par byas pa rnams/ /sbyin pa sna tshogs rnam pa mang / /de lta bu yi sbyin 'dir byin/ /bskal pa bye ba phrag stong du/ /</text></item>
<item><p>138b1</p><section>mdo sde</section><text>byin nas byang chub phyir yang bsngos/ /sangs rgyas ye shes ched kyi phyir/ /rdzogs sangs rgyas kyis bsngags dag cing / /ma nyams yang dag bstod pa yi/ /tshul khrims phyir zhing srung bar byed/ /phyir zhing bzod pa </text></item>
<item><p>138b2</p><section>mdo sde</section><text>sgom par byed/ /'dul ba'i sa la rab tu gnas/ /brtan dang ldan zhing dran dang ldan/ /kha ngan mang po bzod par byed/ /dmigs pa can gyi sems can dag /nga rgyal dag la rab gnas pas/ /smad pa byas pa de </text></item>
<item><p>138b3</p><section>mdo sde</section><text>dag kyang / /sangs rgyas ye shes phyir bzod do/ /brtson 'grus la ni rtag tu 'bad/ /dran pa brtan zhing mngon par brtson/ /yid la gzhan du rtog pa med/ /bskal pa bye bar de bzhin gyur/ /dgon pa'i </text></item>
<item><p>138b4</p><section>mdo sde</section><text>gnas na rab tu 'dug /'chag sar mngon par song nas su/ /gnyid dang rmugs pa rab spangs te/ /bskal pa bye bar de dag spyod/ /bsam gtan bsam gtan chen po pa/ /bsam gtan dga' zhing </text></item>
<item><p>138b5</p><section>mdo sde</section><text>mnyam par gzhag /bskal pa bye ba stong phrag brgyad/ /de las mi nyung bsam gtan byed/ /dpa' bo de ni bsam gtan des/ /thams cad mkhyen par bdag bsgyur zhes/ /byang chub dam pa don du gnyer/ /</text></item>
<item><p>138b6</p><section>mdo sde</section><text>bsam gtan dag gi pha rol song / /bskal pa bye ba phrag stong du/ /bya ba 'di la rab gnas pa'i/ /de dag bsod nams gang yin pa/ /gang sngar yongs su bsgrags pa bas/ /skyes pa rnams sam bud med dag /</text></item>
<item><p>138b7</p><section>mdo sde</section><text>gang gis nga yi tshe thos nas/ /skad cig dad par byed pa yang / /bsod nams de ni mtha' yas so/ /g.yo ba dang ni rlom sems dang / /the tshom dag kyang rnam spangs te/ /yud tsam shin tu mos pa yang / /de yi </text></item>
<item><p>138b8</p><section>mdo sde</section><text>'bras bu 'di 'dra'o/ /bskal pa bye bar spyod pa yi/ /byang chub sems dpa' gang yin pa/ /nga tshe bsam gyis mi khyab pa/ /'di thos de dag mi spang ngo / /spyi bo yis kyang phyag 'tshal te/ /ma 'ongs pa yi dus na yang / /bdag cag </text></item>
<item><p>139a1</p><section>mdo sde</section><text>'di 'drar rab gyur cig /srog chags bye ba bsgral bar bgyi/ /ji ltar mgon po shAkya thub/ /thub chen shAkya seng ge yis/ /byang chub snying por bzhugs nas su/ /seng ge'i khri la sgra bsgrogs gyur/ /</text></item>
<item><p>139a2</p><section>mdo sde</section><text>bdag kyang ma 'ongs dus kyi tshe/ /lus chen kun gyis bkur bsti zhing / /byang chub snying por 'dug nas ni/ /'di lta bu yi chos bshad do/ /mi gang thos pa 'dzin gyur zhing / /lhag pa'i bsam pa phun sum tshogs/ /</text></item>
<item><p>139a3</p><section>mdo sde</section><text>ldem por dgongs te bshad zhes pa/ /de dag rnams ni the tshom med/ /ma pham pa gzhan yang de bzhin gshegs pa'i tshe'i tshad bstan pa'i chos kyi rnam grangs 'di thos nas 'bab pa dang 'jug pa dang khong du chud pa de ni </text></item>
<item><p>139a4</p><section>mdo sde</section><text>de bas sangs rgyas kyi ye shes su 'gyur ba'i bsod nams mngon par 'du byed pa ches dpag tu med pa skyed na/ gang chos kyi rnam grangs 'di lta bu 'di nyan tam sgrogs sam 'dzin tam yi ger 'dri 'am yi ger 'drir 'jug </text></item>
<item><p>139a5</p><section>mdo sde</section><text>gam glegs bam la me tog dang bdug pa dang spos dang phreng ba dang byug pa dang phye ma dang gos dang gdugs dang rgyal mtshan dang lha'i ba dan dang 'bru mar gyi mar me dang mar gyi mar me dang spos mar gyi mar me dag gis sti stang byed </text></item>
<item><p>139a6</p><section>mdo sde</section><text>dam sti stang byed tu 'jug pa lta ci smos te/ sangs rgyas kyi ye shes su 'gyur ba'i bsod nams mngon par 'du byed pa ches mang du skyed do/ /ma pham pa gang gi tshe rigs kyi bu 'am rigs kyi bu mo de bzhin gshegs </text></item>
<item><p>139a7</p><section>mdo sde</section><text>pa'i tshe'i tshad bstan pa'i chos kyi rnam grangs 'di thos nas lhag pa'i bsam pas mos par byed pa de'i tshe/ de'i lhag pa'i bsam pa'i mtshan nyid ni 'di yin par rig par bya ste/ 'di lta ste nga bya rgod kyi phung po'i ri la 'dug ste/</text></item>
<item><p>139a8</p><section>mdo sde</section><text>byang chub sems dpa'i tshogs kyis yongs su bskor ba dang / byang chub sems dpa'i tshogs kyis mdun gyis bltas pa dang / nyan thos kyi dge 'dun gyi dbus na 'dug cing chos ston par mthong ba dang / nga'i sangs rgyas kyi zhing 'jig </text></item>
<item><p>139b1</p><section>mdo sde</section><text>rten gyi khams mi mjed 'di gzhi bai dUr+ya las grub cing mnyam par gnas la/ gser skud mig mangs ris su bris shing rin po che'i shing ljon pa rnams kyis rnam par bkra bar mthong ba dang / 'di na yongs su spyad pa'i khang pa </text></item>
<item><p>139b2</p><section>mdo sde</section><text>brtsegs pa dag na byang chub sems dpa' dag gnas par mthong ba ste/ ma pham pa 'di ni lhag pa'i bsam pas mos pa'i rigs kyi bu 'am rigs kyi bu mo'i lhag pa'i bsam pa'i mtshan nyid tu rig par bya'o/ /ma pham pa yang de </text></item>
<item><p>139b3</p><section>mdo sde</section><text>bzhin gshegs pa yongs su mya ngan las 'das nas/ gang dag chos kyi rnam grangs 'di thos na mi spong gi steng du rjes su yi rang ba de dag kyang / lhag pa'i bsam pas mos pa'i rigs kyi bur ngas bshad na/ gang 'dzin pa dang klog pa </text></item>
<item><p>139b4</p><section>mdo sde</section><text>lta ci smos te de ni de bzhin gshegs pa phrag pa la thogs pa yin no/ /ma pham pa gang chos kyi rnam grangs 'di glegs bam du byas shing phrag pa la thogs pa'i rigs kyi bu 'am rigs kyi bu mo des nga'i mchod rten bya mi dgos/ gtsug </text></item>
<item><p>139b5</p><section>mdo sde</section><text>lag khang bya mi dgos/ dge slong gi dge 'dun gyi na ba'i gsos sman dang yo byad dag sbyin mi dgos so/ /de ci'i phyir zhe na/ ma pham pa rigs kyi bu 'am rigs kyi bu mo des nga'i sku gdung la sku gdung gi mchod pa byas pa yin/</text></item>
<item><p>139b6</p><section>mdo sde</section><text>rin po che sna bdun gyi mchod rten 'phang du ni tshangs pa'i 'jig rten la thug pa kho ra khor yug tu ni rim bzhin du gdugs yongs su bzung ba dang bcas pa lha'i ba dan dang bcas pa dril bu'i sgra gsal bar 'byung ba dag byas pa yin no/ /</text></item>
<item><p>139b7</p><section>mdo sde</section><text>sku gdung gi mchod rten de dag la lha dang mi'i me tog dang spos dang bdug pa dang phreng ba dang byug pa dang phye ma dang gos dang gdugs dang rgyal mtshan dang lha'i ba dan dang rnam par rgyal ba'i ba dan rnam pa mang po dag gis bkur </text></item>
<item><p>139b8</p><section>mdo sde</section><text>bsti rnam pa mang po byas pa yin no/ /yid tu 'ong ba snyan cing gsal ba'i rnga dang / rnga bo che rnam pa mang po dag dang rol mo'i sgra dang pheg rdob pa dang rnam pa tha dad pa'i glu dang / gar dang /</text></item>
<item><p>140a1</p><section>mdo sde</section><text>bzhad gad dang rol mo rnam pa mang po tshad med pas/ bskal pa bye ba khrag khrig brgya stong dpag tu med pa mang por bkur bstir byas par 'gyur ro/ /ma pham pa nga yongs su mya ngan las 'das nas chos kyi rnam grangs 'di </text></item>
<item><p>140a2</p><section>mdo sde</section><text>bzung ba dang bklags pa dang yi ger bris pa dang rab tu ston pa des nga'i phyir tsan dan dmar po'i gtsug lag khang rgya chen po yangs pa mthon po/ khang bzangs sum bcu rtsa gnyis yod pa brgyad rtsegs/ dge slong stong gi gnas kun dga' ra </text></item>
<item><p>140a3</p><section>mdo sde</section><text>ba dang me tog gis mdzes par byas pa/ 'chag sa'i nags tshal dang ldan pa/ mal stan dang bcas pa bza' ba dang bca' ba dang zas dang skom dang na ba'i gsos sman gyis yongs su gang ba/ bde ba'i yo byad thams cad kyis rab tu </text></item>
<item><p>140a4</p><section>mdo sde</section><text>brgyan pa dag byas par gyur te/ /de dag mang zhing dpag tu med de/ brgya 'am stong ngam stong phrag brgya 'am bye ba 'am bye ba brgya 'am bye ba stong ngam bye ba brgya stong ngam bye ba khrag khrig brgya stong de dag nga'i mdun du nyan thos kyi dge 'dun la phul </text></item>
<item><p>140a5</p><section>mdo sde</section><text>te/ de dag kyang ngas yongs su spyad par rig par bya'o/ /ma pham pa de bzhin gshegs pa yongs su mya ngan las 'das nas/ gang zhig chos kyi rnam grangs 'di 'dzin tam glog gam ston tam yi ger 'bri 'am yi </text></item>
<item><p>140a6</p><section>mdo sde</section><text>ger 'drir 'jug kyang rung ste/ rnam grangs 'dis des nga yongs su mya ngan las 'das nas ring bsrel gyi mchod rten dag bya mi dgos so/ /dge 'dun la mchod pa bya mi dgos so zhes nga de skad 'chad na/ ma pham pa </text></item>
<item><p>140a7</p><section>mdo sde</section><text>gang chos kyi rnam grangs 'di 'dzin cing / sbyin pa sgrub pa 'am tshul khrims sam bzod pa 'am brtson 'grus sam bsam gtan nam shes rab sgrub pa lta ci smos te/ rigs kyi bu 'am rigs kyi bu mo de bsod nams </text></item>
<item><p>140a8</p><section>mdo sde</section><text>mngon par 'du byed pa ches dpag tu med pa grangs med pa mtha' yas pa skyed pa lta ci smos/ ma pham pa 'di lta ste dper na/ nam mkha'i khams ni shar dang lho dang nub dang byang dang steng dang 'og gi phyogs dang phyogs mtshams rnams su yang </text></item>
<item><p>140b1</p><section>mdo sde</section><text>mu med pa de bzhin du/ rigs kyi bu 'am rigs kyi bu mo de bsod nams mngon par 'du byed pa/ sangs rgyas kyi ye shes su 'gyur ba grangs med dpag tu med pa skyed do/ /gang chos kyi rnam grangs 'di 'dzin tam klog gam </text></item>
<item><p>140b2</p><section>mdo sde</section><text>ston tam yi ger 'dri 'am yi ger 'drir 'jug na/ de ni de bzhin gshegs pa'i mchod rten la sti stang bya ba'i phyir mngon par brtson pa yin no/ /de bzhin gshegs pa'i nyan thos rnams kyi bsngags pa smra ba'o/ /byang chub sems </text></item>
<item><p>140b3</p><section>mdo sde</section><text>dpa' sems dpa' chen po rnams kyi yon tan bye ba khrag khrig brgya stong yongs su brjod cing gzhan dag la yang yang dag par rab tu ston pa yin no/ /bzod pa bsgrubs pa dang tshul khrims dang ldan pa dang dge ba'i chos can dang 'grogs </text></item>
<item><p>140b4</p><section>mdo sde</section><text>na bde ba dang bzod pa can dang dul ba dang phrag dog med pa dang khro ba yid la byed pa dang bral ba dang gnod sems med pa yid la byed pa dang dran pa dang ldan pa dang mthu dang ldan pa yin brtson 'grus dang ldan pa yin te/ sangs rgyas kyi chos tshol </text></item>
<item><p>140b5</p><section>mdo sde</section><text>ba la rtag tu brtson pa yin bsam gtan pa yin nang du yang dag 'jog lhur len pa dang nang du yang dag 'jog mang du byed pa dang 'dri ba rab tu dbye ba la mkhas pa yin 'dri ba bye ba khrag khrig brgya stong gi lan ldon pa yin no/ /ma pham pa </text></item>
<item><p>140b6</p><section>mdo sde</section><text>byang chub sems dpa' sems dpa' chen po gang la la zhig de bzhin gshegs pa yongs su mya ngan las 'das nas/ chos kyi rnam grangs 'di 'dzin pa'i yon tan dag ni gang dag ngas yongs su brjod pa 'di lta bu 'di dag </text></item>
<item><p>140b7</p><section>mdo sde</section><text>yin no/ /ma pham pa rigs kyi bu 'am rigs kyi bu mo de 'di ltar rig par bya ste/ rigs kyi bu 'am rigs kyi bu mo de byang chub kyi snying por yang dag par zhugs te byang chub mngon par rdzogs par sangs rgyas par bya ba'i </text></item>
<item><p>140b8</p><section>mdo sde</section><text>phyir/ byang chub kyi shing drung du 'gro ba yin par rig par bya'o/ /ma pham pa rigs kyi bu 'am rigs kyi bu mo de gang na 'greng ngam 'dug gam 'chag pa der ma pham pa de bzhin gshegs pa'i phyir mchod rten </text></item>
<item><p>141a1</p><section>mdo sde</section><text>brtsig go/ /lha dang bcas pa'i 'jig rten gyis kyang 'di de bzhin gshegs pa'i mchod rten yin no zhes de la brjod par bya'o/ /de nas bcom ldan 'das kyis de'i tshe tshigs su bcad pa 'di dag bka' </text></item>
<item><p>141a2</p><section>mdo sde</section><text>stsal to/ /mi mgon mya ngan 'das pa na/ /mdo sde 'di ni gang 'dzin la/ /bsod nams phung po mu med par/ /nga yis yang dang yang du bsngags/ /des ni nga la mchod pa byas/ /ring bsrel gyi ni mchod </text></item>
<item><p>141a3</p><section>mdo sde</section><text>rten yang / /rin chen byas pa sna tshogs pa/ /blta na sdug cing mdzes rnams byas/ /'phang du tshangs pa'i 'jig rten mnyam/ /gdugs phreng rnams dang rab tu ldan/ /kho ra yug ldan dpal can </text></item>
<item><p>141a4</p><section>mdo sde</section><text>te/ /rnam rgyal ba dan rnams dang ldan/ /dril bu gsal ba'i sgra 'byung ste/ /dar gyi lda ldis mdzes par byas/ /de bzhin dril bu rlung bskyod pas/ /rgyal ba'i ring bsrel shin du mdzes/ /spos dang me </text></item>
<item><p>141a5</p><section>mdo sde</section><text>tog byug pa dang / /gos dang rol mo'i sgra rnams dang / /rnga rnams kyis kyang yang dang yang / /de dag mchod pa rgya chen byas/ /rol mo sgra snyan cha byad rnams/ /ring bsrel de la brdungs shing bsil/ /</text></item>
<item><p>141a6</p><section>mdo sde</section><text>spos dang 'bru mar mar me rnams/ /de dag la ni kun nas phul/ /gang gis mdo sde 'di bzung zhing / /zad pa'i dus la ston pa yis/ /des ni mchod pa rnam mang po/ /de 'dra mtha' yas nga la byas/ /</text></item>
<item><p>141a7</p><section>mdo sde</section><text>gtsug lag khang mang byi ba dag /tsan dan las ni byas pa yin/ /khang bzangs sum bcu rtsa gnyis te/ /de dag 'phang du brgyad rtseg go/ /mal cha dag gis nye bar brtan/ /bza' bca' </text></item>
<item><p>141a8</p><section>mdo sde</section><text>rnams kyang tshogs par ldan/ /yol ba bzang po rab tu bshams/ /gnas rnams kyang ni rnam par stong / /me tog kun dgas mdzes byas pa'i/ /kun dga' dag dang 'chag sa byin/ /</text></item>
<item><p>141b1</p><section>mdo sde</section><text>gzugs mang rnam pa sna tshogs kyi/ /gding g.yogs mang po de bzhin no/ /rnam 'dren mya ngan 'das pa na/ /gang zhig mdo 'di 'dzin pa des/ /nga yi mdun du dge 'dun la/ /mchod pa mang po byas pa yin/ /mos pa snying </text></item>
<item><p>141b2</p><section>mdo sde</section><text>por gang gyur te/ /gang zhig mdo 'di klog pa 'am/ /yi ger 'dri bar byed pa ste/ /de bas bsod nams mang du thob/ /mi 'ga' la las glegs bam la/ /shin du nges tshig 'drir bcug ste/ /spos dang phreng ba byug </text></item>
<item><p>141b3</p><section>mdo sde</section><text>pa yis/ /glegs bam de la mchod pa byed/ /spos kyi 'bru mar bkang ba yi/ /mar me rtag tu su 'bul zhing / /sna ma ud pal sil ma dang / /tsam pa kas kyang rab tu gtor/ /glegs bam dag la 'di 'dra </text></item>
<item><p>141b4</p><section>mdo sde</section><text>ba'i/ /mchod pa byed pa'i mi de ni/ /bsod nams mang po rab 'phel te/ /de la tshad kyang yong med do/ /ji ltar nam mkha'i khams kyi tshad/ /phyogs bcu dag ni thams cad tu/ /rtag tu rnyed par 'gyur ma yin/ /bsod </text></item>
<item><p>141b5</p><section>mdo sde</section><text>nams phung po 'di de 'dra/ /bzod cing dul te mnyam par gzhag /tshul khrims ldan zhing bsam gtan pa/ /yang dag nang 'jog spyod yul can/ /de 'dra ba lta smos ci dgos/ /khro ba med cing phra ma med/ /mchod rten </text></item>
<item><p>141b6</p><section>mdo sde</section><text>dag la gus par gnas/ /dge slong rnams la 'ang rtag tu 'dud/ /nga rgyal med cing le lo med/ /shes rab ldan zhing bde bzhin brtan/ /dri ba dris na mi khro ste/ /snying rje blo yis srog chags la/ /rjes su 'thun par rab </text></item>
<item><p>141b7</p><section>mdo sde</section><text>tu ston/ /gang zhig de 'drar gyur nas su/ /mdo 'di yang ni gang 'dzin pa/ /de yi bsod nams phung po ni/ /tshad kyang rnyed par mi 'gyur ro/ /mdo 'di 'dzin par byed pa yi/ /de lta bu yi chos smra ba/ /gal te mi 'gas mthong na </text></item>
<item><p>141b8</p><section>mdo sde</section><text>yang / /de la shin du bkur bsti bya/ /lha yi me tog rnams kyis de la gtor/ /lha yi gos rnams kyis kyang mngon par dga'/ /de yi rkang par mgo bos phyag 'tshal te/ /de la de bzhin gshegs par 'du shes skyed/ /de mthong nas ni de tshe 'di snyam du/ /de ni shing </text></item>
<item><p>142a1</p><section>mdo sde</section><text>ljon drung du 'gror 'gyur te/ /lha dang bcas pa'i 'jig rten phan pa'i phyir/ /bla med byang chub zhing 'tshang rgya snyam bsam/ /mdo sde 'di las tshigs bcad gcig brjod cing / /de 'dra'i mkhas de </text></item>
<item><p>142a2</p><section>mdo sde</section><text>gang na 'chag pa 'am/ /gang na 'greng ngam 'on te 'dug pa 'am/ /dpa' bo gang du nyal bar byed pa'ang rung / /der ni 'dren pa sangs rgyas bcom ldan gyi/ /ched tu skyes bu dam pa'i mchod rten ni/ /blta na sdug </text></item>
<item><p>142a3</p><section>mdo sde</section><text>pa sna tshogs byed tu gzhug / /de bzhin der ni mchod pa sna tshogs byas/ /gang na sangs rgyas bu de 'dug pa yi/ /sa phyogs de ni nga yis yongs su spyad/ /ngas ni de nyid du yang 'chag pa byas/ /de nyid tu </text></item>
<item><p>142a4</p><section>mdo sde</section><text>'ang nga ni 'dug par gyur/ /dam pa'i chos pad ma dkar po las bsod nams kyi rnam grangs kyi le'u zhes bya ste bcu drug pa'o// // de nas bcom ldan 'das la byang chub sems dpa' sems dpa' chen po </text></item>
<item><p>142a5</p><section>mdo sde</section><text>byams pas 'di skad ces gsol to/ /bcom ldan 'das rigs kyi bu 'am rigs kyi bu mo gang gis chos kyi rnam grangs 'di bshad pa thos nas rjes su yi rang na/ rigs kyi bu 'am rigs kyi bu mo de bsod nams ji </text></item>
<item><p>142a6</p><section>mdo sde</section><text>snyed gcig bskyed par 'gyur/ de nas byang chub sems dpa' sems dpa' chen po byams pas de'i tshe tshigs su bcad pa 'di dag gsol to/ /dpa' chen mya ngan 'das nas gang / /mdo 'di 'dra ba nyan pa dang / /thos nas </text></item>
<item><p>142a7</p><section>mdo sde</section><text>rjes su yi rang ba/ /de yi dge ba ci tsam 'gyur/ /de nas bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/ /ma pham pa de bzhin gshegs pa yongs su mya ngan las 'das </text></item>
<item><p>142a8</p><section>mdo sde</section><text>nas/ rigs kyi bu 'am rigs kyi bu mo 'am dge slong ngam dge slong ma 'am dge bsnyen nam dge bsnyen ma 'am skyes bu mkhas pa 'am gzhon nu 'am gzhon nu ma gang la la chos kyi rnam grangs 'di bshad pa nyan cing thos nas kyang rjes su yi rang la </text></item>
<item><p>142b1</p><section>mdo sde</section><text>chos nyan pa de nas song ste/ gtsug lag khang na 'dug gam khyim na 'dug gam dgon pa na 'dug gam srang na 'dug gam grong na 'dug gam ljongs na 'dug kyang rung ste/ rgyu de dag dang byed rgyu de dag dang chos de ji ltar thos pa dang ji </text></item>
<item><p>142b2</p><section>mdo sde</section><text>ltar zin pa bzhin du ci nus kyis/ pha 'am ma 'am nye du 'am yang dag par mgu bar 'gyur ba 'am 'dris pa 'am gzhan gang yang rung ste/ sems can pha rol la bstan nas des de thos te/ rjes su yi rang la rjes su yi rang </text></item>
<item><p>142b3</p><section>mdo sde</section><text>nas kyang gzhan la smras te/ des kyang de thos nas rjes su yi rang la des kyang gzhan la smras te/ des kyang de thos nas rjes su yi rang la de ltar na rnam grangs 'dis gcig nas gcig tu brgyud de lnga bcu la thug na/ ma pham pa </text></item>
<item><p>142b4</p><section>mdo sde</section><text>gcig nas gcig tu brgyud de thos pa/ rjes su yi rang ba lnga bcu pa'i mir gyur pa gang yin pa/ ma pham pa rigs kyi bu 'am rigs kyi bu mo de'i rjes su yi rang ba dang ldan pa'i bsod nams mngon par 'du byed pa de/ ngas bshad kyis </text></item>
<item><p>142b5</p><section>mdo sde</section><text>legs par rab tu nyon la yid la zung shig dang ngas khyod la bshad do/ /ma pham pa 'di lta ste dper na/ 'jig rten gyi khams grangs med pa brgya stong phrag bzhi na sems can 'khod cing yod pa 'gro ba drug tu skyes pa/</text></item>
<item><p>142b6</p><section>mdo sde</section><text>sgo nga las skyes pa 'am mngal nas skyes pa 'am drod gsher las skyes pa 'am brdzus te skyes pa 'am gzugs can nam gzugs med pa 'am 'du shes can nam 'du shes med pa 'am/ 'du shes med 'du shes med min nam </text></item>
<item><p>142b7</p><section>mdo sde</section><text>rkang med dam rkang gnyis pa 'am rkang bzhi pa 'am rkang mangs sam sems can ji tsam sems can gyi khams su bsdus shing / yang dag par 'du bar 'gyur ba rnams/ mi bsod nams 'dod pa/ phan par 'dod pa 'ga' </text></item>
<item><p>142b8</p><section>mdo sde</section><text>zhig byung bas/ sems can gyi tshogs de la 'dod pa'i rtsed mo dang dga' ba'i longs spyod sdug pa mdzes pa gces pa yid tu 'ong ba dag byin la/ 'dod pa'i rtsed mo la dga' ba yongs su longs spyod par bya ba'i phyir sems can re re la yang 'dzam bu'i gling yongs su </text></item>
<item><p>143a1</p><section>mdo sde</section><text>gang ba byin te/ mgron bu dang gser dang dngul dang nor bu dang mu tig dang bai dUr+ya dang dung dang man shel dang byi ru dang rta'i shing rta dang glang gi shing rta dang glang po che'i shing rta dang khang pa brtsegs pa dang khang pa yang byin te/ ma pham </text></item>
<item><p>143a2</p><section>mdo sde</section><text>pa rnam grangs 'dis sbyin pa'i bdag po sbyin bdag chen po'i mi des lo brgyad bcu tshang bar sbyin pa byin la/ ma pham pa de nas sbyin pa'i bdag po sbyin bdag chen po'i mi de 'di snyam du sems te/ sems can 'di dag </text></item>
<item><p>143a3</p><section>mdo sde</section><text>thams cad kyang bdag gis brtsen du bcug dga' bar byas bde bar gsos na/ sems can 'di dag mgo skya zhing gnyer mas gang ste/ na tshod lo brgyad bcu lon pas rgas te/ 'chi ba'i dus byed par yang nye bar gyur na </text></item>
<item><p>143a4</p><section>mdo sde</section><text>bdag gis 'di dag de bzhin gshegs pas gsungs pa'i chos 'dul ba la rab tu btsud de rjes su bstan to snyam nas/ ma pham pa de nas mi des sems can de dag thams cad de bzhin gshegs pas gsungs pa'i </text></item>
<item><p>143a5</p><section>mdo sde</section><text>chos 'dul ba la yang dag par btsud de/ yang dag par btsud nas 'dzin du bcug la/ sems can de dag gis kyang chos de mnyan te thos nas skad cig thang cig yud tsam gcig la 'dus te thams cad rgyun du zhug </text></item>
<item><p>143a6</p><section>mdo sde</section><text>par gyur/ lan cig phyir 'ong ba dang phyir mi 'ong ba'i 'bras bu thob par gyur pa nas/ zag pa zad pa bsam gtan pa bsam gtan pa chen po rnam par thar pa brgyad la bsam gtan pa'i dgra bcom pa'i bar tu gyur </text></item>
<item><p>143a7</p><section>mdo sde</section><text>na/ ma pham pa 'di ji snyam du sems/ sbyin pa'i bdag po sbyin pa'i bdag po chen po'i mi de gzhi de las bsod nams mang po dpag tu med grangs med pa skyed dam/ de skad ces bka' stsal nas bcom ldan 'das </text></item>
<item><p>143a8</p><section>mdo sde</section><text>la byang chub sems dpa' sems dpa' chen po byams pas 'di skad ces gsol to/ /bcom ldan 'das de de lta lags so/ /bde bar gshegs pa de de lta lags te/ sbyin pa'i bdag po sbyin pa'i bdag po chen po'i mi de sems </text></item>
<item><p>143b1</p><section>mdo sde</section><text>can de snyed la bde ba'i yo byad thams cad stsal ba'i slad tu rgyu des kyang bsod nams mang du skyed na/ bcom ldan 'das de'i gong du dgra bcom pa nyid la rab tu bkod pa lta smos kyang ci 'tshal/ de skad ces gsol nas/</text></item>
<item><p>143b2</p><section>mdo sde</section><text>bcom ldan 'das kyis byang chub sems dpa' sems dpa' chen po ma pham pa la 'di skad ces bka' stsal to/ /ma pham pa khyod mos par bya khong du chud par bya'o/ /sbyin pa'i bdag po sbyin bdag chen po'i mi gang gis/</text></item>
<item><p>143b3</p><section>mdo sde</section><text>'jig rten gyi khams grangs med pa brgya stong phrag bzhi'i sems can thams cad la bde ba'i yo byad thams cad kyis rim gro byas te/ dgra bcom pa nyid la rab tu bkod nas bsod nams skyed la/ gang yang </text></item>
<item><p>143b4</p><section>mdo sde</section><text>gcig nas gcig tu brgyud de thos pa lnga bcu par gyur pa'i mis/ chos kyi rnam grangs 'di las tshigs su bcad pa gcig gam/ tshig gcig tsam thos te rjes su yi rang na/ gang mi de'i rjes su yi rang ba dang ldan </text></item>
<item><p>143b5</p><section>mdo sde</section><text>pa'i bsod nams bya ba'i dngos po ni/ sbyin pa'i bdag po sbyin bdag chen po'i mi de'i sbyin pa dang ldan pa dang / dgra bcom pa nyid la bkod pa dang ldan pa'i bsod nams bya ba'i dngos po de bas gang mi gcig nas gcig </text></item>
<item><p>143b6</p><section>mdo sde</section><text>tu brgyud pa'i lnga bcu pa'i mis/ chos kyi rnam grangs 'di las tshigs su bcad pa gcig gam tshig gcig thos nas rjes su yi rang ba ni ches mang ste/ ma pham pa rjes su yi rang ba dang ldan pa'i bsod nams mngon par </text></item>
<item><p>143b7</p><section>mdo sde</section><text>'du byed pa dang dge ba mngon par 'du byed pa 'di'i mdun na/ snga ma'i sbyin pa dang ldan pa dang dgra bcom pa nyid la bkod pa dang ldan pa'i bsod nams mngon par 'du byed pa des brgya'i char yang nye bar mi 'gro/ stong gi char yang brgya stong gi char </text></item>
<item><p>143b8</p><section>mdo sde</section><text>yang bye ba'i char yang bye ba brgya'i char yang bye ba stong gi char yang bye ba brgya stong gi char yang bye ba khrag khrig brgya stong gi char yang nye bar mi 'gro ste/ bgrang bar yang char yang grangs su yang dper yang rgyur yang mi bzod do/ /</text></item>
<item><p>144a1</p><section>mdo sde</section><text>ma pham pa de ltar lnga bcu pa'i mi de tha na chos kyi rnam grangs 'di las tshigs su bcad pa gcig gam tshig gcig la rjes su yi rang ba yang / bsod nams 'di snyed skyed na ma pham pa gang gis nga'i mngon sum du chos kyi rnam </text></item>
<item><p>144a2</p><section>mdo sde</section><text>grangs 'di mnyan te thos nas rjes su yi rang ba lta ci smos te/ ma pham pa de'i bsod nams mngon par 'du byed pa ni ches dpag tu med ches grangs med ces ngas bshad do/ /ma pham pa yang rigs kyi bu 'am rigs </text></item>
<item><p>144a3</p><section>mdo sde</section><text>kyi bu mo gang gis chos kyi rnam grangs 'di mnyan pa'i phyir/ bdag gi khyim nas byung ste/ gtsug lag khang du song la/ de phyin nas der 'greng ngam 'dug ste chos kyi rnam grangs 'di yud tsam mnyan na/ sems can de bsod nams mngon par </text></item>
<item><p>144a4</p><section>mdo sde</section><text>'du bya ba de tsam byas shing bsags pas/ de tshe rjes nas lus phyi ma dang bdag gi ngo bo phyi ma thob pa la glang gi shing rta 'thob par 'gyur ro/ /rta'i shing rta dang glang po che'i shing rta dang khyogs kyi bzhon pa dang gru'i bzhon pa dang khyu mchog gi </text></item>
<item><p>144a5</p><section>mdo sde</section><text>bzhon pa dang lha'i gzhal med khang thob par 'gyur ro/ /gal te yang mdo'i chos sgrog pa der yud tsam zhig 'dug ste/ chos kyi rnam grangs 'di nyan tam pha rol 'dug tu bcug gam sems can gzhan la stan bgos na/ bsod </text></item>
<item><p>144a6</p><section>mdo sde</section><text>nams mngon par 'du byed pa des/ brgya byin gyi stan dang tshangs pa'i stan dang 'khor lo sgyur ba'i seng ge'i khri thob par 'gyur ro/ /ma pham pa gal te rigs kyi bu 'am rigs kyi bu mo gang la las mi gzhan zhig la 'di skad tu/ kye mi khyod </text></item>
<item><p>144a7</p><section>mdo sde</section><text>tshur shog /dam pa'i chos pad ma dkar po zhes bya ba'i chos kyi rnam grangs 'di nyon cig ces smras la/ mi de yang spro ba rnyed nas gal te yud tsam zhig mnyan na sems can de spro ba'i dge ba'i rtsa ba mngon par 'du </text></item>
<item><p>144a8</p><section>mdo sde</section><text>byas pa des/ gzungs thob pa'i byang chub sems dpa' sems dpa' chen po rnams dang lhan cig 'grogs pa 'thob po/ /blun por mi 'gyur ro/ /dbang po rno zhing shes rab dang ldan par 'gyur ro/ /</text></item>
<item><p>144b1</p><section>mdo sde</section><text>tshe rabs brgya stong du yang kha rul cing mnam par mi 'gyur/ de la lce nad med par 'gyur/ kha nad med par 'gyur/ so sngon por mi 'gyur/ so mi mnyam pa med pa dang / so mi ser ba dang so gyed 'dums med pa dang so ngo le </text></item>
<item><p>144b2</p><section>mdo sde</section><text>med pa dang so byung ba med pa dang so yo ba med par 'gyur ro/ /mchu 'phyang du mi 'gyur mchu nang du song ba ma yin pa dang mchu log pa med pa dang mchu sho rer ma gyur pa dang mchu yo ba med pa dang mchu gnag pa med pa dang </text></item>
<item><p>144b3</p><section>mdo sde</section><text>mchu mi sdug pa med par 'gyur ro/ /sna leb leb por mi 'gyur sna yon por mi 'gyur ro/ /gdong ring por mi 'gyur/ gdong yon por mi 'gyur/ gdong nag por mi 'gyur gdong blta na mi sdug par mi 'gyur ro/ /</text></item>
<item><p>144b4</p><section>mdo sde</section><text>ma pham pa 'di ltar lce dang so dang mchu srab cing shin du legs par 'gyur/ sna che ba dang bzhin dbyibs legs pa dang smin ma legs pa dang dpral ba'i dbyes che bar 'gyur/ dpe byad rdzogs pa thob par 'gyur ro/ /</text></item>
<item><p>144b5</p><section>mdo sde</section><text>de bzhin gshegs pas gdams pa dang rjes su bstan pa yang thob par 'gyur ro/ /sangs rgyas bcom ldan 'das rnam dang yang myur du phrad par 'gyur ro/ /ma pham pa ltos/ sems can gcig spro bar byas pas kyang /</text></item>
<item><p>144b6</p><section>mdo sde</section><text>bsod nams de tsam skyed na gang gis sti stang du byas te mnyan tam sti stang du byas te klog gam sti stang du byas te ston tam sti stang du byas te rab tu 'chad pa lta ci smos/ de nas bcom ldan 'das kyis de'i tshe </text></item>
<item><p>144b7</p><section>mdo sde</section><text>tshigs su bcad pa 'di dag bka' stsal to/ /gcig nas gcig tu brgyud pa lnga bcu pa/ /gang gis mdo 'di'i tshigs bcad gcig mnyan te/ thos nas sems dang rjes su yi rang ba'i/ /bsod nams </text></item>
<item><p>144b8</p><section>mdo sde</section><text>ji snyed 'byung ba de nyon cig /gal te sbyin byed mi zhig byung gyur te/ /rtag tu sems can bye ba khrag khrig la/ /gang sngar nga yis dpe byas de dag rnams/ /de kun lo yang brgyad bcu tshim par byas/ /mgo la skra dkar </text></item>
<item><p>145a1</p><section>mdo sde</section><text>mnyer ma kun byung ste/ /de dag rga la nyer gnas des mthong nas/ /kye ma sems can nyon mongs 'di dag kun/ /chos kyis 'di dag rab tu bstan par bya/ /de yis de rnams la ni phyi chos smras/ /mya </text></item>
<item><p>145a2</p><section>mdo sde</section><text>ngan 'da' ba'i sa yang rab tu bshad/ /srid pa thams cad dbu ba smig rgyu 'dra/ /srid pa kun la myur du yid byung byos/ /sbyin pa byed pa'i mi de'i gan nas su/ /sems can de dag kun gyis chos thos nas/ /</text></item>
<item><p>145a3</p><section>mdo sde</section><text>zag pa zad cing tha ma'i lus 'dzin par/ /dus gcig du na dgra bcom thob gyur kyang / /gang zhig brgyud de tshigs bcad gcig thos shing / /rjes su yi rang bsod nams ji snyed pa/ /de yi bsod nams de bas ches mang ste/ /bsod </text></item>
<item><p>145a4</p><section>mdo sde</section><text>nams phung po snga mas char mi phod/ /gang gis brgyud de tshigs bcad gcig thos pa/ /de ltar de yi bsod nams mang gyur te/ /de dag mtha' yas tshad kyang yong med na/ /mngon sum thos pa de ni smos ci </text></item>
<item><p>145a5</p><section>mdo sde</section><text>dgos/ /gang der sems can gcig la 'ang smras pa ni/ /bskal pa bye ba khrag khrig du mar yang / /mdo 'di yang ni shin tu rnyed dka' yis/ /song ste chos nyon ces ni spro bar byas/ /sems can de dag de yis </text></item>
<item><p>145a6</p><section>mdo sde</section><text>spro byas nas/ /mdo 'di yang ni yud tsam nyan byed pa/ /de yi las kyi 'bras bu mnyan par gyis/ /nam yang de la kha yi nad med 'gyur/ /de yi lce yang na bar gzhar mi 'gyur/ /de yi so rnams 'byung bar mi </text></item>
<item><p>145a7</p><section>mdo sde</section><text>'gyur ro/ /sngon po ser po mi mthun gzhar mi 'gyur/ /mchu mi sdug par yang ni yong mi 'gyur/ /de gdong yo 'am skam zhing ring ba med/ /nam yang sna leb du ni yong mi 'gyur/ /so dang mchu dang bzhin gyi dkyil 'khor </text></item>
<item><p>145a8</p><section>mdo sde</section><text>dang / /de yi sna dang dpral ba'i dbyibs kyang legs/ /mi rnams kyis ni blta na sdug par 'gyur/ /de yi kha ni rul bar gzhar mi 'gyur/ /ud pal bzhin du rtag tu dri zhim pa/ /de yi kha nas dri yang 'byung bar 'gyur/ /dpa' bo </text></item>
<item><p>145b1</p><section>mdo sde</section><text>khyim nas gtsug lag khang du song / /mdo sde nyan pa'i phyir ni der song ste/ /song nas der ni yud tsam des chos mnyan/ /dad pa'i sems kyi 'bras bu mnyan par gyis/ /de yi lus ni shin du dkar bar 'gyur/ /brtan pa de ni rta yi shing </text></item>
<item><p>145b2</p><section>mdo sde</section><text>rtas 'gro/ /glang chen shing rta mthon por 'dug nas su/ /rin po che yis brgyan pa zhon zhing chag / /shin du sbud pa'i khyogs kyang des thob nas/ /de dag du ma mi yis bteg cing bkur/ /chos nyan phyir ni song ba gyur pa de'i/ /</text></item>
<item><p>145b3</p><section>mdo sde</section><text>'bras bu dge ba 'di 'drar 'gyur ba yin/ /de ni 'khor gyi nang der 'dug nas su/ /dkar po'i las rnams byas pa de dag gis/ /tshangs pa'i stan dang rgyal po'i stan rnams dang / /brgya byin stan rnams kyang ni des thob 'gyur/ /</text></item>
<item><p>145b4</p><section>mdo sde</section><text>dam pa'i chos pad ma dkar po las rjes su yi rang ba'i bsod nams bstan pa'i le'u zhes bya ste bcu bdun pa'o// // dam pa'i chos pa dam dkar po ba bam po bcu gcig pa/ de nas bcom ldan 'das kyis byang chub </text></item>
<item><p>145b5</p><section>mdo sde</section><text>sems dpa' sems dpa' chen po rtag par rgyun du brtson la bka' stsal pa/ rigs kyi bu gang la la chos kyi rnam grangs 'di 'dzin pa'am klog pa'am ston pa'am yi ger 'dri ba yang rung ste/ rigs kyi bu de mig gi yon tan </text></item>
<item><p>145b6</p><section>mdo sde</section><text>brgyad brgya thob par 'gyur ro/ /rna ba'i yon tan stong nyis brgya thob par 'gyur ro/ /sna'i yon tan brgyad brgya thob par 'gyur ro/ /lce'i yon tan stong nyis brgya thob par 'gyur ro/ /lus kyi yon tan brgyad brgya thob par 'gyuro/ /</text></item>
<item><p>145b7</p><section>mdo sde</section><text>yid kyi yon tan stong nyis brgya thob par 'gyur ro/ /de yon tan brgya phrag mang pos dbang po drug gi grong yongs su dag cing / shin du yongs su dag par 'gyur ro/ /de'i pha dang ma las byung ba'i sha'i mig tha mal pa de ltar yongs su </text></item>
<item><p>145b8</p><section>mdo sde</section><text>dag pa'i/ mig gi dbang pos stong gsum gyi stong chen po'i 'jig rten gyi khams kyi phyi nang dang brag dang nags stug por bcas pa dang 'og tu mnar med pa'i sems can dmyal ba chen po la thug pa yan chad/ steng du srid </text></item>
<item><p>146a1</p><section>mdo sde</section><text>pa'i rtse mor thug pa'i bar du de dag thams cad mthong ngo / /sha'i mig tha mal pas sems can gang dag der skyes pa de dag thams cad kyang mthong ste/ de dag gi las kyi rnam par smin pa shes so/ /de nas bcom ldan 'das kyis de'i </text></item>
<item><p>146a2</p><section>mdo sde</section><text>tshe tshigs su bcad pa 'di dag bka' stsal to/ /'khor gyi dbus su mi 'jigs pa/ /gang zhig mdo sde 'di 'chad cing / /le lo med par rab 'chad pa/ /de yi yon tan nga las nyon/ /yon tan dag ni brgyad brgya yi/ /de yi mig ni </text></item>
<item><p>146a3</p><section>mdo sde</section><text>kun du mdzes/ /des ni de mig dri ma med/ /rnyog pa med cing dag par 'gyur/ /pha dang ma las byung ba yi/ /de yi sha yi mig des ni/ /'jig rten khams 'di thams cad kyang / /phyi nang bcas pa rab tu mthong / /lhun po'i ri rab </text></item>
<item><p>146a4</p><section>mdo sde</section><text>thams cad dang / /kho ra yug kyang des mthong ste/ /ri gzhan gang rnams grags pa dang / /rgya mtsho dag kyang mthong bar 'gyur/ /'og tu mnar med dmyal bar thug /steng du srid pa'i rtser gnas pa/ /brtan pa des ni kun mthong </text></item>
<item><p>146a5</p><section>mdo sde</section><text>ste/ /sha yi mig ni de 'dra'o/ /da dung de la lha yi mig /med pas shes pa ma yin no/ /de yi sha yi mig gi yul/ /de dag de ltar 'gyur ba yin/ /rtag par rgyun du brtson gzhan yang / /rigs kyi bu'am rigs kyi bu mo des chos kyi rnam </text></item>
<item><p>146a6</p><section>mdo sde</section><text>grangs 'di yang dag par bstan cing gzhan dag la yang dag par bshad na/ rna ba'i yon tan stong nyis brgya po de dag dang ldan te/ stong gsum gyi stong chen po'i 'jig rten gyi khams na mnar med pa'i sems can dmyal ba chen po la </text></item>
<item><p>146a7</p><section>mdo sde</section><text>thug pa yan chad/ srid pa'i rtse mo la thug pa man chad/ phyi nang gi sgra rnam pa mang po gang dag 'byung ba 'di lta ste/ glang po che'i sgra'am rta'i sgra 'am rnga mo'i sgra'am ba glang gi sgra'am ra'i sgra'am shing rta'i sgra'am ngu ba'i sgra'am/</text></item>
<item><p>146a8</p><section>mdo sde</section><text>mya ngan gyi sgra'am 'jigs pa'i sgra'am dung gi sgra'am dril bu'i sgra'am rnga'i sgra'am rtsed mo'i sgra'am glu'i sgra'am rol mo'i sgra'am skyes pa'i sgra'am bud med kyi sgra'am khye 'u'i sgra'am bu mo'i sgra'am chos kyi sgra'am chos ma yin pa'i </text></item>
<item><p>146b1</p><section>mdo sde</section><text>sgra'am bde ba'i sgra'am sdug bsngal ba'i sgra'am byis pa'i sgra'am 'phags pa'i sgra'am yid tu 'ong ba'i sgra'am yid tu mi 'ong ba'i sgra'am lha'i sgra'am klu'i sgra'am gnod sbyin gyi sgra'am dri za'i sgra'am lha ma yin gyi sgra'am </text></item>
<item><p>146b2</p><section>mdo sde</section><text>nam mkha' lding gi sgra'am mi'am ci'i sgra'am lto 'phye chen po'i sgra'am mi'i sgra'am mi ma yin pa'i sgra'am me'i sgra'am chu'i sgra'am rlung gi sgra'am grong gi sgra'am grong khyer gyi sgra'am dge slong gi sgra'am nyan thos kyi sgra'am </text></item>
<item><p>146b3</p><section>mdo sde</section><text>rang sangs rgyas kyi sgra'am byang chub sems dpa'i sgra'am de bzhin gshegs pa'i sgra'am stong gsum gyi stong chen po'i 'jig rten gyi khams kyi phyi nang na/ sgra ci byung ba ji snyed pa de dag thams cad rna ba'i dbang po tha mal </text></item>
<item><p>146b4</p><section>mdo sde</section><text>pa yongs su dag pa des thos te/ re shig lha'i rna ba ni mi sgrub mod kyi sems can de dang de dag gi skad du rab tu rtogs so/ /sems can de dang de dag gis skad la rnam par rtog go rnam par 'byed do/ /rna ba'i dbang po tha </text></item>
<item><p>146b5</p><section>mdo sde</section><text>mal pa des sems can de dang de dag gis skad rnams thos kyang / de'i rna ba'i dbang po la sgra de dag thams cad kyis zil gyis mi non to/ /rtag par rgyun du brtson/ byang chub sems dpa' sems dpa' chen po de </text></item>
<item><p>146b6</p><section>mdo sde</section><text>rna ba'i dbang po 'di lta bu thob par 'gyur te/ re shig lha'i rna ba ni mngon par mi sgrub po/ /bcom ldan 'das kyis de skad ces bka' stsal te/ bde bar gshegs pas de skad gsungs nas ston pas gzhan yang 'di skad ces bka' </text></item>
<item><p>146b7</p><section>mdo sde</section><text>stsal to/ /de yi rna ba'i dbang po tha mal pa rnyog pa med cing rnam par dag par 'gyur/ /'jig rten khams 'di dag na ma lus par/ /rnam pa mang po'i sgra rnams des thos te/ /rnga bo che dang rdza rnga sgra snyan dang / /pi bang gling bu dang ni </text></item>
<item><p>146b8</p><section>mdo sde</section><text>pa la ki/ /shing rta ba lang ra dang lug dag dang / /rta dang glang chen dag gi sgra yang thos/ /'jam zhing yid 'ong glu yi dbyangs kyang thos/ /brtan pa de ni de la chags pa med/ /gang dang gang na su dang su smra ba/ /bye ba snyed kyi mi yi sgra </text></item>
<item><p>147a1</p><section>mdo sde</section><text>rnams thos/ /lha yi sgra dang klu'i dbyangs rnams kyang / /snyan cing yid tu 'ong ba rtag par thos/ /skyes pa bud med dag gi sgra rnams dang / /khye'u dang bu mo'i sgra yang de bzhin thos/ /ri dang phug na gang gnas de dag </text></item>
<item><p>147a2</p><section>mdo sde</section><text>dang / /khu byug rma bya ka la ping ka dang / /bya rnams gang dag shang shang te'u rnams dang / /de dag rnams kyi sgra snyan 'dir thos so/ /sems dmyal dag na sdug bsngal gang myong ba/ /shin du mi bzad pa yi sgra rnams dang / /</text></item>
<item><p>147a3</p><section>mdo sde</section><text>zas kyi sdug bsngal dag gis nyen pa yi/ /yi dgas rnams kyi sgra phyung de bzhin thos/ /lha ma yin dang rgya mtsho'i nang gnas dang / /sgra 'byin pa dang de bzhin gzhan dag dang / /chos smra ba de 'di na 'dug bzhin du/ /sgra </text></item>
<item><p>147a4</p><section>mdo sde</section><text>rnams thams cad thos te chod pa med/ /dud 'gro'i skye gnas dag na phan tshun du/ /smra bar byed pa'i sgra rnams gang yin pa/ /rnam pa tha dad sgra rnams mang po dag /de ni 'di na 'dug bzhin de dag thos/ /lha gang </text></item>
<item><p>147a5</p><section>mdo sde</section><text>tshangs pa'i 'jig rten gnas pa dang / /gang dag 'og min dang ni 'od gsal lha/ /phan tshun du ni sgra skad gang 'byin pa/ /de dag ma lus thams cad des thos so/ /bde bar gshegs kyi bstan la rab byung nas/ /dge </text></item>
<item><p>147a6</p><section>mdo sde</section><text>slong gang dag kha don byed pa dang / /'khor gyi nang na chos ston gang yin pa/ /de dag sgra yang rtag tu de yis thos/ /'jig rten khams 'dir byang chub sems dpa' gang / kha don dag kyang byed cing phan tshun du/ /chos </text></item>
<item><p>147a7</p><section>mdo sde</section><text>rnams yang dag rdzogs par gang byed pa/ /de dag sgra rnams rnam pa tha dad thos/ /byang chub sems dpa' mdo 'di gang 'dzin pas/ /sangs rgyas bcom ldan mi 'dul kha lo sgyur/ /'khor rnams la yang chos </text></item>
<item><p>147a8</p><section>mdo sde</section><text>mchog gang gsung ba/ /dus gcig tu ni de yang de yis thos/ /mnar med yan chad steng du srid pa'i rtse/ /stong gsum gyi ni zhing 'di thams cad na/ /nang logs dag dang phyi logs dag nas kyang / /sems can gang gis </text></item>
<item><p>147b1</p><section>mdo sde</section><text>sgra mang phyung ba dang / /sems can kun gyi sgra rnams thos gyur kyang / /'on kyang de yi rna ba 'gag pa med/ /dbang po gsal zhing gnas dang gnas kyang shes/ /rna ba'i dbang po tha mal de tsam mo/ /re shig lha yi la ni 'bad mi byed/ /tha </text></item>
<item><p>147b2</p><section>mdo sde</section><text>mal rna ba de ni de ltar 'dug /'jigs med gang gis mdo 'di bzung ba ni/ /de yi yon tan dag ni de 'drar 'gyur/ /rtag par rgyun du brtson gzhan yang byang chub sems dpa' sems dpa' chen po chos kyi rnam grangs 'di </text></item>
<item><p>147b3</p><section>mdo sde</section><text>'dzin tam rab tu ston tam kha ton byed dam yi ger 'dri ba de/ sna'i yon tan brgyad brgya dang ldan zhing sna'i dbang po yongs su dag par 'gyur te/ de'i sna'i dbang po yongs su dag pa des stong gsum gyi stong chen po'i 'jig rten </text></item>
<item><p>147b4</p><section>mdo sde</section><text>gyi khams kyi phyi nang gi dri rnam pa mang po yod pa 'di lta ste/ rul ba'i dri 'am yid tu 'ong ba'i dri 'am yid tu mi 'ong ba'i dri 'am me tog rnam pa tha dad pa'i dri 'di lta ste/ sna ma'i me tog dang ma li ka dang tsam pa ka dang skya snar </text></item>
<item><p>147b5</p><section>mdo sde</section><text>gyi dri rnams kyang tshor ro/ /chu las skyes pa'i me tog rnam pa mang po'i dri rnams kyang tshor te 'di lta ste/ ud pa la dang pad ma dang ku mu ta dang pad ma dkar po rnams kyi dri dag kyang tshor ro/ /me tog dang 'bras bu'i shing </text></item>
<item><p>147b6</p><section>mdo sde</section><text>rnam pa mang po'i me tog dang 'bras bu'i dri rnams kyang tshor te/ 'di lta ste/ tsan dan dang ta ma la'i 'dab ma dang rgya spos dang a ga ru'i dri zhim po rnams kyang tshor ro/ /spos rnam pa tha dad pa brgya stong gnas gcig na </text></item>
<item><p>147b7</p><section>mdo sde</section><text>'dug pa thams cad kyang tshor ro/ /thams cad kyang shes so/ /sems can gyi dri rnam pa mang po yang tshor te 'di lta ste/ glang po che dang rta dang ba lang dang ra lug dang phyugs kyi dri rnams kyang tshor ro/ /dud 'gro'i skye gnas </text></item>
<item><p>147b8</p><section>mdo sde</section><text>su song ba'i srog chags rnam pa mang po'i lus kyi dri rnams kyang tshor ro/ /skyes pa dang bud med kyi lus kyi dri rnams kyang tshor ro/ /khye'u dang bu mo'i lus kyi dri rnams kyang tshor ro/ /rtswa dang shing gel pa dang sman dang nags thag ring po na </text></item>
<item><p>148a1</p><section>mdo sde</section><text>'dug pa'i dri rnams kyang tshor ro/ /dri yang dag par tshor te dri yang dag par shes mod kyi/ dri de dag gis mi 'phrogs/ de dag gis myos par mi 'gyur ro/ /de 'di na 'dug bzhin du lha dag gi dri rnams kyang tshor te 'di lta ste/ yongs </text></item>
<item><p>148a2</p><section>mdo sde</section><text>'dus brtol gyi dri rnams kyang tshor ro/ /me tog man dA ra dang man dA ra chen po dang many+dzu Sha ka dang many+dzu Sha ka chen po rnams kyi lha'i dri rnams kyang tshor ro/ /lha'i a ga ru'i phye ma dang tsan dan gyi phye ma dag gi dri rnams kyang tshor ro/ /lha'i me tog </text></item>
<item><p>148a3</p><section>mdo sde</section><text>rnam pa tha dad pa brgya stong gi dri dag kyang tshor ro/ /de dag gi ming rnams kyang shes so/ /lha'i bu'i lus kyi dri rnams kyang tshor te 'di lta ste/ lha'i dbang po brgya byin gyi lus kyi dri yang tshor ro/ /rnam par rgyal ba'i khang bzang na rtse dga' zhing </text></item>
<item><p>148a4</p><section>mdo sde</section><text>dga' mgur spyod pa 'am/ chos bzangs lha'i mdun sa na sum bcu rtsa gsum pa'i lha rnams la chos ston pa 'am/ rtse ba'i phyir skyed mos tshal gyi sar byung ba de yang shes so/ /lha'i bu gzhan rnams kyi so so'i lus kyi dri rnams kyang tshor </text></item>
<item><p>148a5</p><section>mdo sde</section><text>ro/ /lha'i bu mo rnams dang lha'i chung ma rnams kyi lus kyi dri rnams kyang tshor ro/ /lha gzhon nu rnams kyi lus kyi dri rnams kyang tshor ro/ /lha gzhon nu ma rnams kyi lus kyi dri rnams kyang tshor ro/ /dri de dag gi kyang mi 'phrogs shing </text></item>
<item><p>148a6</p><section>mdo sde</section><text>myos par yang mi 'gyur ro/ /rnam grangs 'dis srid pa'i rtse mo'i bar du skyes pa'i sems can dag gi lus kyi dri rnams kyang tshor ro/ /tshangs ris kyi lha'i bu rnams dang / tshangs pa chen po rnams kyi lus kyi dri rnams kyang tshor ro/ /</text></item>
<item><p>148a7</p><section>mdo sde</section><text>rnam grangs 'dis lha'i ris thams cad kyi lus kyi dri rnams kyang tshor ro/ /nyan thos dang rang sangs rgyas dang byang chub sems dpa' dang de bzhin gshegs pa dag gi sku'i dri rnams kyang tshor ro/ /de bzhin gshegs pa dag gi </text></item>
<item><p>148a8</p><section>mdo sde</section><text>gdan gyi dri rnams kyang tshor ro/ /de bzhin gshegs pa dgra bcom pa yang dag par rdzogs pa'i sangs rgyas de dag gang na bzhugs pa de yang rab tu shes so/ /de'i sna'i dbang po de yang dri rnam pa mang po de dang de dag gis mi 'phrogs te </text></item>
<item><p>148b1</p><section>mdo sde</section><text>nyams pa'am gnod par 'gyur ba yang med do/ /de 'dod na dri de dang de dag gzhan dag la yang ston te/ de dran pa nyams par 'gyur ba med do/ /de nas bcom ldan 'das kyis de'i tshe tshigs su bcad pa 'di dag bka' stsal to/ /de yi sna yi dbang </text></item>
<item><p>148b2</p><section>mdo sde</section><text>po rnam dag 'gyur/ /gang rnams 'jig rten khams 'di thams cad na/ /dri zhim dri mi zhim pa ci yod pa/ /des ni rnam pa mang po'i dri yang tshor/ /sna ma'i me tog dri dang ma li ka /tsan dan ta ma la yi 'dab ma dang / /rgya spos dag dang a ga </text></item>
<item><p>148b3</p><section>mdo sde</section><text>ru yi dri/ /me tog 'bras bu sna mang de dag dang / /skyes pa bud med ring na 'dug pa dang / /khye'u rnams dang ni bu mo de dag dang / /sems can rnams kyi dri yang de bzhin shes/ /de yi gnas kyang des ni dri las shes/ /'khor los bsgyur rgyal rnams kyang </text></item>
<item><p>148b4</p><section>mdo sde</section><text>de yis shes/ /stobs kyi 'khor los bsgyur dang rgyal phran dang / /de bzhin khye'u dang bu mo de dag dang / /chung ma'i 'khor kun dri las de yis shes/ /yongs su longs spyod rin chen rnam mang dang / /spa ba gang dag sa la 'dug rnams dang / /bud med rin </text></item>
<item><p>148b5</p><section>mdo sde</section><text>po cher gyur de dag kyang / /byang chub sems dpa' de yis dri las shes/ /de dag rnams kyi rgyan rnams ci yod pa/ /lus la btabs pa rnam pa sna tshogs gzugs/ /gos dang phreng ba byug pa spos rnams kyang / /dri las byang chub sems dpa' </text></item>
<item><p>148b6</p><section>mdo sde</section><text>de yis shes/ /de bzhin 'gring dang 'dug dang nyal ba dang / /rtsed mo dga' ba mthu stobs thams cad kyang / /mdo sde dam pa 'di ni gang 'dzin pa/ /brtan pa de yi sna yi stobs kyis shes/ /spos mchog 'bru mar dri yang de bzhin te/ /me </text></item>
<item><p>148b7</p><section>mdo sde</section><text>tog 'bras bu rnam pa mang po'i dri/ /dri 'di ga ge mo na yod ces kyang / /'dug bzhin du ni cig car shes shing tshor/ /ri yi phrag ni rnam pa sna tshogs na/ /tsan dan me tog rgyas mang gang yod dang / /sems can gang dag de na gnas pa yang /</text></item>
<item><p>148b8</p><section>mdo sde</section><text>mkhas des de dag thams cad dri las shes/ /khor yug ngos la gang dag gnas pa dang / /rgya mtsho'i dbus na yang dag 'khod pa dang / /sa yi dbus na sems can gang gnas pa/ /mkhas pa des ni thams cad dri las shes/ /lha dang </text></item>
<item><p>149a1</p><section>mdo sde</section><text>lha ma yin yang de bzhin shes/ /des ni lha min bu mo dag kyang shes/ /lha ma yin gyi rtsed mo dga' ba 'ang shes/ /de yi sna yi dbang po'i mthu de 'dra/ /nags khrod dag na rkang bzhi gang yod pa/ /seng ge stag dang de bzhin glang chen </text></item>
<item><p>149a2</p><section>mdo sde</section><text>mchog /de na ma he ba lang ba men rnams/ /de dag gnas pa de yi sna yis shes/ /bud med gang dag sbrum par gyur pa dang / /khye'u 'am 'on te bu mo gang yin pa/ /rum na 'chang ba shin du ngal ba'i lus/ /de la gang yod de yi </text></item>
<item><p>149a3</p><section>mdo sde</section><text>dri las shes/ /sems can mngal du zhugs pa 'ang des shes te/ /rnam par 'jig pa'i chos kyang de yis shes/ /bud med 'di ni sdug bsngal rnams dang bral/ /bsod nams ldan pa'i bu ni 'byung bar shes/ /</text></item>
<item><p>149a4</p><section>mdo sde</section><text>skyes bu'i bsam pa mang po rab shes te/ /bsam pa'i dri yang de bzhin de yis tshor/ /'dod chags zhe sdang de bzhin 'chab pa dang / /nye bar zhi ba'i sems kyi dri yang tshor/ /sa la gter rnams gang dag yod gyur pa/ /</text></item>
<item><p>149a5</p><section>mdo sde</section><text>nor rnams dang ni gser dngul 'gron bu yis/ /lcags kyi sgrom rnams de bzhin gang ba dag /dri las byang chub sems dpa' de yis shes/ /mu tig nor bu do shal se mo do/ /rin thang med pa'i rin chen rnam mang po/ /</text></item>
<item><p>149a6</p><section>mdo sde</section><text>rin thang med pa'i ming dang 'od dbyibs kyang / /de dag thams cad de yi dri las shes/ /de bzhin steng gi lha yi me tog rnams/ /man dA ra dang many+dzu Sha ka dang / /yongs 'du'i me tog gang dag yod gyur pa/ /dpa' bo 'di na 'dug </text></item>
<item><p>149a7</p><section>mdo sde</section><text>bzhin de dag tshor/ /gang gi gzhal med khang rnams ci 'dra ba/ /yangs dang 'bring dang de bzhin chung ngu dang / /de na rnam pa sna tshogs gzugs yod pa/ /'di na 'dug bzhin sna yi stobs kyis tshor/ /skyed mos tshal gyi sa </text></item>
<item><p>149a8</p><section>mdo sde</section><text>yang de bzhin shes/ /chos bzangs dang ni rnam par rgyal ba yi/ /khang bzangs mchog na lha gang 'khod pa dag /de na lha bu brtsen pa 'ang rtag tu shes/ /gang zhig gang na las ni byed pa 'am/ /'dug dang nyal dang gang du 'gro ba </text></item>
<item><p>149b1</p><section>mdo sde</section><text>yang / /'di na 'dug bzhin de dag dri yis tshor/ /lha yi bu rnams des ni dri las shes/ /me tog mang brgyan lha yi bu mo gang / /phreng ba thogs shing lhab lhub rnams kyis brgyan/ /gang dang gang du brtsen zhing 'dong ba dag /byang chub </text></item>
<item><p>149b2</p><section>mdo sde</section><text>sems dpa' de yis dri las shes/ /steng du srid pa'i rtse mo'i bar gyi lha/ /tshangs pa tshangs chen gzhal med khang rgyu ba/ /bsam gtan gnas sam 'on te langs pa yang / /de dag der ni dri las rab tu shes/ /'od gsal </text></item>
<item><p>149b3</p><section>mdo sde</section><text>gyi ni lha yi bu rnams kyang / /'chi 'phos skyes pa gsar du 'ongs pa shes/ /byang chub sems dpa' mdo 'di 'dzin pa yi/ /sna yi dbang po 'di 'drar 'gyur ba yin/ /dge slong gang rnams bde gshegs bstan pa la/ /</text></item>
<item><p>149b4</p><section>mdo sde</section><text>mngon par brtson pa 'chag cing 'dug pa dang / /lung nod kha don mos pa'i dge slong rnams/ /thams cad byang chub sems dpa' de yis shes/ /rgyal ba'i sras po nyan thos gang yod pa/ /la la rtag tu shing drung gnas pa </text></item>
<item><p>149b5</p><section>mdo sde</section><text>dag /dge slong 'di zhes bya bar 'dir gnas shes/ /de dag thams cad mkhas pa des shes so/ /byang chub sems dpa' dran ldan bsam gtan pa/ /rtag tu lung nod kha don dga' gang dag /'khor gyi nang na chos kyang rab </text></item>
<item><p>149b6</p><section>mdo sde</section><text>'chad pa/ /de dag dri las byang chub sems dpas shes/ /bde bar gshegs pa thub chen phyogs gang na/ /nyan thos dge 'dun mdun gyis bltas dbus na/ /phan zhing thugs brtse rab tu chos 'chad pa/ /'jig rten mgon po de yang </text></item>
<item><p>149b7</p><section>mdo sde</section><text>dri las shes/ /sems can gang rnams chos 'di nyan pa dag /gang rnams thos nas dga' ba'i yid gyur pa/ /de na rgyal ba'i 'khor rnams thams cad kyang / /'di na 'dug bzhin byang chub sems dpa' shes/ /de yi sna yi </text></item>
<item><p>149b8</p><section>mdo sde</section><text>stobs ni de 'drar 'gyur/ /de la lha yi sna ni da dung med/ /zag pa med par gyur pa lha yi sna/ /de yi sdun du 'gro bar 'di 'gyur ro/ /rtag par rgyun du brtson gzhan yang rigs kyi bu 'am rigs kyi bu mo de/ chos kyi rnam grangs 'di 'dzin </text></item>
<item><p>150a1</p><section>mdo sde</section><text>tam ston tam rab tu 'chad dam yi ger 'drir 'jug na/ lce'i yon tan stong nyis brgya po de dag dang ldan pa'i lce'i dbang po thob par 'gyur te/ de lce'i dbang po de lta bus ro gang dag myangs pa dang ro gang dag tshor ba dang ro gang dag </text></item>
<item><p>150a2</p><section>mdo sde</section><text>lce'i dbang po la reg pa de thams cad lha'i ro bro ba dam par 'gyur ro/ /ji ltar yid du mi 'ong ba'i ro gang dag yang mi myong ba de lta bu myong bar 'gyur ro/ /yid tu mi 'ong ba'i ro gang yin pa de dag kyang / de'i lce'i dbang po'i steng du reg na </text></item>
<item><p>150a3</p><section>mdo sde</section><text>lha'i ro bro bar 'gyur ro/ /'khor gyi nang du song nas chos gang bshad pa des/ sems can de dag dbang po tshim par 'gyur ro/ /mgu ba dang yongs su mgu ba dang mchog tu dga' ba skye'o/ /de'i sgra yang zab cing yid tu 'ong la gnyen </text></item>
<item><p>150a4</p><section>mdo sde</section><text>zhing snyan par 'gyur te/ snying la 'bab pa dang dga' bar 'gyur ba des sems can de dag dga' mgu yid rangs pa'i sems su 'gyur ro/ /gang dag la chos bshad pa de dag gis kyang de'i dbyangs 'jam zhing snyan pa yid tu 'ong ba </text></item>
<item><p>150a5</p><section>mdo sde</section><text>thos nas/ lha rnams kyang blta ba dang phyag bya ba dang bsnyen bkur bya ba dang chos mnyan pa'i phyir de'i drung du 'gro bar sems so/ /lha'i bu dang lha'i bu mo rnams kyang blta ba dang phyag bya ba dang bsnyen bkur bya ba dang / chos </text></item>
<item><p>150a6</p><section>mdo sde</section><text>mnyan pa'i phyir drung du 'gro bar sems so/ /brgya byin dang tshangs pa dang tshangs ris kyi lha'i bu rnams kyang blta ba dang phyag bya ba dang bsnyen bkur bya ba dang chos mnyan pa'i phyir drung du 'gro bar sems so/ /klu dang klu'i bu mo rnams </text></item>
<item><p>150a7</p><section>mdo sde</section><text>kyang blta ba dang phyag bya ba dang bsnyen bkur bya ba dang chos mnyan pa'i phyir drung du 'gro bar sems so/ /lha ma yin dang lha ma yin gyi bu mo rnams kyang blta ba dang phyag bya ba dang bsnyen bkur bya ba dang chos mnyan pa'i phyir </text></item>
<item><p>150a8</p><section>mdo sde</section><text>drung du 'gro bar sems so/ /nam mkha' lding dang nam mkha' lding gi bu mo rnams kyang blta ba dang phyag bya ba dang bsnyen bkur bya ba dang chos mnyan pa'i phyir drung du 'gro bar sems so/ /mi 'am ci dang mi'am ci'i bu mo </text></item>
<item><p>150b1</p><section>mdo sde</section><text>dang gnod sbyin dang gnod sbyin gyi bu mo dang sha za dang sha za'i bu mo rnams kyang blta ba dang phyag bya ba dang bsnyen bkur bya ba dang chos mnyan par bya ba'i phyir drung du 'gro bar sems te/ de dag kyang de la bkur bsti byed sti stang du byed btsun par byed </text></item>
<item><p>150b2</p><section>mdo sde</section><text>mchod pa dang / gsol bar byed dbul bar byed do/ /dge slong dang dge slong ma dang dge bsnyen dang dge bsnyen ma rnams kyang lta 'dod par 'gyur ro/ /rgyal po dang rgyal bu dang blon po'i blon po rnams kyang lta 'dod par 'gyur ro/ /stobs </text></item>
<item><p>150b3</p><section>mdo sde</section><text>kyi 'khor lo sgyur ba'i rgyal po dang 'khor lo sgyur ba'i rgyal po rin po che sna bdun dang ldan pa bu dang bcas pa blon po dang bcas pa btsun mo'i 'khor dang g.yog 'khor dang bcas pa yang bkur bsti bya ba'i phyir lta 'dod par </text></item>
<item><p>150b4</p><section>mdo sde</section><text>'gyur ro/ /chos smra ba de de bzhin gshegs pas ji skad gsungs pa bzhin yang dag pa ji lta ba bzhin du snyan pa'i chos 'chad do/ /bram ze dang khyim bdag dang yul gyi mi gzhan dag kyang rtag tu rgyun mi 'chad par tshe'i </text></item>
<item><p>150b5</p><section>mdo sde</section><text>mtha' mar phyin gyi bar du/ chos smra ba de'i phyi bzhin du 'brang bar 'gyur ro/ /de bzhin gshegs pa'i nyan thos rnams kyang de la lta 'dod par 'gyur ro/ /rang sangs rgyas rnams kyang de la lta 'dod par 'gyur ro/ /sangs rgyas </text></item>
<item><p>150b6</p><section>mdo sde</section><text>bcom ldan 'das rnams kyang de la gzigs bzhed par 'gyur ro/ /rigs kyi bu'am rigs kyi bu mo de phyogs gang na 'dug pa de'i phyogs su de bzhin gshegs pa gzigs te chos 'chad do/ /sangs rgyas </text></item>
<item><p>150b7</p><section>mdo sde</section><text>kyi chos rnams kyi snod tu 'gyur te/ de ltar de zab cing yid tu 'ong ba'i chos rnams kyi sgra 'byin par 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /de yi lce yi dbang </text></item>
<item><p>150b8</p><section>mdo sde</section><text>po mchog tu 'gyur/ /nam yang ngan pa'i ro ni yong mi myong / /reg ma thag tu lha yi ro bror 'gyur/ /lha yi ro bro shin du ldan pa yin/ /rna bar snyan cing yid tu 'ong ba dang / /'jam zhing mnyen pa'i sgra skad rab tu smra/ /'khor gyi </text></item>
<item><p>151a1</p><section>mdo sde</section><text>dbus der dga' bar 'gyur ba yi/ /zab mo'i dbyangs ni rtag par rab tu smra/ /bye ba khrag khrig du ma'i dpe rnams kyis/ /des bshad pa la chos rnams gang nyan pa/ /de na de la mchog tu dga' ba skyed/ /de la mchod pa </text></item>
<item><p>151a2</p><section>mdo sde</section><text>dpag tu med pa byed/ /lha dang klu dang gnod sbyin lha min dang / /gsang ba pa dag rtag tu de lta 'dod/ /chos 'di shin du gus par nyan pa de/ /yon tan 'di dag thams cad de yir 'gyur/ /'dod par gyur na 'jig rten khams 'di </text></item>
<item><p>151a3</p><section>mdo sde</section><text>dag /dbyangs kyis thams cad du yang go bar byed/ /de yi dbyangs ni mnyen zhing 'jam pa ste/ /zab cing snyan la shin du dga' bar 'gyur/ /rgyal po sa bdag 'khor lo sgyur ba rnams/ /mchod pa'i phyir ni de yi drung du 'dong / /</text></item>
<item><p>151a4</p><section>mdo sde</section><text>bu dang chung mar bcas te thal mo sbyar/ /rtag tu de la chos ni nyan par 'gyur/ /gnod sbyin rnams kyis rtag tu bkur bsti byed/ /klu dang dri za dag gi tshogs rnams dang / /sha za pho dang sha za mo rnams kyis/ /sti stang </text></item>
<item><p>151a5</p><section>mdo sde</section><text>ri mo mchod pa rnams kyang byas/ /tshangs pa rnams la de ni dbang byed 'gyur/ /lha bu dbang phyug che dang dbang phyug dang / /brgya byin de bzhin lha yi bu gzhan dang / /lha yi bu mo mang po drung du 'gro/ /sangs rgyas 'jig rten phan </text></item>
<item><p>151a6</p><section>mdo sde</section><text>zhing thugs brtse gang / /nyan thos bcas pas de yi dbyangs thos nas/ /zhal ston pa dang bsrung ba dag kyang mdzad/ /chos 'di 'chad pa la ni dgyes par 'gyur/ /rtag par rgyun du brtson gzhan yang byang chub sems </text></item>
<item><p>151a7</p><section>mdo sde</section><text>dpa' sems dpa' chen po chos kyi rnam grangs 'di 'dzin tam klog gam rab tu 'chad dam ston tam yi ger bris na/ de yi lus kyi yon tan brgyad brgya thob par 'gyur ro/ / de yi lus yongs su dag </text></item>
<item><p>151a8</p><section>mdo sde</section><text>ste lpags pa'i mdog bai dUr+ya ltar dag cing sems can rnams kyis mthong na dga' bar 'gyur ro/ /de yi lus yongs su dag pa de la stong gsum gyi stong chen po'i 'jig rten gyi khams thams cad snang ste/ stong gsum gyi </text></item>
<item><p>151b1</p><section>mdo sde</section><text>stong chen po'i 'jig rten gyi khams na/ sems can gang dag 'chi 'pho ba dang skye ba dang ngan pa dang bzang po dang mdog bzang po dang mdog ngan pa dang bde 'gro dang ngan 'gro dang ri khor yug dang khor yug chen po dang lhun po dang ri'i rgyal po ri rab la </text></item>
<item><p>151b2</p><section>mdo sde</section><text>sems can gang dag gnas pa rnams dang / 'og tu mnar med pa'i sems can dmyal ba la thug pa dang / steng du srid pa'i rtse mo'i bar du sems can gang dag gnas pa de dag thams cad kyang bdag gi lus la snang bar 'gyur ro/ /</text></item>
<item><p>151b3</p><section>mdo sde</section><text>stong gsum gyi stong chen po'i 'jig rten gyi khams 'di na nyan thos sam rang sangs rgyas sam byang chub sems dpa' 'am de bzhin gshegs pa gang la la dag bzhugs pa dang / de bzhin gshegs pa de dag chos gang ston pa dang /</text></item>
<item><p>151b4</p><section>mdo sde</section><text>sems can gang dag de bzhin gshegs pa de dag la bsnyen bkur byed pa dang / sems can de dag thams cad kyi lus so sor thob pa yang / bdag gi lus la snang bar 'gyur ro/ /de ci'i phyir zhe na/ 'di ltar de yi lus yongs su </text></item>
<item><p>151b5</p><section>mdo sde</section><text>dag pa'i phyir ro/ /de nas de'i tshe bcom ldan 'das kyis tshigs su bcad pa 'di dag bka' stsal to/ /gang zhig rgya che mdo 'di 'dzin byed pa/ /de yi lus ni yongs su dag par 'gyur/ /rnam dag bai dUr+ya ltar grub pa ste/ /</text></item>
<item><p>151b6</p><section>mdo sde</section><text>rtag tu sems can rnams kyis mthong na dga'/ /me long phyis par gzugs brnyan snang ba bzhin/ /lus la 'jig rten de dag de bzhin snang / /sems can gzhan min rang byung de yis mthong / /yongs su dag pa'i </text></item>
<item><p>151b7</p><section>mdo sde</section><text>lus ni de 'dra'o/ /'jig rten khams 'di'i sems can ci yod pa/ /lha mi lha ma yin dang gsang ba pa/ /sems dmyal yi dgas dud 'gro'i skye gnas rnams/ /lus de la ni gzugs brnyan so sor snang / /srid </text></item>
<item><p>151b8</p><section>mdo sde</section><text>pa'i rtse bar gzhal med khang gi lha/ /brag rnams dang ni ri dang kho ra yug /gangs ri ri rab lhun po chen po rnams/ /de yi lus las rnam pa thams cad snang / /de yi lus la nyan thos bcas pa yi/ /sangs rgyas </text></item>
<item><p>152a1</p><section>mdo sde</section><text>rnams dang sangs rgyas sras gzhan yang / /byang chub sems dpa' gcig pu gang gnas dang / /tshogs la gang dag chos ston rnams kyang snang / /de yi rnam dag lus ni de 'dra ste/ /'jig rten khams rnams </text></item>
<item><p>152a2</p><section>mdo sde</section><text>thams cad de la snang / /de ni da dung lha yis ma thob ste/ /de yi rang bzhin lus ni de 'dra'o/ /rtag par rgyun du brtson gzhan yang byang chub sems dpa' sems dpa' chen po de bzhin gshegs pa yongs su mya ngan las </text></item>
<item><p>152a3</p><section>mdo sde</section><text>'das nas/ chos kyi rnam grangs 'di 'dzin tam ston tam rab tu 'chad dam yi ger 'dri 'am klog na/ yid kyi las kyi yon tan stong nyis brgya po de dag dang ldan zhing yid kyi dbang po yongs su dag par 'gyur ro/ /de yid </text></item>
<item><p>152a4</p><section>mdo sde</section><text>kyi dbang po yongs su dag pa des/ tha na tshigs su bcad pa gcig thos pas kyang de'i don mang por shes so/ /des de dag khong du chud nas de'i phyir zla ba gcig tu chos ston to/ /zla ba bzhi 'am lor yang chos ston to/ /chos </text></item>
<item><p>152a5</p><section>mdo sde</section><text>gang bshad pa de la de brjed ngas par mi 'gyur ro/ /'jig rten pa'i 'jig rten gyi tha snyad gang dag skad dam sngags ci yod pa de dag thams cad chos kyi tshul dang sbyor ro/ /stong gsum gyi stong chen po'i 'jig rten gyi khams </text></item>
<item><p>152a6</p><section>mdo sde</section><text>na/ sems can 'gro ba drug tu skyes shing 'khor ba'i sems can gang ji snyed pa de dag thams cad kyi sems kyi spyod pa'i g.yo ba rnams kyang shes so/ /g.yos pa dang bsam pa dang spros pa rnams kyang shes shing rab tu </text></item>
<item><p>152a7</p><section>mdo sde</section><text>rtogs so/ /re shig 'phags pa'i ye shes ma thob kyang de'i yid kyi dbang po 'di lta bur yongs su dag par 'gyur ro/ /chos kyi nges pa'i tshig gang dang gang rjes su bsams te/ gtam ston pa de dag thams cad kyang </text></item>
<item><p>152a8</p><section>mdo sde</section><text>yang dag par ston to/ /de bzhin gshegs pas gsungs pa thams cad ston to/ /sngon gyi rgyal bas mdo sde'i rnam grangs bstan pa thams cad 'chad do/ /de nas bcom ldan 'das kyi de'i tshe tshigs su bcad </text></item>
<item><p>152b1</p><section>mdo sde</section><text>pa 'di dag bka' stsal to/ /de yi yid kyi dbang po rnam dag 'gyur/ /gsal zhing 'od gsal rnyog pa med pa ste/ /ngan pa bzang po de bzhin bar ma dang / /des ni rnam pa mang po'i chos rab shes/ /brtan pa des ni tshigs bcad </text></item>
<item><p>152b2</p><section>mdo sde</section><text>gcig thos kyang / /de don rnam pa mang po de yis shes/ /zla ba bzhi 'am de bzhin lo yi bar/ /rtag tu yang dag 'brel par rab tu smra/ /sems can gang rnams 'jig rten khams 'di yi/ /phyi rol dag dang nang na gang gnas pa/ /</text></item>
<item><p>152b3</p><section>mdo sde</section><text>lha mi lha ma yin dang gsang ba pa/ /klu dang dud 'gro'i skye gnas gar song dang / /'gro ba drug na gnas pa'i sems can rnams/ /de dag rnams kyis rnam par ci bsams pa/ /skad cig tu ni thams cad mkhas pas shes/ /</text></item>
<item><p>152b4</p><section>mdo sde</section><text>mdo 'dzin pa yi phan yon 'di dag go/ /bsod nams brgya yi mtshan ldan sangs rgyas kyis/ /'jig rten kun la chos gang rab bshad pa/ /de yi rnam par dag pa'i sgra yang thos/ /de yis ci bstan pa yang des bzung ste/ /</text></item>
<item><p>152b5</p><section>mdo sde</section><text>chos kyi mchog kyang mang du rnam par sems/ /de ni rtag tu mang po ston par 'gyur/ /de ni rmongs par nam yang mi 'gyur te/ /mdo 'dzin pa yi phan yon 'di dag go/ /des ni mtshams dang tshigs kyang rab tu shes/ /chos </text></item>
<item><p>152b6</p><section>mdo sde</section><text>rnams kun gyi mtshan nyid mi mthun dang / /don dang nges pa'i tshig kyang rab tu shes/ /ji ltar de dag shes pa bzhin du 'chad/ /sngon gyi 'jig rten dag gi slob dpon gyis/ /yun ring 'dir ni mdo sde gang bshad pa/ /de yi chos </text></item>
<item><p>152b7</p><section>mdo sde</section><text>rnams 'khor gyi dbus su yang / /'jigs pa med par rtag tu de 'chad do/ /mdo 'di bzung ba dang ni bklags pa yis/ /de yi yid kyi dbang po de 'drar 'gyur/ /da dung ma chags ye shes ma thob ste/ /'di ni de yi sngon du </text></item>
<item><p>152b8</p><section>mdo sde</section><text>'gro bar 'gyur/ /bde bar gshegs pa'i mdo 'di 'dzin pa yang / slob dpon gyi ni sa la 'dug pa yin/ /sems can thams cad la yang chos smra ste/ /nges tshig bye ba snyed la mkhas par 'gyur/ /dam pa'i chos pad ma </text></item>
<item><p>153a1</p><section>mdo sde</section><text>dkar po las skye mched drug rnam par dag pa'i phan yon gyi le'u zhes bya ste bcwa brgyad pa'o// // de nas bcom ldan 'das kyis byang chub sems dpa' sems dpa' chen po </text></item>
<item><p>153a2</p><section>mdo sde</section><text>mthu chen thob la bka' stsal pa/ mthu chen thob rnam grangs 'dis kyang 'di ltar rig par bya ste/ gang dag kha cig chos kyi rnam grangs 'di lta bu 'di spong ba dang mdo sde 'di lta bu 'dzin pa'i dge slong dang dge slong </text></item>
<item><p>153a3</p><section>mdo sde</section><text>ma dang dge bsnyen dang dge bsnyen ma la gshe zhing mi snyan par smra ba dang tshogs pa mi dbyung ba'i tshig rtsub po zer ba de dag gi rnam par smin pa 'dod pa ma yin par 'gyur te/ de ni tshig gis brjod tu yang mi nus </text></item>
<item><p>153a4</p><section>mdo sde</section><text>so/ /gang dag mdo sde 'di lta bu 'di 'dzin pa dang klog pa dang kun chub par byed pa dang 'chad pa dang gzhan dag la yang rgya cher yang dag par rab tu ston pa de dag gi rnam par smin pa ni 'dod par 'gyur te/ ji ltar ngas sngar brjod </text></item>
<item><p>153a5</p><section>mdo sde</section><text>pa de lta bur mig dang rna ba dang sna dang lce dang lus dang yid yongs su dag pa thob par 'gyur ro/ /mthu chen thob sngon byung ba 'das pa'i dus na/ bskal pa grangs med pa'i yang ches grangs med pa yangs pa tshad med pa bsam </text></item>
<item><p>153a6</p><section>mdo sde</section><text>gyis mi khyab pa de dag gi yang ches pha rol du gyur pa de'i tshe de'i dus na tha dad tu gnas pa'i bskal pa la/ 'jig rten gyi khams cher 'byung bar de bzhin gshegs pa dgra bcom pa yang dag par rdzogs pa'i sangs </text></item>
<item><p>153a7</p><section>mdo sde</section><text>rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das 'jigs </text></item>
<item><p>153a8</p><section>mdo sde</section><text>bsgrags dbyangs kyi rgyal po zhes bya ba 'jig rten du byung ste/ mthu chen thob bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'jigs bsgrags dbyangs kyi rgyal po de </text></item>
<item><p>153b1</p><section>mdo sde</section><text>'jig rten gyi khams cher byung ba de na/ lha dang mi dang lha ma yin du bcas pa'i 'jig rten gyi mdun na chos ston to/ /nyan thos rnams la ni skye ba dang rga ba dang na ba dang 'chi ba dang mya ngan dang smre sngags 'don pa dang sdug bsngal </text></item>
<item><p>153b2</p><section>mdo sde</section><text>ba dang yid mi bde ba dang 'khrug pa las shin du bzla ba'i phyir/ mya ngan las 'das pa'i mthar thug pa 'phags pa'i bden pa bzhi dang ldan pa rten cing 'brel par 'byung ba la 'jug pa'i chos ston to/ /byang chub sems dpa' sems </text></item>
<item><p>153b3</p><section>mdo sde</section><text>dpa' chen po rnams la ni bla na med pa yang dag par rdzogs pa'i byang chub la brtsams te/ pha rol tu phyin pa drug dang ldan pa de bzhin gshegs pa'i ye shes kyi mthar thug pa'i chos ston to/ /mthu chen thob bcom ldan 'das </text></item>
<item><p>153b4</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas 'jigs bsgrags dbyangs kyi rgyal po de'i tshe'i tshad ni/ bskal pa bye ba khrag khrig brgya phrag stong gang gA'i klung bzhi'i bye ma snyed tu gyur to/ /de yongs su mya </text></item>
<item><p>153b5</p><section>mdo sde</section><text>ngan las 'das nas kyang / bskal pa bye ba khrag khrig brgya stong phrag 'dzam bu'i gling gi rdul phra rab snyed tu dam pa'i chos gnas par gyur to/ /bskal pa bye ba khrag khrig brgya stong phrag gling bzhi'i rdul phra rab snyed tu dam pa'i </text></item>
<item><p>153b6</p><section>mdo sde</section><text>chos kyi gzugs brnyen gnas par gyur to/ /mthu chen thob 'jig rten gyi khams cher 'byung ba de na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'jigs bsgrags dbyangs </text></item>
<item><p>153b7</p><section>mdo sde</section><text>kyi rgyal po de/ yongs su mya ngan las 'das pa'i dam pa'i chos dang dam pa'i chos kyi gzugs brnyan yang med par gyur nas/ de bzhin gshegs pa dgra bcom pa yang dag par rdzogs pa'i sangs rgyas 'jigs bsgrags </text></item>
<item><p>153b8</p><section>mdo sde</section><text>dbyangs kyi rgyal po gzhan yang 'jig rten du byung ngo / /mthu chen thob de lta bu gcig nas gcig tu cher 'byung ba'i 'jig rten gyi khams der/ de bzhin gshegs pa dgra bcom pa yang dag par rdzogs pa'i </text></item>
<item><p>154a1</p><section>mdo sde</section><text>sangs rgyas 'jigs bsgrags dbyangs kyi rgyal po bye ba khrag khrig brgya stong phrag nyi shu byung ngo / /mthu chen thob tha dad tu gnas pa'i bskal pa la/ 'jig rten gyi khams cher 'byung ba der de bzhin gshegs pa </text></item>
<item><p>154a2</p><section>mdo sde</section><text>dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa 'jigs </text></item>
<item><p>154a3</p><section>mdo sde</section><text>bsgrags dbyangs kyi rgyal po/ de bzhin gshegs pa thams cad kyi thog mar gang byung ba'i bcom ldan 'das yongs su mya ngan las 'das pa de'i dam pa'i chos nub par gyur te/ dam pa'i chos kyi gzugs brnyan </text></item>
<item><p>154a4</p><section>mdo sde</section><text>yang nub par gyur pa'i tshe/ de'i bstan pa la nga rgyal can gyi dge slong gis shin du non par gyur te/ de nas byang chub sems dpa' sems dpa' chen po rtag tu brnyas pa zhes bya ba'i dge slong zhig byung ngo / /mthu chen thob ci </text></item>
<item><p>154a5</p><section>mdo sde</section><text>'i phyir byang chub sems dpa' sems dpa' chen po de rtag tu brnyas pa zhes bya zhe na/ mthu chen thob byang chub sems dpa' sems dpa' chen po des/ dge slong ngam dge slong ma 'am dge bsnyen nam dge bsnyen ma su mthong yang rung </text></item>
<item><p>154a6</p><section>mdo sde</section><text>ste de dag gi drung du song nas 'di skad tu/ kho bo ni tshe dang ldan pa khyed la brnyas par mi byed de khyed ni ma brnyas pa'o/ /de ci'i phyir zhe na/ khyed thams cad kyis byang chub sems dpa'i spyad pa spyod cig dang / khyed de bzhin </text></item>
<item><p>154a7</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas su 'gyur ro/ /zhes smra'o/ /mthu chen thob rnam grangs 'dis byang chub sems dpa' sems dpa' chen po dge slong du gyur pa de/ sems can rgyang ring po </text></item>
<item><p>154a8</p><section>mdo sde</section><text>na 'dug pa su mthong yang rung ste/ de'i drung du song zhing de skad tu yang dag par sgrogs pa ma gtogs par/ lung yang mi nod/ kha don yang mi byed de/ dge slong ngam dge slong ma 'am dge bsnyen nam dge bsnyen ma de dang de dag gi drung du </text></item>
<item><p>154b1</p><section>mdo sde</section><text>song nas/ 'di skad tu kho bo ni tshe dang ldan pa khyed la brnyas par mi byed de khyed ni ma brnyas pa'o/ /de ci'i phyir zhe na/ khyed thams cad kyis byang chub sems dpa'i spyad pa spyod cig dang / khyed de bzhin gshegs pa dgra bcom </text></item>
<item><p>154b2</p><section>mdo sde</section><text>pa yang dag par rdzogs pa'i sangs rgyas su 'gyur ro zhes smra'o/ /mthu chen thob byang chub sems dpa' sems dpa' chen po des de'i tshe dge slong ngam dge slong ma 'am dge bsnyen nam dge bsnyen ma 'am su dang su la </text></item>
<item><p>154b3</p><section>mdo sde</section><text>de skad bsgrags pa de dag thams cad las phal cher de la khro zhing gnod par sems la ma dad pa skyed de/ de la gshe zhing spyos te/ ci'i phyir dge slong 'di ma dris par brnyas pa'i sems med do/ /zhes bdag cag la ston te/</text></item>
<item><p>154b4</p><section>mdo sde</section><text>bdag nyid la brnyas par byed cing 'di ltar ma bsams mi 'dod par bla na med pa yang dag par rdzogs pa'i byang chub tu bdag cag la lung ston ces smra'o/ /mthu chen thob byang chub sems dpa' sems dpa' chen po de de lta </text></item>
<item><p>154b5</p><section>mdo sde</section><text>bur gshe zhing spyo bas lo mang po 'das te/ /su la yang mi khro zhing gnod sems mi bskyed do/ /de ltar de yang dag par sgrogs pa la bong ba dang dbyug pa 'phen kyang / des de dag la thag ring po nas sgra chen por byas te/ kho bo khyed </text></item>
<item><p>154b6</p><section>mdo sde</section><text>la brnyas par mi byed do zhes yang dag par sgrog go/ /des nga rgyal can gyi dge slong dang dge slong ma dang dge bsnyen dang dge bsnyen ma de dag la rtag tu rgyun mi 'chad par yang dag par bsgrags pas de dag gis de la ming rtag tu </text></item>
<item><p>154b7</p><section>mdo sde</section><text>brnyas pa zhes btags so/ /mthu chen thob byang chub sems dpa' sems dpa' chen po rtag tu brnyas pa de 'chi ba'i dus byed pa nye bar gnas te/ 'chi ba'i dus kyi tshe dam pa'i chos pad ma dkar po'i chos kyi rnam grangs </text></item>
<item><p>154b8</p><section>mdo sde</section><text>'di thos par gyur te/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'jigs bsgrags dbyangs kyi rgyal po des chos kyi rnam grangs 'di tshigasu bcad pa dkrigs phrag bye ba </text></item>
<item><p>155a1</p><section>mdo sde</section><text>khrag khrig brgya stong phrag nyi shu bshad pa de yang / byang chub sems dpa' sems dpa' chen po rtag tu brnyas pa de/ 'chi ba'i dus nye bar gnas pa'i tshe bar snang gi sgra las chos kyi rnam grangs 'di thos so/ /sus kyang ma </text></item>
<item><p>155a2</p><section>mdo sde</section><text>smras par des bar snang las sgra thos te/ chos kyi rnam grangs 'di bzung nas mig rnam par dag pa dang rna ba rnam par dag pa dang sna rnam par dag pa dang lce rnam par dag pa dang lus rnam par dag pa dang yid rnam par dag pa </text></item>
<item><p>155a3</p><section>mdo sde</section><text>de lta bu thob bo/ /rnam par dag pa de dag thob ma thag tu phyir yang lo bye ba khrag khrig brgya stong phrag nyi shur bdag gi srog gi 'du byed byin gyis brlabs te/ chos kyi rnam grangs 'di yang dag par bsgrags so/ /dge slong ngam dge slong </text></item>
<item><p>155a4</p><section>mdo sde</section><text>ma 'am dge bsnyen nam dge bsnyen ma nga rgyal can gang dag la sngon khyed la kho bos brnyas par mi byed do/ /zhes bsgrags pa gang dag gis/ de'i ming rtag tu brnyas par btags pa de dag gis/ de'i rdzu 'phrul gyi stobs </text></item>
<item><p>155a5</p><section>mdo sde</section><text>kyi mthu dang dam bcas pa'i stobs kyi mthu dang spobs pa'i stobs kyi mthu dang shes rab kyi mthu rgya chen po mthong nas/ thams cad kyang chos mnyan pa'i phyir phyi na 'khod par gyur to/ /des gzhan yang srog chags bye </text></item>
<item><p>155a6</p><section>mdo sde</section><text>ba khrag khrig brgya stong mang po de dag thams cad kyang bla na med pa yang dag par rdzogs pa'i byang chub tu yang dag par btsud do/ /mthu chen thob byang chub sems dpa' sems dpa' chen po de/ de nas shi 'phos nas de bzhin </text></item>
<item><p>155a7</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas zla ba'i dbyangs kyi rgyal po zhes bya bar mtshan mthun pa bye ba brgya phrag nyi shu mnyes par byas te/ thams cad du yang chos kyi rnam grangs 'di yang dag par </text></item>
<item><p>155a8</p><section>mdo sde</section><text>rab tu bstan to/ /de sngon gyi dge ba'i rtsa ba des rim gyis de bzhin gshegs pa dgra bcom pa yang dag par rdzogs pa'i sangs rgyas rnga sgra rgyal po zhes bya bar mtshan mthun pa bye ba brgya phrag nyi shu mthar gyis mnyes par byas nas </text></item>
<item><p>155b1</p><section>mdo sde</section><text>de thams cad du yang / dam pa'i chos pad ma dkar po'i chos kyi rnam grangs 'di bzung ste/ 'khor bzhi la yang dag par rab tu bshad do/ /de sngon gyi dge ba'i rtsa ba des mthar gyis de bzhin gshegs pa dgra bcom pa yang dag par </text></item>
<item><p>155b2</p><section>mdo sde</section><text>rdzogs pa'i sangs rgyas sprin sgra rgyal po zhes bya bar mtshan mthun pa bye ba brgya phrag nyi shu mnyes par byas nas/ thams cad du yang dam pa'i chos pad ma dkar po'i chos kyi rnam grangs 'di nyid bzung ste/ 'khor bzhi la yang dag </text></item>
<item><p>155b3</p><section>mdo sde</section><text>par rab tu bshad do/ /thams cad na yang mig yongs su dag pa dang ldan par gyur to/ /rna ba yongs su dag pa dang sna yongs su dag pa dang lce yongs su dag pa dang lus yongs su dag pa dang yid yongs su dag pa de lta bu dang ldan par </text></item>
<item><p>155b4</p><section>mdo sde</section><text>gyur to/ /mthu chen thob byang chub sems dpa' sems dpa' chen po rtag tu brnyas pa des/ de bzhin gshegs pa bye ba khrag khrig brgya stong de snyed la sti stang byas bla mar byas ri mo dang mchod pa dang gsol ba dang dbul ba byas te </text></item>
<item><p>155b5</p><section>mdo sde</section><text>gzhan yang sangs rgyas bye ba khrag khrig brgya stong mang po la sti stang du bya ba dang bla mar bya ba dang ri mo dang mchod pa dang gsol ba byas nas/ de dag thams cad du yang dam pa'i chos pad ma dkar po'i chos kyi rnam grangs 'di bzung ste </text></item>
<item><p>155b6</p><section>mdo sde</section><text>sngon gyi dge ba'i rtsa ba de nyid yongs su smin pas/ bla na med pa yang dag par rdzogs pa'i byang chub mngon par rdzogs par sangs rgyas so/ /mthu chen thob de'i tshe de'i dus na bcom ldan 'das de bzhin gshegs pa dgra </text></item>
<item><p>155b7</p><section>mdo sde</section><text>bcom pa yang dag par rdzogs pa'i sangs rgyas 'jigs bsgrags dbyangs kyi rgyal po'i bstan pa la/ 'khor bzhi rnams kyis rtag tu brnyas par grags shing / gang gis de bzhin gshegs pa dgra </text></item>
<item><p>155b8</p><section>mdo sde</section><text>bcom pa yang dag par rdzogs pa'i sangs rgyas de snyed mnyes par byas pa/ byang chub sems dpa' sems dpa' chen po rtag tu brnyas pa de/ gzhan zhig yin snyam du som nyi 'am yid gnyis sam </text></item>
<item><p>156a1</p><section>mdo sde</section><text>the tshom za bar gyur na/ mthu chen thob khyod kyis de ltar mi blta'o/ /de ci'i phyir zhe na/ nga nyid de'i tshe de'i dus na byang chub sems dpa' sems dpa' chen po rtag tu brnyas pa zhes bya bar gyur to/ /mthu chen thob gal </text></item>
<item><p>156a2</p><section>mdo sde</section><text>te ngas sngon chos kyi rnam grangs 'di ma blangs ma bzung bar gyur na/ nga 'di ltar myur du bla na med pa yang dag par rdzogs pa'i byang chub mngon par rdzogs par sangs rgyas par mi 'gyur te/ mthu chen thob de ltar ngas sngon </text></item>
<item><p>156a3</p><section>mdo sde</section><text>gyi de bzhin gshegs pa dgra bcom pa yang dag par rdzogs pa'i sangs rgyas rnams kyis gnang nas chos kyi rnam grangs 'di bzung ste/ bklags pa dang bstan pas de'i phyir nga 'di ltar myur du bla na med pa yang dag par </text></item>
<item><p>156a4</p><section>mdo sde</section><text>rdzogs pa'i byang chub mngon par rdzogs par sangs rgyas so/ /mthu chen thob byang chub sems dpa' sems dpa' chen po rtag tu brnyas pa des dge slong dang dge slong ma dang dge bsnyen dang dge bsnyen ma brgya phrag mang </text></item>
<item><p>156a5</p><section>mdo sde</section><text>po dag la/ bcom ldan 'das de'i bstan pa la chos kyi rnam grangs 'di yang dag par bsgrags shing / kho bo khyed la brnyas par mi byed do/ /khyed thams cad kyang byang chub sems dpa'i spyad pa spyod cig dang / khyed de bzhin gshegs </text></item>
<item><p>156a6</p><section>mdo sde</section><text>pa dgra bcom pa yang dag par rdzogs pa'i sangs rgyas su 'gyur ro zhes byas pa dang / gang gis byang chub sems dpa' de la gnod sems bskyed par gyur pa de dag gis bskal pa bye ba brgya phrag nyi shur nam yang de </text></item>
<item><p>156a7</p><section>mdo sde</section><text>bzhin gshegs pa ma 'thong chos kyi sgra yang ma thos/ dge 'dun gyi sgra yang ma thos so bskal pa stong phrag bcur mnar med pa'i sems can dmyal ba chen por sdug bsngal mi bzad pa myong ngo / /de dag thams cad kyi las kyi sgrib pa </text></item>
<item><p>156a8</p><section>mdo sde</section><text>de las yongs su thar nas/ byang chub sems dpa' sems dpa' chen po de nyid kyis bla na med pa yang dag par rdzogs pa'i byang chub tu yongs su smin par byas so/ /mthu chen thob de'i tshe de'i dus na sems </text></item>
<item><p>156b1</p><section>mdo sde</section><text>can du gyur pa/ byang chub sems dpa' sems dpa' chen po la bsting ba dang / 'phya ba byas pa de dag gang yin snyam du som nyi 'am yid gnyis sam the tshom za bar gyur na/ mthu chen thob 'khor 'di nyid kyi nang na/ bzang </text></item>
<item><p>156b2</p><section>mdo sde</section><text>skyong la sogs pa byang chub sems dpa' lnga brgya dang seng ge'i zla ba la sogs pa dge slong ma lnga brgya dang bde gshegs sems pa la sogs pa dge bsnyen ma lnga brgya ste/ thams cad kyang bla na med pa yang dag par </text></item>
<item><p>156b3</p><section>mdo sde</section><text>rdzogs pa'i byang chub las phyir mi ldog par byas so/ /mthu chen thob chos kyi rnam grangs 'di 'dzin pa dang ston pa dang ldan pa'i bsod nams kyi phung po de ltar don che ste/ byang chub sems dpa' sems dpa' chen </text></item>
<item><p>156b4</p><section>mdo sde</section><text>po rnams kyi bla na med pa yang dag par rdzogs pa'i byang chub thob par byed par 'gyur ro/ /mthu chen thob de lta bas na de bzhin gshegs pa nga yongs su mya ngan las 'das nas/ byang chub sems dpa' sems dpa' chen po rnams </text></item>
<item><p>156b5</p><section>mdo sde</section><text>kyis chos kyi rnam grangs 'di rgyun mi 'chad par gzung bar bya'o/ /bstan par bya'o/ /klag par bya'o/ /bshad par bya'o/ /de nas bcom ldan 'das kyis de'i tshe/ tshigs su bcad pa 'di dag bka' stsal to/ /'das pa'i dus </text></item>
<item><p>156b6</p><section>mdo sde</section><text>rnams rjes su dran pa ni/ /'jigs bsgrags dbyangs rgyal rgyal ba gang byung ba/ /lha mi gnod sbyin srin po'i 'dren pa ste/ /mthu chen de la lha dang mi yis mchod/ /rgyal ba de ni mya ngan yongs 'das nas/ /dam </text></item>
<item><p>156b7</p><section>mdo sde</section><text>chos 'khrugs par gyur pa tha ma la/ /de na byang chub sems dpa' dge slong byung / /de yi ming ni rtag tu brnyas shes bya/ /de na dge slong gzhan dang de bzhin du/ /dmigs par lta ba'i dge slong de gan song / /</text></item>
<item><p>156b8</p><section>mdo sde</section><text>kho bos khyed la nam yang brnyas pa med/ /khyed kyis byang chub mchog phyir spyad pa spyod/ /de bzhin rtag tu yang dag bsgrags pa na/ /gshe zhing brgyad pa de dag bzod par byed/ /'chi ba'i dus byed nye bar gnas pa dang / /de yis </text></item>
<item><p>157a1</p><section>mdo sde</section><text>mdo sde 'di ni thos gyur nas/ /de tshe mkhas pas 'chi ba'i dus ma byas/ /tshe yang shin du ring por byin brlabs te/ /rnam par 'dren pa de yi bstan pa la/ /de tshe mdo 'di yang ni rab tu bshad/ /dmigs can mang po de dag </text></item>
<item><p>157a2</p><section>mdo sde</section><text>thams cad kyang / /de yis byang chub tu ni yongs smin byas/ /de nas byang chub sems dpa' shi 'phos nas/ /sangs rgyas bye ba phrag stong mnyes byas te/ /mthar gyis bsod nams byas pa de dag gis/ /mdo 'di yang ni </text></item>
<item><p>157a3</p><section>mdo sde</section><text>rtag par rab tu bshad/ /rgyal ba'i sras des byang chub yang dag thob/ /shAkya thub pa nga nyid de yin no/ /de tshe gang dag dmigs can dge slong dang / /dge slong ma dang dge bsnyen gang rnams dang / /de na dge bsnyen ma rnams </text></item>
<item><p>157a4</p><section>mdo sde</section><text>gang byung ba/ /mkhas pas de tshe byang chub bsgrags gyur pa/ /de dag rnams kyi sangs rgyas bye mang mthong / /de dag lnga brgya mi nyung 'di rnams dang / /de bzhin dge slong pha dang dge slong ma/ /nga yi mngon sum dge bsnyen 'di dag </text></item>
<item><p>157a5</p><section>mdo sde</section><text>ste/ /thams cad nga yis chos mchog thos byas nas/ /ngas ni 'di dag thams cad yongs smin byas/ /mya ngan nga 'das dpa' bo 'di kun ni/ /'di na mdo sde mchog 'di 'dzin par 'gyur/ /bskal pa mtha' yas bye ba mang por </text></item>
<item><p>157a6</p><section>mdo sde</section><text>yang / /'di 'dra'i chos ni nam yang mi thos te/ /sangs rgyas bye ba phrag brgya 'byung na yang / /de dag kyang ni mdo 'di mi 'chad do/ /de phyir rang byung nyid kyis brjod pa'i chos/ /'di lta bu yi rnam pa thos nas su/ /yang dang yang </text></item>
<item><p>157a7</p><section>mdo sde</section><text>ni rab tu 'di zung la/ /mya ngan nga 'das mdo 'di rab shod cig /dam pa'i chos pad ma dkar po las rtag tu brnyas pa'i le'u zhes bya ste bcu dgu pa'o// // de nas byang chub sems dpa' bye ba khrag khrig brgya stong phrag stong gi </text></item>
<item><p>157a8</p><section>mdo sde</section><text>'jig rten gyi khams kyi rdul phra rab snyed gang dag /sa rum nas 'thod pa de dag thams cad kyis bcom ldan 'das kyi spyan sngar thal mo sbyar nas bcom ldan 'das la 'di skad ces gsol to/ /bcom ldan 'das de bzhin gshegs </text></item>
<item><p>157b1</p><section>mdo sde</section><text>pa yongs su mya ngan las 'das nas/ bdag cag gis sangs rgyas kyi zhing thams cad na/ bcom ldan 'das kyis sangs rgyas kyi zhing gang dag lags pa gang du/ bcom ldan 'das yongs su mya ngan las 'da' bar 'gyur ba de dang der chos </text></item>
<item><p>157b2</p><section>mdo sde</section><text>kyi rnam grangs 'di rab tu bshad par bgyi'o/ /bcom ldan 'das bdag cag ni chos kyi rnam grangs rgya chen po 'di lta bu bzung ba dang klag pa dang bstan pa dang rab tu bshad pa dang yi ger bri bar 'tshal ba lags so/ /de nas 'jam dpal la sogs </text></item>
<item><p>157b3</p><section>mdo sde</section><text>pa byang chub sems dpa' bye ba khrag khrig brgya stong mang po gang dag 'jig rten gyi khams mi mjed 'di na gnas pa dag dang dge slong dang dge slong ma dang dge bsnyen dang dge bsnyen ma dang lha dang klu dang gnod sbyin dang dri za dang lha ma yin dang nam </text></item>
<item><p>157b4</p><section>mdo sde</section><text>mkha' lding dang mi 'am ci dang lto 'phye chen po dang mi dang mi ma yin pa rnams dang / byang chub sems dpa' sems dpa' chen po gang gA'i klung gi bye ma snyed kyis bcom ldan 'das la 'di skad ces gsol to/ /bcom ldan 'das de bzhin </text></item>
<item><p>157b5</p><section>mdo sde</section><text>gshegs pa yongs su mya ngan las 'das nas/ bdag cag gis kyang chos kyi rnam grangs 'di yang dag par rab tu bshad par bgyi'o/ /bcom ldan 'das las mi gda' bar bar snang la gnas te dbyangs kyis yang dag par </text></item>
<item><p>157b6</p><section>mdo sde</section><text>bsgrag par bgyi'o/ /dge ba'i rtsa ba ma bskrun pa'i sems can rnams dge ba'i rtsa ba bskrun par bgyi'o/ /de nas bcom ldan 'das kyis byang chub sems dpa' sems dpa' chen po/ /snga ma tshogs dang tshogs chen po </text></item>
<item><p>157b7</p><section>mdo sde</section><text>dang tshogs kyi slob dpon de dag gi gtso bo gcig po/ byang chub sems dpa' sems dpa' chen po spyod pa khyad par can zhes bya ba/ tshogs dang tshogs chen po dang tshogs kyi slob dpon la 'di skad ces </text></item>
<item><p>157b8</p><section>mdo sde</section><text>bka' stsal to/ /spyod pa khyad par can legs so legs so/ /khyod kyis de ltar gyis shig chos kyi rnam grangs 'di'i phyir khyed de bzhin gshegs pas yongs su smin par byas so/ /</text></item>
<item><p>158a1</p><section>mdo sde</section><text>de nas bcom ldan 'das de bzhin gshegs pa shAkya thub pa dang / bcom ldan 'das yongs su mya ngan las 'das pa/ de bzhin gshegs pa dgra bcom pa yang dag par rdzogs pa'i sangs rgyas rin chen mang de mchod </text></item>
<item><p>158a2</p><section>mdo sde</section><text>rten gyi dbus na seng ge'i khri la bzhugs pa gnyi ga 'dzum pa mdzad nas/ gnyis ka zhal gyi sgo nas ljags kyi dbang po phyung ste/ ljags kyi dbang po de nyid kyis tshangs pa'i 'jig rten gyi bar du phyin nas/ ljags kyi dbang </text></item>
<item><p>158a3</p><section>mdo sde</section><text>po de gnyis las 'od zer bye ba khrag khrig brgya stong mang po byung ngo / /'od zer de dag las 'od zer re re las kyang byang chub sems dpa' bye ba khrag khrig brgya stong mang po lus kyi mdog gser gyi kha dog 'dra ba/ skyes bu chen </text></item>
<item><p>158a4</p><section>mdo sde</section><text>po'i mtshan sum bcu rtsa gnyis dang ldan pa/ pad ma'i snying po'i seng ge'i khri la 'khod pa dag byung ngo / /byang chub sems dpa' de dag kyang phyogs dang phyogs mtshams kyi 'jig rten gyi khams brgya stong dag tu dong ste/</text></item>
<item><p>158a5</p><section>mdo sde</section><text>phyogs dang phyogs mtshams de dag thams cad na bar snang la 'khod nas chos ston to/ /ji ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa dang /</text></item>
<item><p>158a6</p><section>mdo sde</section><text>bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang gi ljags kyi dbang pos rdzu 'phrul gyi cho 'phrul mdzad pa de bzhin du/ 'jig rten gyi khams bye ba khrag khrig </text></item>
<item><p>158a7</p><section>mdo sde</section><text>brgya stong gzhan dag nas/ de bzhin gshegs pa dgra bcom pa yang dag par rdzogs pa'i sangs rgyas gang dag gshegs pa'i rin po che'i shing ljon pa'i drung dag na/ seng ge'i khri la so sor bzhugs pa de dag kyang ljags </text></item>
<item><p>158a8</p><section>mdo sde</section><text>kyi dbang pos rdzu 'phrul gyi cho 'phrul mdzad do/ /de nas bcom ldan 'das shAkya thub pa dang / de bzhin gshegs pa rin chen mang dang / de bzhin gshegs pa dgra bcom pa yang dag par rdzogs pa'i sangs rgyas de dag thams </text></item>
<item><p>158b1</p><section>mdo sde</section><text>cad kyis lo 'bum tshang gi bar du rdzu 'phrul mngon par 'du byed pa mdzad do/ /de nas lo 'bum 'das nas de bzhin gshegs pa dgra bcom pa yang dag par rdzogs pa'i sangs rgyas de dag gis ljags kyi dbang po de dag bsdus te/</text></item>
<item><p>158b2</p><section>mdo sde</section><text>dus gcig tu skad cig thang cig yud tsam gcig la/ thams cad kyi mgur gsal ba'i sgra chen po phyung ste se gol gtogs pa'i sgra gcig mdzad do/ /mgur gsal ba'i sgra chen po de dang se gol gtogs pa'i sgra chen po </text></item>
<item><p>158b3</p><section>mdo sde</section><text>des/ phyogs bcu'i sangs rgyas kyi zhing bye ba khrag khrig brgya stong ji snyed pa de dag thams cad g.yos par gyur te/ g.yos rab tu g.yos kun du rab tu g.yos/ 'gul rab tu 'gul kun tu rab tu 'gul/ ldeg rab tu ldeg </text></item>
<item><p>158b4</p><section>mdo sde</section><text>kun du rab tu ldeg go/ /sangs rgyas kyi zhing de dag na lha dang klu dang gnod sbyin dang dri za dang lha ma yin dang nam mkha' lding dang mi 'am ci dang lto 'phye chen po dang mi dang mi ma yin pa sems can ji snyed 'khod pa de dag de na 'dug bzhin du </text></item>
<item><p>158b5</p><section>mdo sde</section><text>sangs rgyas kyi mthus de dag thams cad kyis 'jig rten gyi khams mi mjed 'di mthong ste/ de bzhin gshegs pa bye ba khrag khrig brgya stong rin po che'i shing ljon pa'i drung na seng ge'i khri so so la bzhugs pa de dag dang </text></item>
<item><p>158b6</p><section>mdo sde</section><text>bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa dang / bcom ldan 'das yongs su mya ngan las 'das pa de bzhin gshegs pa dgra bcom pa yang </text></item>
<item><p>158b7</p><section>mdo sde</section><text>dag par rdzogs pa'i sangs rgyas rin chen mang rin po che'i mchod rten chen po de'i dbus na seng ge'i khri la bzhugs pa de bcom ldan 'das de bzhin gshegs pa shAkya thub pa dang lhan cig tu bzhugs </text></item>
<item><p>158b8</p><section>mdo sde</section><text>pa dang / 'khor bzhi po de dag kyang mthong ngo / /de mthong nas ngo mtshar du gyur rmad tu gyur shin du dga' ba thob par gyur te bar snang las sgra 'di skad ces thos ta/ kye grogs po dag 'jig rten gyi khams bye ba </text></item>
<item><p>159a1</p><section>mdo sde</section><text>khrag khrig brgya stong dpag tu med grangs med pa dag 'das pa na/ 'jig rten gyi khams mi mjed ces bya ba de na/ de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes </text></item>
<item><p>159a2</p><section>mdo sde</section><text>bya ba de/ da ltar dam pa'i chos pad ma dkar po zhes bya ba'i chos kyi rnam grangs shin du rgyas pa chen po'i mdo sde/ byang chub sems dpa' rnams la gdams pa/ sangs rgyas thams cad kyis yongs su bzung ba/</text></item>
<item><p>159a3</p><section>mdo sde</section><text>byang chub sems dpa' sems dpa' chen po rnams la yang dag par rab tu 'chad kyis/ de la khyed kyang lhag pa'i bsam pas rjes su yi rang bar gyis shig /bcom ldan 'das de bzhin gshegs pa dgra bcom pa </text></item>
<item><p>159a4</p><section>mdo sde</section><text>yang dag par rdzogs pa'i sangs rgyas shAkya thub pa de la phyag tshol cig /mchod pa gyis shig ces thos so/ /de nas sems can de dag thams cad kyis bar snang las de lta bu'i sgra thos nas de na 'khod bzhin du/</text></item>
<item><p>159a5</p><section>mdo sde</section><text>bcom ldan 'das de bzhin gshegs pa shAkya thub pa la phyag 'tshal lo zhes tshig de skad smras so/ /bcom ldan 'das de bzhin gshegs pa shAkya thub pa dang dam pa'i chos pad ma dkar po'i chos kyi rnam grangs 'di la </text></item>
<item><p>159a6</p><section>mdo sde</section><text>mchod pa'i las kyi phyir thal mo sbyar te/ me tog dang bdug pa dang spos dang phreng ba dang byug pa dang phye ma dang na bza' dang gdugs dang rgyal mtshan dang lha'i ba dan dang rnam par rgyal ba'i ba dan mang po/ 'jig rten gyi khams </text></item>
<item><p>159a7</p><section>mdo sde</section><text>mi mjed 'di ga la ba de logs su 'thor ro/ /phyang phrul dang bgo ba dang se mo do dang do shal dang nor bu rin po che rnam pa mang po yang gtor to/ /me tog dang bdug pa dang spos dang phreng ba dang byug pa dang phye ma dang chos gos dang </text></item>
<item><p>159a8</p><section>mdo sde</section><text>gdugs dang rgyal mtshan dang lha'i ba dan dang rnam par rgyal ba'i ba dan dang se mo do dang do shal dang nor bu dang rin po che gtor ba de dag thams cad la 'jig rten gyi khams mi mjed 'dir 'ongs te/ me tog dang bdug pa dang spos dang phreng ba dang byug pa dang phye </text></item>
<item><p>159b1</p><section>mdo sde</section><text>ma dang na bza' dang gdugs dang rgyal mtshan dang lha'i ba dan dang rnam par rgyal ba'i ba dan gyi phung po dang se mo do dang do shal dang nor bu dang rin po che de dag gis thams cad dang ldan pa'i 'jig rten gyi khams mi mjed 'di khebs par </text></item>
<item><p>159b2</p><section>mdo sde</section><text>gyur te/ 'jig rten gyi khams gzhan bye ba khrag khrig brgya stong de dag dang lhan cig tu khebs par gyur nas gcig tu gyur te/ gang dag na de bzhin gshegs pa de dag bzhugs pa/ 'jig rten gyi khams bye ba khrag khrig brgya </text></item>
<item><p>159b3</p><section>mdo sde</section><text>stong de dag thams cad kyi steng gi nam mkha' bar snang la me tog gi bla re chen pos kun du khebs par gyur to/ /de nas bcom ldan 'das kyis spyod pa khyad par can la sogs pa/ byang chub sems dpa' sems dpa' chen </text></item>
<item><p>159b4</p><section>mdo sde</section><text>po rnams la bka' stsal pa/ rigs kyi bu dag de bzhin gshegs pa dgra bcom pa yang dag par rdzogs pa'i sangs rgyas rnams kyi mthu bsam gyis mi khyab pa ste/ rigs kyi bu dag chos kyi rnam grangs 'di yongs su gtad pa'i </text></item>
<item><p>159b5</p><section>mdo sde</section><text>phyir/ ngas bskal pa bye ba khrag khrig brgya stong mang por chos kyi sgo rnam pa tha dad pa dag gis phan yon gyi rnam grangs mang po bshad mod kyi/ ngas chos kyi rnam grangs 'di'i yon tan bshad kyang yon tan gyi pha rol du mi phyin to/ /</text></item>
<item><p>159b6</p><section>mdo sde</section><text>rigs kyi bu dag mdor na sangs rgyas kyi chos thams cad dang / sangs rgyas kyi khyu mchog tu gyur pa thams cad dang / sangs rgyas kyi gsang chen thams cad dang / sangs rgyas kyi zab mo'i gnas thams cad/ ngas chos kyi rnam </text></item>
<item><p>159b7</p><section>mdo sde</section><text>grangs 'dir bshad do/ /rigs kyi bu dag de lta bas na khyed kyis kyang / de bzhin gshegs pa yongs su mya ngan las 'das nas/ chos kyi rnam grangs 'di la gus par gzung bar bya'o/ /bstan par bya'o/ /</text></item>
<item><p>159b8</p><section>mdo sde</section><text>yi ger bri bar bya'o/ /klag par bya'o/ /rab tu bshad par bya'o/ /bsgom par bya'o/ /mchod par bya'o/ /rigs kyi bu dag sa phyogs gang na chos kyi rnam grangs 'di klog gam ston tam rab tu 'chad dam yi ger 'dri 'am sems </text></item>
<item><p>160a1</p><section>mdo sde</section><text>sam 'don tam kha ton byed dam glegs bam du byas pa/ kun dga' ra ba'am gtsug lag khang ngam khyim 'am gnas sam shing drung ngam khang pa 'am gnas khang ngam phug na 'dug kyang rung ste/ sa phyogs der de bzhin </text></item>
<item><p>160a2</p><section>mdo sde</section><text>gshegs pa'i phyir mchod rten bya'o/ /de ci'i phyir zhe na/ sa phyogs de de bzhin gshegs pa thams cad kyi byang chub kyi snying por rig par bya ba dang / sa phyogs der de bzhin gshegs pa dgra bcom pa yang dag par rdzogs pa'i </text></item>
<item><p>160a3</p><section>mdo sde</section><text>sangs rgyas thams cad bla na med pa yang dag par rdzogs pa'i byang chub mngon par rdzogs par sangs rgyas par rig par bya ba dang / sa phyogs der de bzhin gshegs pa thams cad kyis chos kyi 'khor lo rab tu bskor ba dang /</text></item>
<item><p>160a4</p><section>mdo sde</section><text>sa phyogs der de bzhin gshegs pa thams cad yongs su mya ngan las 'das par rig par bya ba yin pa'i phyir ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /mngon shes ye shes rab </text></item>
<item><p>160a5</p><section>mdo sde</section><text>tu gnas rnams kyi/ /'jig rten phan pa'i chos ni bsam mi khyab/ /lus can 'di kun mchog tu dga' ba'i phyir/ /mtha' yas spyan gyis rdzu 'phrul rab tu bstan/ /'od zer stong rnams rab tu kun 'gyed cing / /</text></item>
<item><p>160a6</p><section>mdo sde</section><text>ljags kyi dbang pos tshangs pa'i 'jig rten phyin/ /byang chub mchog la zhugs pa de dag phyir/ /ngo mtshar gyur pa'i rdzu 'phrul de dag bstan/ /sangs rgyas rnams kyi mgur sel sgra mdzad cing / /se gol gcig </text></item>
<item><p>160a7</p><section>mdo sde</section><text>gi sgra dag gang phyung ba/ /de dag phyogs bcu'i 'jig rten ji tsam pa/ /'jig rten khams de thams cad go bar byas/ /ci nas de dag dga' nas phyi dus na/ /bde gshegs mya ngan 'das nas mdo 'dzin par/ /de dag dang ni </text></item>
<item><p>160a8</p><section>mdo sde</section><text>cho 'phrul gzhan rnams dang / /yon tan rnams ni phan zhing thugs brtse bstan/ /'jig rten rnam 'dren mya ngan 'das pa na/ /mdo sde mchog 'di gang dag 'dzin pa yi/ /bde gshegs sras po rnams kyi bsngags </text></item>
<item><p>160b1</p><section>mdo sde</section><text>pa ni/ /bskal pa bye ba stong phrag mang brjod kyang / /de dag gi ni yon tan mtha' yas te/ /ji ltar phyogs rnams su ni nam mkha' bzhin/ /gang dag rtag tu mdo sde 'di 'dzin pa/ /de dag yon tan bsam gyis mi khyab </text></item>
<item><p>160b2</p><section>mdo sde</section><text>'gyur/ /'jig rten 'dren pa mya ngan 'das 'di dang / /nga dang 'dren pa 'di dag thams cad mthong / /byang chub sems dpa' mang po 'di kun dang / /'khor bzhi rnams kyang de yis mthong ba yin/ /de yis deng 'dir nga </text></item>
<item><p>160b3</p><section>mdo sde</section><text>ni mnyes par byas/ /rgyal ba'i dbang po mya ngan 'das 'di dang / /phyogs bcu rnams dang de dag gzhan bzhugs pa/ /'dren pa de dag thams cad mnyes par byas/ /gang zhig mdo sde 'di ni 'dzin byed pa/ /'das </text></item>
<item><p>160b4</p><section>mdo sde</section><text>dang da ltar ma byon sangs rgyas dang / /phyogs bcu dag na gang dag bzhugs pa yang / /de kun mthong zhing shin du mchod par 'gyur/ /mdo sde yang dag chos 'di gang 'dzin pas/ /byang chub snying po rnam par gang </text></item>
<item><p>160b5</p><section>mdo sde</section><text>dgongs pa/ /skyes mchog rnams kyi gsang chen shes par 'gyur/ /de ni de yang myur du rjes su sems/ /gang zhig mdo sde dam pa 'di 'dzin pa/ /de yi spobs pa dag ni mtha' yas 'gyur/ /ji ltar rlung </text></item>
<item><p>160b6</p><section>mdo sde</section><text>ni gang du 'ang thogs med bzhin/ /chos dang don dang nges pa'i tshig kyang shes/ /'dren pa rnams kyis dgongs te gang gsungs pa/ /mdo sde rnams kyi mtshams sbyar rtag tu shes/ /rnam par 'dren pa mya ngan 'das pa yi/ /</text></item>
<item><p>160b7</p><section>mdo sde</section><text>mdo sde rnams kyi yang dag don de shes/ /zla ba nyi ma 'dra bar de 'gyur te/ /de ni shin du snang zhing gsal byed 'gyur/ /de ni sa la rgyu zhing de dang der/ /byang chub sems dpa' mang po yang dag 'dzud/ /de bas byang chub sems </text></item>
<item><p>160b8</p><section>mdo sde</section><text>dpa' yang dag kyang / /'di 'dra ba yi phan yon 'di thos nas/ /mya ngan nga 'das mdo 'di zung shig dang / /de dag the tshom med par byang chub 'gyur/ /dam pa'i chos pad ma dkar po las de bzhin gshegs pa'i rdzu 'phrul mngon par 'du byed pa'i le'u zhes bya ste nyi shu </text></item>
<item><p>161a1</p><section>mdo sde</section><text>pa'o// // dam pa'i chos pad ma dkar po bam po bcu gnyis pa/ de nas byang chub sems dpa' sems dpa' chen po sman gyi rgyal po stan las langs te/ bla gos phrag pa gcig tu gzar nas pus mo g.yas pa'i lha nga sa </text></item>
<item><p>161a2</p><section>mdo sde</section><text>la btsugs te/ bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/ /bcom ldan 'das dam pa'i chos pad ma dkar po'i chos kyi rnam grangs 'di/ lus la thogs sam </text></item>
<item><p>161a3</p><section>mdo sde</section><text>glegs bam du bgyis te 'dzin pa'i rigs kyi bu 'am rigs kyi bu mo de bsod nams ji snyed cig skyed par 'gyur/ de skad ces gsol pa dang / bcom ldan 'das kyis byang chub sems dpa' sems dpa' chen po sman gyi </text></item>
<item><p>161a4</p><section>mdo sde</section><text>rgyal po la 'di skad ces bka' stsal to/ /sman gyi rgyal po rigs kyi bu 'am rigs kyi bu mo gang la la de bzhin gshegs pa bye ba khrag khrig brgya stong phrag gang gA'i klung brgyad bcu'i bye ma snyed la bsti stang du byed btsun par byed ri mor </text></item>
<item><p>161a5</p><section>mdo sde</section><text>byed mchod pa byed na/ sman gyi rgyal po 'di ji snyam du sems/ rigs kyi bu 'am rigs kyi bu mo de gzhi de las bsod nams mang du skyed dam/ gsol pa bcom ldan 'das mang lags so/ /bde bar gshegs </text></item>
<item><p>161a6</p><section>mdo sde</section><text>pa mang lags so/ /bcom ldan 'das kyis bka' stsal pa/ sman gyi rgyal po khyod mos par bya'o/ /khong du chud par bya'o/ /sman gyi rgyal po rigs kyi bu 'am rigs kyi bu mo gang la la/ dam pa'i chos pad ma dkar </text></item>
<item><p>161a7</p><section>mdo sde</section><text>po'i chos kyi rnam grangs 'di las/ tha na tshig bzhi pa'i tshigs su bcad pa gcig tsam yang 'dzin pa dang klog pa dang kun chub par byed pa dang nan tan gyis bsgrub na/ sman gyi rgyal po rigs kyi bu'am rigs kyi bu mo de gzhi de las de </text></item>
<item><p>161a8</p><section>mdo sde</section><text>bas ches bsod nams mang du skyed do/ /de nas bcom ldan 'das la byang chub sems dpa' sems dpa' chen po sman gyi rgyal pos 'di skad ces gsol to/ /bcom ldan 'das gang dam pa'i chos kyi rnam grangs 'di lus la thogs sam </text></item>
<item><p>161b1</p><section>mdo sde</section><text>glegs bam du bgyis te/ 'dzin pa'i rigs kyi bu 'am rigs kyi bu mo de bdag gis bsrung ba dang bskyab pa dang sba ba'i slad tu gzungs sngags kyi tshig rnams stsal bar bgyi'o/ /tad+ya thA/ an+ye/ man+ye/ ma ne ma ma ne/ tsit+te tsi rate/</text></item>
<item><p>161b2</p><section>mdo sde</section><text>sha me sha ma yi tA bi/ shAn+tai/ muk+te/ muk+ta ta me sa me/ a bi sha me sa ma sa me/ dza ye/ k+Sha ye a k+Sha ye/ ak+Shi No/ shAn+ta/ sha mi te d+hA ra NI/ A lo ka b+hA se/ pra t+ya bek+Sha NI/ bi bi ru a b+h+yan+ta/ ra ni biSh+Te/ a b+h+yan+ta ra ni biSh+Ti a t+yan+ta pA+e ri </text></item>
<item><p>161b3</p><section>mdo sde</section><text>shud d+hi/ ud ku lo/ mud ku le/ ar te/ ma ra te/ shu kA k+ShI/ a sa ma sa me/ bud d+ha bi lo ki te/ d+harma pa rI k+Shi te/ sang g+ha ni ra g+ho Sha NI/ ni ra g+ho Sha Ni/ b+ha yA b+ha ya/ sho d+ha nI man+t+re man+t+rA/ k+Sha ya te ru tra kau sha le/ a k+Sha ye a k+Sha ba ra tA yA </text></item>
<item><p>161b4</p><section>mdo sde</section><text>pa lo/ a man+ya na tA yA/ bcom ldan 'das gzungs sngags kyi tshig 'di dag ni/ sangs rgyas bcom ldan 'das gang gA'i klung drug bcu'i bye ma snyed kyis bshad pa ste/ gang gis mdo sde 'di lta bu 'dzin pa chos smra ba 'di lta bu de </text></item>
<item><p>161b5</p><section>mdo sde</section><text>dag dang 'gal bar bgyis na/ sangs rgyas bcom ldan 'das de dag thams cad la de 'khus pa lags so/ /de nas bcom ldan 'das kyis byang chub sems dpa' sems dpa' chen po sman gyi rgyal po la 'di skad ces bka' </text></item>
<item><p>161b6</p><section>mdo sde</section><text>stsal to/ /sman gyi rgyal po khyod kyis gzungs sngags kyi tshig rnams smras pas/ sems can mang po'i don byas shing sman gyi rgyal po sems can rnams la snying brtse ba'i phyir bsrung ba dang bskyab pa dang sba ba byas pa </text></item>
<item><p>161b7</p><section>mdo sde</section><text>legs so legs so zhes bya ba byin no/ /de nas bcom ldan 'das la byang chub sems dpa' sems dpa' chen po rab tu sbyin pas 'di skad ces gsol to/ /bcom ldan 'das bdag cag gis kyang / chos smra ba 'di </text></item>
<item><p>161b8</p><section>mdo sde</section><text>lta bu dag gi ched tu gzungs sngags kyi tshig rnams stsal bar bgyi ste/ des chos smra ba 'di lta bu de dag la glags lta ba gang gis kyang glags mi rnyed pa 'di lta ste/ gnod sbyin nam srin po 'am srul po 'am gshed byed dam grul </text></item>
<item><p>162a1</p><section>mdo sde</section><text>bum 'am yi dgas glags lta ba rnams kyis glags mi rnyed do/ /de nas byang chub sems dpa' sems dpa' chen po rab tu sbyin pas de'i tshe gzungs sngags kyi tshig 'di dag smras so/ /tad+ya thA/ dz+wa le ma hA dz+wa le/ uk+ke/</text></item>
<item><p>162a2</p><section>mdo sde</section><text>muk+ke/ a te a tA ba ti/ nr-i T+yo nr-I TA pa ti/ iT+Ti ni/ biT+Ti tsiT+Ti ni/ nr-i Ta Ti ni/ nr-i Ta TA ba ti swA hA/ bcom ldan 'das gzungs sngags kyi tshig 'di dag ni de bzhin gshegs pa dgra bcom pa yang dag par rdzogs pa'i sangs rgyas gang gA'i klung </text></item>
<item><p>162a3</p><section>mdo sde</section><text>gi bye ma snyed kyis gsungs shing rjes su yi rang ba ste/ gang gis chos smra ba 'di lta bu 'di dag dang 'gal bar bgyis na/ de de bzhin gshegs pa de dag thams cad la 'khus pa lags so/ /de nas bcom ldan 'das la rgyal po chen </text></item>
<item><p>162a4</p><section>mdo sde</section><text>po rnam thos kyi bus 'di skad ces gsol to/ /bcom ldan 'das bdag gis kyang chos smra ba de dag la glo ba brtse bas sman pa dang bde ba dang bsrung ba dang bskyab pa dang sba ba'i slad tu gzungs sngags kyi tshig rnams brjod par bgyi'o/ /</text></item>
<item><p>162a5</p><section>mdo sde</section><text>tad+ya thA/ aT Ta/ naT Te/ ta naT Te/ a na te nA ti/ ku na Ti swA hA/ bcom ldan 'das gzungs sngags kyi tshig 'di dag gis chos smra ba de dag la dpag tshad brgya tshun chad bsrung bar bgyi'o/ /rigs kyi bu 'am rigs kyi bu mo </text></item>
<item><p>162a6</p><section>mdo sde</section><text>mdo sde 'di lta bu 'dzin cing / chos smra ba de dag la yang bsrung ba bgyis par 'gyur/ bde legs su bgyis par 'gyur ro/ /de nas rgyal po chen po 'phags skyes po dri za bye ba khrag khrig brgya stong gis yongs su bskor cing </text></item>
<item><p>162a7</p><section>mdo sde</section><text>mdun du bdar nas/ 'khor der 'dus par gyur te/ 'dug pa de stan las langs nas bla gos phrag pa gcig tu bzar te/ pus mo g.yas pa'i lha nga sa la brtsugs nas bcom ldan 'das ga la ba de logs su thal mo </text></item>
<item><p>162a8</p><section>mdo sde</section><text>sbyar ba btud de bcom ldan 'das la 'di skad ces gsol to/ /bcom ldan 'das bdag gis kyang mdo sde 'di lta bu 'dzin pa/ chos smra ba 'di lta bu de dag bsrung ba dang bskyab pa dang / sba ba'i slad tu gzungs sngags kyi tshig rnams </text></item>
<item><p>162b1</p><section>mdo sde</section><text>brjod par bgyi'o/ /tad+ya thA/ a ga No ga No/ gau ri gan d+hA ri/ tsaN+Da li/ mA tang gi/ puka ka si/ ku le/ bru hi swA hA/ bcom ldan 'das gzungs sngags kyi tshig 'di dag ni sangs rgyas bye ba phrag bzhi bcu rtsa gnyis kyis </text></item>
<item><p>162b2</p><section>mdo sde</section><text>gsungs te/ gang zhig chos smra ba 'di lta bu 'di dag dang 'gal bar bgyid na/ de dag thams cad la 'khus pa lags so/ /de nas srin mo 'phyang ma zhes bya ba dang srin mo rnam par 'phyang ma zhes bya ba dang srin mo so </text></item>
<item><p>162b3</p><section>mdo sde</section><text>brtsegs zhes bya ba dang srin mo me tog so zhes bya ba dang srin mo cod pan so zhes bya ba dang srin mo sgra can zhes bya ba dang srin mo me zhes bya ba dang srin mo phreng ba 'chang zhes bya ba dang srin mo mdung can zhes bya ba dang srin mo sems </text></item>
<item><p>162b4</p><section>mdo sde</section><text>can thams cad kyi mdangs 'phrog ces bya ba dang 'phrog ma bu dang g.yog tu bcas pa dang srin mo de dag thams cad bcom ldan 'das ga la ba der dong ste phyin nas/ srin mo de dag thams cad kyis sgra skad gcig tu bcom ldan </text></item>
<item><p>162b5</p><section>mdo sde</section><text>'das la 'di skad ces gsol to/ /bcom ldan 'das bdag cag gis kyang mdo sde 'di 'dzin pa chos smra ba 'di lta bu de dag bsrung ba dang bskyab pa dang sba bar bgyi'o/ /bde legs su 'gyur bar bgyi'o/ /ci nas chos smra </text></item>
<item><p>162b6</p><section>mdo sde</section><text>ba de dag la glags lta ba dang skabs tshol ba dag gis kyang glags mi rnyed par bgyi'o/ /de nas srin mo de dag thams cad kyis sgra skad gcig tu tshig mthun par bcom ldan 'das la gzungs sngags kyi tshig 'di dag phul </text></item>
<item><p>162b7</p><section>mdo sde</section><text>lo/ /tad+ya thA/ i ti me/ i ti me/ i ti me/ i ti me/ i ti me/ ni me ni me/ ni me/ ni me/ ni me/ ru he/ ru he/ ru he/ ru he/ ru he/ ha ste/ ha ste/ ha ste/ ha ste/ ha ste swA hA/ 'di spyi bor bzhag nas chos smra ba rnams la </text></item>
<item><p>162b8</p><section>mdo sde</section><text>su yang 'khu bar ma gyur cig /gnod sbyin nam srin po 'am yi dgas sam sha za 'am srul po 'am gshed byed dam ro langs sam rengs pa 'am gnon po 'am brjed byed kyi gzugs sam gnod sbyin gyis byas pa 'am </text></item>
<item><p>163a1</p><section>mdo sde</section><text>mis byas pa 'am mi ma yin pas byas pa 'am rims nad nyin gcig pa 'am nyin gnyis pa 'am nyin gsum pa 'am nyin bzhi pa 'am rtag pa'i rims sam/ tha na rmi lam na yang bud med kyi gzugs sam skyes </text></item>
<item><p>163a2</p><section>mdo sde</section><text>pa'i gzugs sam khye'u'i gzugs sam bu mo'i gzugs kyis mtho 'tsham par 'gyur ba de ni gnas ma mchis so/ /de nas srin mo de dag gis sgra skad gcig tu tshig mthun par bcom ldan 'das la tshigs su bcad pa 'di </text></item>
<item><p>163a3</p><section>mdo sde</section><text>dag gsol to/ /gang gis gsang sngags 'di thos nas/ /chos smra ba dang 'gal bgyid pa/ /de'i mgo tshal pa bdun du 'gas/ ardza ka yi dog pa bzhin/ /gang zhig chos smra 'gal bgyid pa/ /ma bsad pa yi 'gro </text></item>
<item><p>163a4</p><section>mdo sde</section><text>gang dang / /pha bsad 'gro ba gang lags pa'i/ /'gro ba de ni der mchi'o/ /gang zhig chos smra 'gal bgyid pa/ /til 'tshir dag gi 'gro gang dang / /til rdung 'gro ba gang lags pa'i/ /'gro ba der ni de mchi'o/ /</text></item>
<item><p>163a5</p><section>mdo sde</section><text>gang zhig chos smra 'gal bgyid pa/ /srang la g.yo bgyid 'gro gang dang / /bre 'chos 'gro ba gang lags pa'i/ /'gro ba der ni de mchi'o/ /de skad ces gsol nas/ mdung can la sogs pa srin mo de dag gis </text></item>
<item><p>163a6</p><section>mdo sde</section><text>bcom ldan 'das la 'di skad ces gsol to/ /bcom ldan 'das bdag cag gis kyang chos smra ba 'di lta bu de dag la bsrung bar bgyi'o/ /bde legs su 'gyur ba dang chad pa spang ba dang dug gzhil bar bgyi'o/ /</text></item>
<item><p>163a7</p><section>mdo sde</section><text>de skad ces gsol pa dang / bcom ldan 'das kyis srin mo de dag la 'di skad ces bka' stsal to/ kye srin mo dag legs so legs so/ /khyod kyis chos smra ba de dag la bsrung ba dang bskyab pa dang sba ba gyis </text></item>
<item><p>163a8</p><section>mdo sde</section><text>shig /gang dag tha na chos kyi rnam grangs 'di'i ming tsam 'dzin pa de dag la yang / mdung can khyod 'khor dang bcas pas bsrung bar bya na/ gang dag chos kyi rnam grangs 'di mtha' dag chub par 'dzin pa dang glegs </text></item>
<item><p>163b1</p><section>mdo sde</section><text>bam du byas te/ rim gro byed pa dang me tog dang bdug pa dang spos dang phreng ba dang byug pa dang phye ma dang na bza' dang gdugs dang rgyal mtshan dang lha'i ba dan dang 'bru mar gyi mar me 'am mar gyi mar me 'am/ spos mar gyi mar </text></item>
<item><p>163b2</p><section>mdo sde</section><text>me 'am tsam pa ka'i mar gyi mar me 'am par sha ka'i mar gyi mar me 'am ud pa la'i mar gyi mar me 'am sna ma'i mar gyi mar me 'am/ de lta bu'i mchod pa'i yo byad rnam pa mang po brgya stong gis rim gro byed pa lta ci </text></item>
<item><p>163b3</p><section>mdo sde</section><text>smos te/ mdung can khyod g.yog dang bcas pas bsrung bar bya'o/ /gzungs sngags kyi le'u 'di bshad pa na srog chags drug khri brgyad stong mi skye ba'i chos la bzod pa thob par gyur to/ /dam pa'i chos pad ma dkar po </text></item>
<item><p>163b4</p><section>mdo sde</section><text>las gzungs sngags kyi le'u zhes bya ste nyi shu rtsa gcig pa'o// // de nas bcom ldan 'das la byang chub sems dpa' sems dpa' chen po skar ma'i rgyal po me tog kun du rgyas pa mngon par shes pas </text></item>
<item><p>163b5</p><section>mdo sde</section><text>'di skad ces gsol to/ /bcom ldan 'das ci'i slad du byang chub sems dpa' sems dpa' chen po sman gyi rgyal po 'jig rten gyi khams mi mjed 'di na rgyu ba dang / bcom ldan 'das 'di dka' ba </text></item>
<item><p>163b6</p><section>mdo sde</section><text>bgyid pa bye ba khrag khrig brgya stong mang po dag gda'/ bcom ldan 'das gang thos pas lha dang klu dang gnod sbyin dang dri za dang lha ma yin dang / nam mkha' lding dang mi 'am ci dang lto 'phye chen po dang mi dang mi </text></item>
<item><p>163b7</p><section>mdo sde</section><text>ma yin pa rnams dang 'jig rten gyi khams gzhan nas lhags pa'i byang chub sems dpa' sems dpa' chen po rnams dang / nyan thos chen po 'di dag gis thos nas thams cad dga' mgu rangs shing yid bde bar </text></item>
<item><p>163b8</p><section>mdo sde</section><text>'gyur ba/ byang chub sems dpa' sems dpa' chen po sman gyi rgyal po'i spyod pa gang ci lags pa'i phyogs tsam zhig /de bzhin gshegs pa dgra bcom pa yang dag par rjogs pa'i sangs rgyas kyis legs par bshad </text></item>
<item><p>164a1</p><section>mdo sde</section><text>tu gsol/ de nas bcom ldan 'das kyis byang chub sems dpa' sems dpa' chen po skar ma'i rgyal po me tog kun du rgyas pa mngon par shes pas gsol ba btab par mkhyen nas/ de'i tshe byang chub sems dpa' sems dpa' </text></item>
<item><p>164a2</p><section>mdo sde</section><text>chen po skar ma'i rgyal po me tog kun du rgyas pa mngon par shes pa la 'di skad ces bka' stsal to/ /rigs kyi bu sngon byung ba 'das pa'i dus na/ bskal pa gang gA'i klung gi bye ma snyed du gyur pa de'i tshe de'i dus na/ de bzhin gshegs pa dgra bcom </text></item>
<item><p>164a3</p><section>mdo sde</section><text>pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das nyi </text></item>
<item><p>164a4</p><section>mdo sde</section><text>zla dri ma med pa'i 'od dpal zhes bya ba 'jig rten du byung ste/ skar ma'i rgyal po me tog kun du rgyas pa mngon par shes pa/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i </text></item>
<item><p>164a5</p><section>mdo sde</section><text>'od dpal de'i/ byang chub sems dpa' bye ba brgyad cu'i 'dus pa chen po byung ngo / /gang gA'i klung bdun cu rtsa gnyis kyi bye ma snyed kyi nyan thos 'dus pa byung ngo / /de'i bstan pa la bud med med par gyur to/ /sems can dmyal ba dang dud 'gro'i </text></item>
<item><p>164a6</p><section>mdo sde</section><text>skye gnas dang yi dgas dang lha ma yin gyi ris med do/ /sangs rgyas kyi zhing yang lag mthil ltar mnyam la nyams dga' bar gyur to/ /lha'i bai dUr+ya las grub pa'i sa phyogs rin po che dang tsan dan gyi shing ljon pas </text></item>
<item><p>164a7</p><section>mdo sde</section><text>brgyan zhing / rin po che'i dra bas bres pa dar gyi lda ldi mngon par rab tu spyangs pa rin po che'i pog phor nas bdug pas bdugs pa rin po che'i shing ljon pa'i drung thams cad na rin po che'i mkha' rten mda' rgyang gang gi </text></item>
<item><p>164a8</p><section>mdo sde</section><text>tshad tsam byas pa yod pa/ rin po che'i mkha' rten thams cad kyi steng na lha'i bu bye ba brgya dag /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i 'od </text></item>
<item><p>164b1</p><section>mdo sde</section><text>dpal la mchod pa bya ba'i phyir/ sil snyan byed cing pheg rdob pa dang rol mo'i sgra 'byin cing 'khod do/ /bcom ldan 'das de yang byang chub sems dpa' sems dpa' chen po sems can thams cad kyis mthong na dga' ba la </text></item>
<item><p>164b2</p><section>mdo sde</section><text>brtsams te/ dam pa'i chos pad ma dkar po'i chos kyi rnam grangs 'di/ nyan thos chen po de dag dang byang chub sems dpa' sems dpa' chen po de dag la rgyas par rab tu ston to/ /skar ma'i rgyal po me tog kun du rgyas pa mngon par </text></item>
<item><p>164b3</p><section>mdo sde</section><text>shes pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i 'od dpal de'i tshe'i tshad ni bskal pa bzhi khri nyis stong du gyur to/ /byang chub sems dpa' sems dpa' chen po de dag </text></item>
<item><p>164b4</p><section>mdo sde</section><text>dang nyan thos chen po de dag gi tshe'i tshad kyang de tsam du gyur to/ /byang chub sems dpa' sems dpa' chen po sems can thams cad kyis mthong na dga' ba de yang / bcom ldan 'das de'i gsung rab la dka' ba byed pa la brtson </text></item>
<item><p>164b5</p><section>mdo sde</section><text>par gyur te/ de lo khri nyis stong du 'chag pa la zhugs shing brtson 'grus chen po brtsams pas rnal 'byor la brtson par gyur to/ /de lo khri nyis stong 'das nas gzugs thams cad yang dag par ston pa zhes bya ba'i </text></item>
<item><p>164b6</p><section>mdo sde</section><text>ting nge 'dzin thob ste/ ting nge 'dzin de thob ma thag tu byang chub sems dpa' sems dpa' chen po sems can thams cad kyis mthong na dga' ba de tshim zhing mgu ste yid rangs nas rab tu dga' </text></item>
<item><p>164b7</p><section>mdo sde</section><text>zhing dga' ba dang yid bde ba skyes nas/ de'i tshe 'di snyam du sems te/ dam pa'i chos pad ma dkar po'i chos kyi rnam grangs 'di la brten nas gzungs </text></item>
<item><p>164b8</p><section>mdo sde</section><text>thams cad yang dag par ston pa zhes bya ba'i ting nge 'dzin bdag gis thob po snyam mo/ /de'i tshe byang chub sems dpa' sems dpa' chen po sems can </text></item>
<item><p>165a1</p><section>mdo sde</section><text>thams cad kyis mthong na dga' ba yang 'di snyam du sems te/ 'di ltar bdag gis de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i 'od dpal dang dam pa'i chos pad ma </text></item>
<item><p>165a2</p><section>mdo sde</section><text>dkar po'i chos kyi rnam grangs 'di mchod par bya'o snyam nas/ de'i tshe de lta bu'i ting nge 'dzin la snyoms par zhugs te/ byang chub sems dpa' sems dpa' chen po sems can thams cad kyis mthong na dga' ba'i ting nge </text></item>
<item><p>165a3</p><section>mdo sde</section><text>'dzin de la snyoms par zhugs ma thag tu/ de'i mod la steng gi bar snang las me tog man dA ra dang man dA ra chen po'i lha'i me tog gi char chen po mngon par bab po/ /dus kyi rjes su 'brang ba'i tsan dan gyis sprin byas te/ tsan dan sbrul </text></item>
<item><p>165a4</p><section>mdo sde</section><text>gyi snying po'i char mngon par bab ste/ skar ma'i rgyal po me tog kun du rgyas pa mngon par shes pa/ de lta bu'i spos kyi rnam pa zho gnyis kyi rin du 'jig rten gyi khams mi mjed 'dis mi chog go/ /skar ma'i rgyal po me tog kun </text></item>
<item><p>165a5</p><section>mdo sde</section><text>du rgyas pa mngon par shes pa/ de nas byang chub sems dpa' sems dpa' chen po sems can thams cad kyis mthong na dga' ba dran pa dang ldan zhing shes bzhin du ting nge 'dzin de las langs so/ /langs nas 'di snyam du </text></item>
<item><p>165a6</p><section>mdo sde</section><text>sems te ci ltar lus yongs su btang ba ltar ni rdzu 'phrul gyi cho 'phrul dag gis/ bcom ldan 'das la mchod pa byas pa ma yin no snyam mo/ /skar ma'i rgyal po me tog kun du rgyas pa mngon par shes pa/ de nas byang chub </text></item>
<item><p>165a7</p><section>mdo sde</section><text>sems dpa' sems dpa' chen po sems can thams cad kyis mthong na dga' ba de de'i tshe/ a ga ru dang du rus ka dang pog gi khu ba za zhing tsam pa ka'i mar yang 'thung ngo / /skar ma'i rgyal po me tog kun du rgyas </text></item>
<item><p>165a8</p><section>mdo sde</section><text>pa mngon par shes pa/ rnam grangs 'dis byang chub sems dpa' sems dpa' chen po sems can thams cad kyis mthong na dga' ba/ rtag tu spos za zhing tsam pa ka'i mar 'thung bas lo bcu gnyis 'das par gyur to/ /</text></item>
<item><p>165b1</p><section>mdo sde</section><text>skar ma'i rgyal po me tog kun du rgyas pa mngon par shes pa/ de nas byang chub sems dpa' sems dpa' chen po sems can thams cad kyis mthong na dga' ba/ lo bcu gnyis po de 'das nas rang gi lus lha'i ras kyis kun </text></item>
<item><p>165b2</p><section>mdo sde</section><text>dkris nas 'bru mar gyis zhen par byas te bdag gi byin gyi brlabs byas so/ /bdag gis byin gyi brlabs byas nas/ de bzhin gshegs pa dang dam pa'i chos pad ma dkar po'i chos kyi rnam grangs 'di mchod pa'i las </text></item>
<item><p>165b3</p><section>mdo sde</section><text>kyi phyir bdag gi lus la me 'bar bar byas so/ /skar ma'i rgyal po me tog kun du rgyas pa mngon par shes pa/ de nas byang chub sems dpa' sems dpa' chen po sems can thams cad kyis mthong na dga' ba'i lus kyi mar </text></item>
<item><p>165b4</p><section>mdo sde</section><text>me 'bar ba de'i 'od kyis/ 'jig rten gyi khams gang gA'i klung brgyad bcu'i bye ma snyed khyab par gyur te/ 'jig rten gyi khams de dag gi sangs rgyas bcom ldan 'das ga~M gA'i klung brgyad bcu'i bye ma snyed thams cad kyis legs so </text></item>
<item><p>165b5</p><section>mdo sde</section><text>zhes bya ba byin te/ legs so legs so/ /rigs kyi bu 'di ni byang chub sems dpa' sems dpa' chen po rnams kyi brtson 'grus rtsom pa yang dag pa'o/ /'di ni de bzhin gshegs pa la mchod pa dang chos la mchod pa </text></item>
<item><p>165b6</p><section>mdo sde</section><text>yang dag pa ste/ me tog dang bdug pa dang spos dang phreng ba dang byug pa dang phye ma dang na bza' dang gdugs dang rgyal mtshan dang lha'i ba dan gyis mchod pa dang zang zing gis mchod pa dang tsan dan sbrul gyi snying pos mchod pa ni de lta ma </text></item>
<item><p>165b7</p><section>mdo sde</section><text>yin no/ /rigs kyi bu sbyin pa 'di ni mchog ste/ rgyal srid yongs su gtong ba'i sbyin pa ni de lta ma yin no/ /bu dang chung ma phangs pa yongs su gtong ba'i sbyin pa yang de lta ma yin no/ /</text></item>
<item><p>165b8</p><section>mdo sde</section><text>rigs kyi bu gang bdag gi lus gtong ba'i chos kyi mchod pa 'di ni mchod pa khyad par can no/ /dam pa'o/ /mchog go/ /phul lo/ /gya nom pa'o/ /skar ma'i rgyal po me tog kun du </text></item>
<item><p>166a1</p><section>mdo sde</section><text>rgyas pa mngon par shes pa/ sangs rgyas bcom ldan 'das de dag gis tshig de skad ces gsungs nas de nas cang mi gsung bar gyur to/ /skar ma'i rgyal po me tog kun du rgyas pa mngon par shes pa byang chub </text></item>
<item><p>166a2</p><section>mdo sde</section><text>sems dpa' sems dpa' chen po sems can thams cad kyis mthong na dga' ba'i lus la 'bar ba lo bcu gnyis kyi bar du zhi bar ma song ngo / /de phyis lo bcu gnyis 'das nas zhi bar gyur to/ /skar ma'i rgyal </text></item>
<item><p>166a3</p><section>mdo sde</section><text>po me tog kun du rgyas pa mngon par shes pa/ byang chub sems dpa' sems dpa' chen po sems can thams cad kyis mthong na dga' ba des/ de bzhin gshegs pa la 'di lta bu'i mchod pa dang chos kyi mchod pa byas </text></item>
<item><p>166a4</p><section>mdo sde</section><text>te/ de nas shi 'phos nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i 'od dpal gyi gsung rab la rgyal po dri ma med pas byin pa'i khyim du skyes te/</text></item>
<item><p>166a5</p><section>mdo sde</section><text>skyil mo dkrung bcas bzhin du pang par rdzus te skyes par gyur to/ /byang chub sems dpa' sems dpa' chen po sems can thams cad kyis mthong na dga' ba skyes ma thag tu/ de'i tshe rang gi pha ma la tshigs su </text></item>
<item><p>166a6</p><section>mdo sde</section><text>bcad de smras pa/ rgyal mchog 'di na bdag 'chag cing / /der gnas bdag gis ting 'dzin thob/ /bdag gi lus phangs yongs btang ste/ /brtson 'grus sra brtsams brtul zhugs che/ /skar ma'i rgyal po me tog </text></item>
<item><p>166a7</p><section>mdo sde</section><text>kun du rgyas pa mngon par shes pa/ de nas byang chub sems dpa' sems dpa' chen po sems can thams cad kyis mthong na dga' bas tshigs su bcad pa de smras nas/ rang gi pha ma la 'di skad ces/ yab yum </text></item>
<item><p>166a8</p><section>mdo sde</section><text>bcom ldan 'das gang la bdag gis mchod nas/ sgra thams cad la mkhas pa'i gzungs thob cing / dam pa'i chos pad ma dkar po'i chos kyi rnam grangs 'di yang tshigs su bcad pa bye ba khrag khrig brgya stong gtams </text></item>
<item><p>166b1</p><section>mdo sde</section><text>pa dang / dkrigs pa dang mi 'khrugs pa bye ba phrag brgyad bcus/ bcom ldan 'das de las thos par gyur pa'i bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i </text></item>
<item><p>166b2</p><section>mdo sde</section><text>'od dpal de da ltar yang bzhugs te 'tsho zhing gzhes kyis/ yab yum bdag bcom ldan 'das de'i drung du mchis na legs so/ /der mchis nas yang bcom ldan 'das de la mchod pa bgyi'o zhes smras so/ /skar ma'i rgyal po me tog kun du </text></item>
<item><p>166b3</p><section>mdo sde</section><text>rgyas pa mngon par shes pa/ de nas byang chub sems dpa' sems dpa' chen po sems can thams cad kyis mthong na dga' ba de'i tshe/ nam mkha' la shing ta la bdun tsam du mngon par 'phags te/ rin po che sna bdun </text></item>
<item><p>166b4</p><section>mdo sde</section><text>gyi khang pa brtsegs par skyil mo dkrung bcas nas bcom ldan 'das de'i drung du song ste phyin pa dang / bcom ldan 'das kyi zhabs la mgo bos phyag 'tshal te/ bcom ldan 'das de la lan bdun bskor ba byas nas/ bcom ldan 'das </text></item>
<item><p>166b5</p><section>mdo sde</section><text>ga la ba de logs su thal mo sbyar ba btud nas/ bcom ldan 'das la phyag 'tshal te tshigs su bcad pa 'dis mngon par bstod do/ /dpa' bo mi dbang shin du dri med zhal/ /phyogs bcu 'dir ni khyod kyi 'od zer mdzes/ /</text></item>
<item><p>166b6</p><section>mdo sde</section><text>bde gshegs khyod la bdag gis mchod mchog bgyis/ /mgon po lta ba'i slad tu bdag 'dir mchis/ /skar ma'i rgyal po me tog kun du rgyas pa mngon par shes pa/ de'i tshe byang chub sems dpa' sems dpa' chen po </text></item>
<item><p>166b7</p><section>mdo sde</section><text>sems can thams cad kyis mthong na dga' bas tshigs su bcad pa 'di smras nas/ de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i 'od dpal la 'di skad </text></item>
<item><p>166b8</p><section>mdo sde</section><text>ces gsol to/ /bcom ldan 'das khyod da dung bzhugs sam/ skar ma'i rgyal po me tog kun du rgyas pa mngon par shes pa/ de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla dri ma </text></item>
<item><p>167a1</p><section>mdo sde</section><text>med pa'i 'od dpal gyis/ byang chub sems dpa' sems dpa' chen po sems can thams cad kyis mthong na dga' ba la 'di skad ces bka' stsal to/ /rigs kyi bu nga yongs su mya ngan las 'da' ba'i dus la </text></item>
<item><p>167a2</p><section>mdo sde</section><text>bab ste/ rigs kyi bu nga tshe zad pa'i dus la bab kyis rigs kyi bu khyod song la/ nga'i khri shoms shig dang nga yongs su mya ngan las 'da'o/ /skar ma'i rgyal po me tog kun du rgyas pa mngon par shes pa/ de nas bcom ldan </text></item>
<item><p>167a3</p><section>mdo sde</section><text>'das de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i 'od dpal gyis/ byang chub sems dpa' sems dpa' chen po sems can thams cad kyis mthong na dga' </text></item>
<item><p>167a4</p><section>mdo sde</section><text>ba la 'di skad ces bka' stsal to/ /rigs kyi bu bstan pa 'di ngas khyod la yongs su gtad do/ /byang chub sems dpa' sems dpa' chen po 'di dag dang / nyan thos chen po 'di dag dang sangs rgyas kyi byang chub 'di </text></item>
<item><p>167a5</p><section>mdo sde</section><text>dag dang / 'jig rten gyi khams 'di drag dang / rin po che'i mkha' rten 'di dag dang / rin po che'i shing ljon pa 'di dag dang nga'i bsnyen bkur byed pa'i lha'i bu 'di rnams kyang yongs su gtad do/ /rigs kyi bu nga yongs su </text></item>
<item><p>167a6</p><section>mdo sde</section><text>mya ngan las 'das pa'i ring bsrel gang yin pa de dag kyang yongs su gtad do/ /rigs kyi bu nga'i ring bsrel la khyod bdag gis kyang khyed mchod pa rgya cher gyis shig /ring bsrel de dag kyang rgyas par gyis </text></item>
<item><p>167a7</p><section>mdo sde</section><text>shig mchod rten stong phrag mang po gyis shig /skar ma'i rgyal po me tog kun du rgyas pa mngon par shes pa/ de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas </text></item>
<item><p>167a8</p><section>mdo sde</section><text>nyi zla dri ma med pa'i 'od dpal gyis/ byang chub sems dpa' sems dpa' chen po sems can thams cad kyis mthong na dga' ba de la de ltar rjes su bstan nas/ de'i nub mo nam gyi cha smad la phung po lhag ma med </text></item>
<item><p>167b1</p><section>mdo sde</section><text>pa'i mya ngan las 'das pa'i dbyings su yongs su mya ngan las 'das so/ /skar ma'i rgyal po me tog kun du rgyas pa mngon par shes pa/ de nas byang chub sems dpa' sems dpa' chen po sems can thams cad </text></item>
<item><p>167b2</p><section>mdo sde</section><text>kyis mthong na dga' bas/ bcom ldan 'das de bzhin gshegs pa nyi zla dri ma med pa'i 'od dpal de yongs su mya ngan las 'das par rig ste/ tsan dan sbrul gyi snying po spungs nas de bzhin gshegs pa'i sku bsregs </text></item>
<item><p>167b3</p><section>mdo sde</section><text>te/ de bzhin gshegs pa'i sku tshig pa zhi bar rig nas ring bsrel bsdus te ngu zhing cho nges btab nas smre sngags 'don to/ /skar ma'i rgyal po me rtog kun du rgyas pa mngon par shes pa/ de nas byang chub sems dpa' </text></item>
<item><p>167b4</p><section>mdo sde</section><text>sems dpa' chen po sems can thams cad kyis mthong na dga' ba ngus te cho nges btab nas smre sngags 'don to/ rin po che sna bdun gyi bum pa brgyad khri bzhi stong byed tu bcug nas/ de dag gi nang du de bzhin </text></item>
<item><p>167b5</p><section>mdo sde</section><text>gshegs pa'i ring bsrel bcug ste/ rin po che sna bdun gyi mchod rten 'phang du tshangs pa'i 'jig rten la thug pa gdugs kyi phreng bas legs par brgyan pa dar dang dril bu legs par spyangs pa brgyad khri </text></item>
<item><p>167b6</p><section>mdo sde</section><text>bzhi stong byas te/ des mchod rten de dag byas nas 'di snyam du bsams te bdag gis bcom ldan 'das nyi zla dri ma med pa'i 'od dpal/ de bzhin gshegs pa'i sku gdung la mchod pa ni byas na de bas kyang lhag pa </text></item>
<item><p>167b7</p><section>mdo sde</section><text>ches khyad par du 'phags pas de bzhin gshegs pa'i ring bsrel la mchod pa bya'o snyam mo/ /skar ma'i rgyal po me tog kun du rgyas pa mngon par shes pa de nas byang chub sems dpa' sems dpa' chen po sems </text></item>
<item><p>167b8</p><section>mdo sde</section><text>can thams cad kyis mthong na dga' ba des thams cad dang ldan pa'i byang chub sems dpa'i tshogs de dang / nyan thos chen po de dag dang lha dang klu dang gnod sbyin dang dri za dang lha ma yin dang nam mkha' lding dang mi 'am ci dang </text></item>
<item><p>168a1</p><section>mdo sde</section><text>lto 'phye chen po dang mi dang mi ma yin pa'i tshogs de dag la smras pa/ rigs kyi bu dag khyed thams cad kyis/ bcom ldan 'das de'i ring bsrel rnams la mchod pa bya bar soms shig skar ma'i rgyal po </text></item>
<item><p>168a2</p><section>mdo sde</section><text>me tog kun du rgyas pa mngon par shes pa/ de nas byang chub sems dpa' sems dpa' chen po sems can thams cad kyis mthong na dga' ba des/ de'i tshe de bzhin gshegs pa'i mchod rten brgyad khri bzhi stong </text></item>
<item><p>168a3</p><section>mdo sde</section><text>gi mdun du/ rang gi lag pa bsod nams brgyas brgyan pa 'bar bar byas te/ 'bar bar byas pas lo bdun khri nyis stong gi bar du de bzhin gshegs pa'i mchod rten de dag la mchod pa byas so/ /des mchod pa de </text></item>
<item><p>168a4</p><section>mdo sde</section><text>byas pas 'khor de las nyan thos grangs med pa bye ba khrag khrig brgya stong btul to/ /byang chub sems dpa' de dag thams cad kyis kyang gzugs thams cad yang dag par ston pa'i ting nge 'dzin thob par </text></item>
<item><p>168a5</p><section>mdo sde</section><text>gyur to/ / skar ma'i rgyal po me tog kun du rgyas pa mngon par shes pa/ de nas thams cad dang ldan pa'i byang chub sems dpa'i tshogs de dang nyan thos chen po de dag gis byang chub sems dpa' sems dpa' </text></item>
<item><p>168a6</p><section>mdo sde</section><text>chen po sems can thams cad kyis mthong na dga' ba de yan lag ma tshang bar mthong nas ngus te cho nges btab nas smre sngags 'don cing gcig la gcig 'di skad smras te bdag cag gi slob dpon rjes su ston </text></item>
<item><p>168a7</p><section>mdo sde</section><text>pa byang chub sems dpa' sems dpa' chen po sems can thams cad kyis mthong na dga' ba 'di da ltar yan lag ma tshang zhing lag pa med par gyur to zhes zer ro/ /skar ma'i rgyal po me tog kun du rgyas pa mngon par </text></item>
<item><p>168a8</p><section>mdo sde</section><text>shes pa de nas byang chub sems dpa' sems dpa' chen po sems can thams cad kyis mthong na dga' ba des/ byang chub sems dpa' sems dpa' chen po de dag dang nyan thos de dag dang lha'i bu de dag la smras </text></item>
<item><p>168b1</p><section>mdo sde</section><text>pa rigs kyi bu dag kho bo'i yan lag nyams par mthong bas ma ngu shig /cho nges ma 'debs shig /smre sngags ma 'don cig /rigs kyi bu dag phyogs bcu'i 'jig rten gyi khams mtha' yas mu med pa dag na/ sangs rgyas </text></item>
<item><p>168b2</p><section>mdo sde</section><text>bcom ldan 'das gang dag bzhugs shing 'tsho zhing gzhes pa'i sangs rgyas bcom ldan 'das de dag thams cad kho bos dpang du bzhugs te/ de dag gi spyan sngar bden pa'i byin gyis brlabs so/ /bden pa dang bden pa'i tshig gang gis </text></item>
<item><p>168b3</p><section>mdo sde</section><text>bdag gi lag pa de bzhin gshegs pa la mchod pa'i phyir yongs su btang bas/ bdag gi lus gser gyi kha dog tu 'gyur ba'i bden pa dang bden pa'i tshig des/ bdag gi lag pa 'di sngon gyi bzhin du gyur cig /sa chen po </text></item>
<item><p>168b4</p><section>mdo sde</section><text>'di lan drug tu g.yos par gyur cig /bar snang la gnas pa'i lha'i bu rnams kyis me tog gi char chen po phob shig ces byas so/ /skar ma'i rgyal po me tog kun du rgyas pa mngon par shes pa/ de nas byang chub sems dpa' </text></item>
<item><p>168b5</p><section>mdo sde</section><text>sems dpa' chen po sems can thams cad kyis mthong na dga' ba des/ bden pa'i byin gyis brlabs de byas ma thag tu stong gsum gyi stong chen po'i 'jig rten gyi khams 'di rnam pa drug tu g.yos so/ /steng gi bar snang </text></item>
<item><p>168b6</p><section>mdo sde</section><text>las kyang me tog gi char chen po mngon par bab po/ /byang chub sems dpa' sems dpa' chen po sems can thams cad kyis mthong na dga' ba de'i lag pa de yang / 'di lta ste byang chub sems dpa' sems dpa' </text></item>
<item><p>168b7</p><section>mdo sde</section><text>chen po de nyid kyi bsod nams kyi stobs bskyed pa dang / ye shes kyi stobs bskyed pa des sngon gyi bzhin du gyur to/ /skar ma'i rgyal po me tog kun du rgyus pa mngon par shes pa/</text></item>
<item><p>168b8</p><section>mdo sde</section><text>de'i tshe de'i dus na byang chub sems dpa' sems dpa' chen po sems can thams cad kyis mthong na dga' ba zhes bya bar gyur pa de gzhan zhig yin snyam du khyod som nyi 'am yid gnyis sam the tshom za </text></item>
<item><p>169a1</p><section>mdo sde</section><text>bar gyur na skar ma'i rgyal po me tog kun du rgyas pa mngon par shes pa khyod kyis de ltar mi blta'o/ /de ci'i phyir zhe na/ skar ma'i rgyal po me tog kun du rgyas pa mngon par shes pa/ byang chub sems dpa' sems dpa' </text></item>
<item><p>169a2</p><section>mdo sde</section><text>chen po sman gyi rgyal po 'di nyid de'i tshe de'i dus na byang chub sems dpa' sems dpa' chen po sems can thams cad kyis mthong na dga' ba zhes bya bar gyur to/ /skar ma'i rgyal po me tog kun du rgyas pa mngon par shes pa </text></item>
<item><p>169a3</p><section>mdo sde</section><text>byang chub sems dpa' sems dpa' chen po sman gyi rgyal po bya dka' ba bye ba khrag khrig brgya stong de snyed byed do lus yongs su gtong ba yang byed do/ /skar ma'i rgyal po me tog kun du rgyas pa mngon par shes pa/ rigs kyi bu </text></item>
<item><p>169a4</p><section>mdo sde</section><text>'am rigs kyi bu mo byang chub sems dpa'i theg pa la yang dag par zhugs pa/ bla na med pa yang dag par rdzogs pa'i byang chub 'di 'dod pas/ de bzhin gshegs pa'i mchod rten de dag la rkang pa'i mthe bong bar bya'o/ /</text></item>
<item><p>169a5</p><section>mdo sde</section><text>lag pa'i sor mo'am rkang pa'i sor mo gcig gam yan lag gcig gam lag pa 'bar bar bya'o/ /byang chub sems dpa'i theg pa la zhugs pa'i rigs kyi bu 'am rigs kyi bu mo de ni bsod nams mngon par 'du byed </text></item>
<item><p>169a6</p><section>mdo sde</section><text>pa ches mang du skyed do/ /rgyal srid yongs su btang bas ni de lta ma yin no/ /chung ma dang bu pho dang bu mo phangs pa yongs su btang bas ni de lta ma yin no/ /stong gsum gyi stong chen po'i 'jig rten gyi khams na </text></item>
<item><p>169a7</p><section>mdo sde</section><text>nags tshal dang bcas pa rgya mtsho dang bcas pa ri dang bcas pa 'bab chu'i dngo dang mtsho dang mtshe'u dang khron pa dang kun dga'i ra ba dang bcas pa yongs su btang bas ni de lta ma yin no/ /skar ma'i rgyal po me </text></item>
<item><p>169a8</p><section>mdo sde</section><text>tog kun du rgyas pa mngon par shes pa/ rigs kyi bu 'am rigs kyi bu mo byang chub sems dpa'i theg pa la yang dag par zhugs pa gang gis stong gsum gyi stong chen po'i 'jig rten gyi khams 'di </text></item>
<item><p>169b1</p><section>mdo sde</section><text>rin po che sna bdun gyis rab tu gang bar byas te/ sangs rgyas dang byang chub sems dpa' dang nyan thos dang rang sangs rgyas thams cad la sbyin pa byin na/ skar ma'i rgyal po me tog kun du rgyas pa mngon par shes pa/</text></item>
<item><p>169b2</p><section>mdo sde</section><text>rigs kyi bu 'am rigs kyi bu mo de ni rigs kyi bu 'am rigs kyi bu gang gis/ dam pa'i chos pad ma dkar po'i chos kyi rnam grangs 'di las/ tha na tshig bzhi pa'i tshigs su bcad pa gcig tsam 'dzin pa de bsod </text></item>
<item><p>169b3</p><section>mdo sde</section><text>nams ji snyad cig skyed pa de snyed du mi skyed de/ de'i bsod nams mngon par 'du byed pa 'di ni de bas ches mang bar bshad kyi/ stong gsum gyi stong chen po'i 'jig rten gyi khams 'di rin po che sna bdun gang bar byas te/ sangs </text></item>
<item><p>169b4</p><section>mdo sde</section><text>rgyas dang byang chub sems dpa' dang / nyan thos dang rang sangs rgyas thams cad la sbyin pa byin pa ni de lta ma yin no/ /skar ma'i rgyal po me tog kun du rgyas pa mngon par shes pa 'di lta ste dper na 'bab chu'i ngos </text></item>
<item><p>169b5</p><section>mdo sde</section><text>dang mtsho dang mtshe 'u thams cad kyi nang na rgya mtsho ni mchog tu gyur pa yin no/ /skar ma'i rgyal po me tog kun du rgyas pa mngon par shes pa/ de bzhin du de bzhin gshegs pas bshad pa'i mdo sde thams cad kyi nang na dam pa'i </text></item>
<item><p>169b6</p><section>mdo sde</section><text>chos pad ma dkar po'i chos kyi rnam grangs 'di mchog tu gyur pa yin no/ /skar ma'i rgyal po me tog kun du rgyas pa mngon par shes pa/ 'di lta ste dper na ri nag po dang 'khor yug dang kho chen po thams cad kyi nang </text></item>
<item><p>169b7</p><section>mdo sde</section><text>na ri rab ni ri'i rgyal po ste mchog tu gyur pa yin no/ /skar ma'i rgyal po me tog kun du rgyas pa mngon par shes pa de bzhin du/ de bzhin gshegs pas gsungs pa'i mdo sde thams cad kyi nang na/ dam pa'i chos pad </text></item>
<item><p>169b8</p><section>mdo sde</section><text>ma dkar po'i chos kyi rnam grangs 'di rgyal po ste mchog tu gyur pa yin no/ /skar ma'i rgyal po me tog kun du rgyas pa mngon par shes pa/ 'di lta ste dper na skar ma thams cad kyi nang na zla ba ni 'od byed pa'i mchog tu </text></item>
<item><p>170a1</p><section>mdo sde</section><text>gyur pa yin no/ /skar ma'i rgyal po me tog kun du rgyas pa mngon par shes pa/ de bzhin du de bzhin gshegs pas gsungs pa'i mdo sde thams cad kyi nang na/ dam pa'i chos pad ma dkar po'i chos </text></item>
<item><p>170a2</p><section>mdo sde</section><text>kyi rnam grangs 'di ni zla ba bye ba khrag khrig brgya stong bas lhag par 'od byed pa'i mchog tu gyur pa yin no/ /skar ma'i rgyal po me tog kun du rgyas pa mngon par shes pa/ 'di lta ste dper na nyi ma'i dkyil </text></item>
<item><p>170a3</p><section>mdo sde</section><text>'khor ni mun pa mun gnag thams cad sel bar byed do/ /skar ma'i rgyal po me tog kun du rgyas pa mngon par shes pa/ de bzhin du dam pa'i chos pad ma dkar po'i chos kyi rnam grangs 'di yang mi dge ba'i mun pa mun gnag </text></item>
<item><p>170a4</p><section>mdo sde</section><text>thams cad sel bar byed do/ /skar ma'i rgyal po me tog kun du rgyas pa mngon par shes pa/ 'di lta ste dper na/ sum bcu rtsa gsum pa'i lha rnams kyi nang na brgya byin ni lha rnams kyi dbang po yin no skar ma'i rgyal po </text></item>
<item><p>170a5</p><section>mdo sde</section><text>me tog kun du rgyas pa mngon par shes pa/ de bzhin du dam pa'i chos pad ma dkar po'i chos kyi rnam grangs 'di yang de bzhin gshegs pas gsungs pa'i mdo sde thams cad kyi nang na dbang po yin no/ /</text></item>
<item><p>170a6</p><section>mdo sde</section><text>skar ma'i rgyal po me tog kun du rgyas pa mngon par shes pa 'di lta ste dper na/ mi mjed kyi bdag po tshangs pa ni tshangs ris kyi lha thams cad kyi rgyal po ste tshangs pa'i 'jig rten na pha'i bya ba byed do/ /skar </text></item>
<item><p>170a7</p><section>mdo sde</section><text>ma'i rgyal po me tog kun du rgyas pa mngon par shes pa/ de bzhin du dam pa'i chos pad ma dkar po'i chos kyi rnam grangs 'di yang sems can slob pa dang mi slob pa thams cad dang nyan thos dang byang chub sems </text></item>
<item><p>170a8</p><section>mdo sde</section><text>dpa'i theg pa la yang dag par zhugs pa thams cad la pha'i bya ba byed do/ /skar ma'i rgyal po me tog kun du rgyas pa mngon par shes pa/ 'di lta ste dper na/ rgyun du zhugs pa dang lan cig phyir 'ong ba dang </text></item>
<item><p>170b1</p><section>mdo sde</section><text>phyir mi 'ong ba dang dgra bcom pa dang rang sangs rgyas rnams ni byis pa so so'i skye bo thams cad las 'das pa'o/ /skar ma'i rgyal po me tog kun du rgyas pa mngon par shes pa de bzhin du dam pa'i chos pad ma dkar po'i </text></item>
<item><p>170b2</p><section>mdo sde</section><text>chos kyi rnam grangs 'di yang de bzhin gshegs pas gsungs pa'i mdo sde thams cad las 'das shing mngon par 'phags te/ mchog tu gyur par rig par bya'o/ /skar ma'i rgyal po me tog kun du rgyas pa mngon par shes pa </text></item>
<item><p>170b3</p><section>mdo sde</section><text>gang dag mdo sde'i rgyal po 'di 'dzin pa de dag kyang sems can thams cad kyi gtso bor gyur par rig par bya'o/ /skar ma'i rgyal po me tog kun du rgyas pa mngon par shes pa/ 'di lta ste dper na/ nyan thos dang rang sangs </text></item>
<item><p>170b4</p><section>mdo sde</section><text>rgyas thams cad kyi nang na byang chub sems dpa' ni mchog ces bya'o/ /skar ma'i rgyal po me tog kun du rgyas pa mngon par shes pa/ de bzhin du dam pa'i chos pad ma dkar po'i chos kyi rnam grangs 'di yang de bzhin </text></item>
<item><p>170b5</p><section>mdo sde</section><text>gshegs pas gsungs pa'i mdo sde thams cad kyi nang na mchog ces bya'o/ /skar ma'i rgyal po me tog kun du rgyas pa mngon par shes pa/ 'di lta ste dper na/ nyan thos dang rang sangs rgyas dang / byang chub sems </text></item>
<item><p>170b6</p><section>mdo sde</section><text>dpa' thams cad kyi nang na de bzhin gshegs pa ni chos kyi rgyal por thabs gsol ba yin no/ /skar ma'i rgyal po me tog kun du rgyas pa mngon par shes pa/ de bzhin du dam pa'i chos pad ma dkar po'i chos kyi rnam grangs 'di </text></item>
<item><p>170b7</p><section>mdo sde</section><text>yang byang chub sems dpa'i theg pa la yang dag par zhugs pa rnams la de bzhin gshegs pa dang 'dra ba yin no/ /skar ma'i rgyal po me tog kun du rgyas pa mngon par shes pa/ dam pa'i chos pad ma </text></item>
<item><p>170b8</p><section>mdo sde</section><text>dkar po'i chos kyi rnam grangs 'di ni sems can thams cad 'jigs pa thams cad las skyob pa/ sdug bsngal thams cad las thar bar byed pa ste/ skom pa rnams la mtshe'u dang 'dra'o/ /grang bas nyen pa </text></item>
<item><p>171a1</p><section>mdo sde</section><text>rnams la me dang 'dra'o/ /gcer bu rnams la gos dang 'dra'o/ /tshong pa rnams la ded dpon dang 'dra'o/ /bu rnams la ma dang 'dra'o/ /pha rol du 'gro ba rnams la gru dang 'dra'o/ /nad pa rnams la sman pa dang 'dra'o mun </text></item>
<item><p>171a2</p><section>mdo sde</section><text>pa mun gnag gis bsgribs pa rnams la mar me dang 'dra'o/ /nor 'dod pa rnams la rin po che dang 'dra'o/ /khams kyi rgyal po thams cad la 'khor lo sgyur ba dang 'dra'o/ /'bab chu rnams la rgya mtsho dang 'dra'o/ /</text></item>
<item><p>171a3</p><section>mdo sde</section><text>mun pa mun gnag thams cad sel ba'i phyir sgron ma dang 'dra'o/ /skar ma'i rgyal po me tog kun du rgyas pa mngon par shes pa/ de bzhin du dam pa'i chos pad ma dkar po'i chos kyi rnam grangs 'di yang sdug </text></item>
<item><p>171a4</p><section>mdo sde</section><text>bsngal thams cad las rab tu thar bar byed pa'o/ /nad thams cad gcod pa'o/ /'khor ba'i bcing ba nyam nga ba thams cad las rab tu thar bar byed pa'o/ /skar ma'i rgyal po me tog kun du rgyas pa mngon par </text></item>
<item><p>171a5</p><section>mdo sde</section><text>shes pa/ gang gis dam pa'i chos pad ma dkar po'i chos kyi rnam grangs 'di thos pa dang gang yi ger 'dri ba dang gang yi ger 'drir 'jug pa dang skar ma'i rgyal po me tog kun du rgyas pa mngon par shes </text></item>
<item><p>171a6</p><section>mdo sde</section><text>pa/ gang gis chos kyi rnam grangs 'di bzung ngam bstan tam thos sam yi ger bris sam yi ger 'drir 'jug gam glegs bam du byas te sti stang du byed pa dang btsun par byed pa dang bkur stir byed pa </text></item>
<item><p>171a7</p><section>mdo sde</section><text>dang mchod pa dang me tog dang bdug pa dang spos dang phreng ba dang byug pa dang phye ma dang gos dang gdugs dang rgyal mtshan dang ba dan dang rol mo'i sgra dang na bza' dang thal mo sbyar ba'i las dang mar gyi mar </text></item>
<item><p>171a8</p><section>mdo sde</section><text>me 'am 'bru mar gyi mar me 'am spos mar gyi mar me 'am tsam pa ka'i mar gyi mar me 'am/ sna ma dang skya nar dang par sha ka dang na pa ma li ka'i mar gyi mar me 'am mchod pa rnam pa mang po dag gis sti stang </text></item>
<item><p>171b1</p><section>mdo sde</section><text>du byed btsun par byed rim gror byed mchod par byed pa'i bsod nams mngon par 'du byed pa ji snyed cig 'phel bar 'gyur ba'i bsod nams mngon par 'du byed pa de dag gi mtha' ni/ sangs rgyas kyi </text></item>
<item><p>171b2</p><section>mdo sde</section><text>ye shes kyis kyang rtogs par mi nus so/ /skar ma'i rgyal po me tog kun du rgyas pa mngon par shes pa/ gang zhig sman gyi rgyal po'i sngon gyi sbyor ba'i le'u 'di 'dzin pa dang ston pa dang nyan pa'i rigs </text></item>
<item><p>171b3</p><section>mdo sde</section><text>kyi bu 'am rigs kyi bu mo byang chub sems dpa'i theg pa la yang dag par zhugs pa de bsod nams mang du skyed par 'gyur ro/ /gal te bud med gcig gis chos kyi rnam grangs 'di thos nas 'dzin na/ de nyid </text></item>
<item><p>171b4</p><section>mdo sde</section><text>bud med kyi lus kyi mtha' mar 'gyur ro/ /skar ma'i rgyal po me tog kun du rgyas pa mngon par shes pa/ bud med gang la las sman gyi rgyal po'i sngon gyi sbyor ba'i le'u 'di lnga brgya pa tha ma la thos </text></item>
<item><p>171b5</p><section>mdo sde</section><text>nas nan tan byed pa de/ 'di nas shi 'phos nas 'jig rten gyi khams bde ba can du skye bar 'gyur te/ gang na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas </text></item>
<item><p>171b6</p><section>mdo sde</section><text>tshe dpag med/ byang chub sems dpa'i tshogs kyis yongasu bskor cing bzhugs te 'tsho zhing bzhes pa der/ de pad ma'i snying po'i seng ge'i khri la 'dug bzhin du skye bar 'gyur ro/ /de 'dod chags kyis gzir bar </text></item>
<item><p>171b7</p><section>mdo sde</section><text>mi 'gyur te/ zhe sdang gis ma yin gti mug gis ma yin nga rgyal gyis ma yin ser snas ma yin khro bas ma yin gnod sems kyis ma yin te/ de skyes ma thag tu mngon par shes pa lnga thob par 'gyur </text></item>
<item><p>171b8</p><section>mdo sde</section><text>ro/ /mi skye ba'i chos la bzod pa yang thob par 'gyur ro/ /skar ma'i rgyal po me tog kun du rgyas pa mngon par shes pa/ byang chub sems dpa' sems dpa' chen po des/ mi skye ba'i chos la bzod pa </text></item>
<item><p>172a1</p><section>mdo sde</section><text>thob nas/ de bzhin gshegs pa gang gA'i klung bdun bcu rtsa gnyis kyi bye ma snyed mthong bar 'gyur ro/ /mig gi dbang po yongs su dag pa gang gis/ sangs rgyas bcom ldan 'das de dag mthong bar 'gyur ba de 'dra </text></item>
<item><p>172a2</p><section>mdo sde</section><text>bar de'i mig gi dbang po yongs su dag par 'gyur ro/ /sangs rgyas bcom ldan 'das de dag gis kyang de la legs so zhes bya ba sbyin par 'gyur te/ gang khyod kyis dam pa'i chos pad ma dkar po'i chos kyi rnam grangs 'di </text></item>
<item><p>172a3</p><section>mdo sde</section><text>thos nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de'i gsung rab la lung mnos pa dang kha don byas pa dang bsgoms pa dang bsams pa dang yid la byas </text></item>
<item><p>172a4</p><section>mdo sde</section><text>pa dang sems can gzhan dag la yang rab tu bstan pa/ rigs kyi bu legs so legs so/ /rigs kyi bu khyod kyi bsod nams mngon par 'du byed pa 'di ni mes tshig pa 'am chus khyer bar mi nus so/ /rigs kyi bu </text></item>
<item><p>172a5</p><section>mdo sde</section><text>khyod kyi bsod nams mngon par 'du byed pa 'di ni sangs rgyas brgya stong gis kyang bshad par mi nus so/ /rigs kyi bu khyod kyis bdud phyir rgol ba bcom mo/ /srid pa'i rgya mtsho las rgal to/ /dgra'i tsher ma dkrugs so/ /</text></item>
<item><p>172a6</p><section>mdo sde</section><text>sangs rgyas brgya stong gis byin gyis brlabs so/ /rigs kyi bu lha dang bcas pa'i 'jig rten na khyod 'dra ba med do/ /de bzhin gshegs pa gcig pu ma gtogs par gzhan nyan thos sam rang sangs rgyas sam byang </text></item>
<item><p>172a7</p><section>mdo sde</section><text>chub sems dpa' gang gis kyang / khyod la bsod nams kyis kyang rung ye shes kyis kyang rung shes rab kyis kyang rung ting nge 'dzin gyi kyang rung ste zil gyis gnon par mi nus so skar ma'i rgyal po me tog kun du rgyas pa mngon </text></item>
<item><p>172a8</p><section>mdo sde</section><text>par shes pa/ byang chub sems dpa' sems dpa' chen po de ye shes kyi stobs bskyed pa 'di lta bu thob par 'gyur ro/ /skar ma'i rgyal po me tog kun du rgyas pa mngon par shes pa/ gang la las sman gyi rgyal po'i </text></item>
<item><p>172b1</p><section>mdo sde</section><text>sngon gyi sbyor ba'i le'u 'di bshad pa thos nas/ legs so legs so zhes bya ba byin pa de'i kha nas ud pa la'i dri 'byung bar 'gyur/ de'i lus las kyang tsan dan gyi dri 'byung bar 'gyur ro/ /gang gis chos kyi rnam grangs 'di </text></item>
<item><p>172b2</p><section>mdo sde</section><text>'chad pa na legs so zhes bya ba byin pa de'i chos can gyi yon tan gyi phan yon de dag ni/ ngas da ltar gang dag bshad pa de 'dra bar 'gyur ro/ /skar ma'i rgyal po me tog kun du rgyas pa mngon par shes pa/ de lta bas na byang </text></item>
<item><p>172b3</p><section>mdo sde</section><text>chub sems dpa' sems dpa' chen po sems can thams cad kyis mthong na dga' ba'i sngon gyi sbyor ba'i le'u 'di ci nas/ phyi ma'i tshe phyi ma'i dus lnga brgya pa tha ma la 'dzam bu'i gling 'di na spyod cing nub par mi 'gyur ba </text></item>
<item><p>172b4</p><section>mdo sde</section><text>dang / bdud sdig can gyis glags mi rnyed pa dang bdud kyi ris kyi lha dang klu dang gnod sbyin dang dri za dang grul bum rnams kyis glags mi rnyed par bya ba'i phyir ngas khyod la yongs su gtad do/ /skar ma'i rgyal po me tog </text></item>
<item><p>172b5</p><section>mdo sde</section><text>kun du rgyas pa mngon par shes pa/ de lta bas na chos kyi rnam grangs 'di 'dzam bu'i gling 'dir sems can nad pa nad kyis btab pa rnams la sman lta bur 'gyur bar byin gyis brlab par byas te/ chos kyi rnam </text></item>
<item><p>172b6</p><section>mdo sde</section><text>grangs 'di thos nas lus la nad kyis mi zug go/ /rga bas ma yin dus ma yin par 'chi bas ma yin no/ /skar ma'i rgyal po me tog kun du rgyas pa mngon par shes pa/ gal te byang chub sems dpa'i theg </text></item>
<item><p>172b7</p><section>mdo sde</section><text>pa la yang dag par zhugs pa gang la las/ mdo sde 'di 'dzin pa'i dge slong de lta bu de mthong na/ de la tsan dan gyi phye ma dang ud pa la sngon pos mngon par gtor bar bya'o/ /mngon par gtor nas kyang 'di snyam </text></item>
<item><p>172b8</p><section>mdo sde</section><text>du rigs kyi bu 'di ni byang chub kyi snying por 'gro bar 'gyur/ 'di ni rtswa len par 'gyur/ 'di ni byang chub kyi snying por rtswa 'ding bar 'gyur/ 'di ni bdud kyi phyogs pham par byed par 'gyur/ 'di ni chos kyi dung </text></item>
<item><p>173a1</p><section>mdo sde</section><text>'bud par 'gyur/ 'di ni chos kyi rnga rdung bar 'gyur/ 'di ni 'khor ba'i rgya mtsho las rgal bar 'gyur ro snyam du sems bskyed par bya'o/ /skar ma'i rgyal po me tog kun du rgyas pa mngon par shes pa </text></item>
<item><p>173a2</p><section>mdo sde</section><text>rigs kyi bu 'am rigs kyi bu mo byang chub sems dpa'i theg pa la yang dag par zhugs pas/ mdo sde 'di lta bu 'dzin pa'i dge slong mthong nas de ltar sems bskyed par byas te/ de ltar na de'i yon tan dag </text></item>
<item><p>173a3</p><section>mdo sde</section><text>ni de bzhin gshegs pas ci 'dra ba dag bshad pa de 'dra ba dag tu 'gyur ro/ /sman gyi rgyal po'i sngon gyi sbyor ba'i le'u 'di bshad pa na/ byang chub sems dpa' brgyad khri bzhi stong gis/ sgra thams cad </text></item>
<item><p>173a4</p><section>mdo sde</section><text>la mkhas pa dang ldan pa'i gzungs thob par gyur to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang des kyang / skar ma'i rgyal po me tog kun du rgyas pa </text></item>
<item><p>173a5</p><section>mdo sde</section><text>mngon par shes pa/ de ltar khyod kyis de bzhin gshegs pa la bsam gyis mi khyab pa'i yon tan gyi chos dris pa legs so legs so zhes legaso zhes bya ba byin no/ /sman gyi rgyal po'i sngon gyi sbyor ba'i le'u zhes bya ste nyi shu </text></item>
<item><p>173a6</p><section>mdo sde</section><text>rtsa gnyis pa'o// // de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas de'i tshe/ skyes bu chen po'i mtshan smin mtshams kyi mdzod spu nas 'od phyung ste/</text></item>
<item><p>173a7</p><section>mdo sde</section><text>'od des shar phyogs su sangs rgyas kyi zhing bye ba khrag khrig brgya stong phrag gang gA'i klung bcwa brgyad kyi bye ma snyed dag khyab par byas so/ sangs rgyas kyi zhing bye ba khrag khrig brgya stong phrag gang gA'i klung bcwa brgyad </text></item>
<item><p>173a8</p><section>mdo sde</section><text>kyi bye ma snyed de dag 'das pa de na 'jig rten gyi khams rnam par snang ba'i 'od zer gyis brgyan pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas pad ma'i 'dab ma dri ma </text></item>
<item><p>173b1</p><section>mdo sde</section><text>med pa skar ma'i rgyal po me tog kun du rgyas pa zhes bya ba bzhugs te 'tsho zhing gzhes la byang chub sems dpa'i dge 'dun rgya chen po tshad med pas yongs su bskor cing mdun gyis bltas nas chos ston to/ /de nas bcom ldan </text></item>
<item><p>173b2</p><section>mdo sde</section><text>'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa des mdzod spu nas 'od gang btang ba des/ de'i tshe 'jig rten gyi khams rnam par snang ba'i 'od zer gyis brgyan pa de snang ba chen pos khyab </text></item>
<item><p>173b3</p><section>mdo sde</section><text>par gyur to/ /'jig rten gyi khams rnam par snang ba'i 'od zer gyis brgyan pa de na/ byang chub sems dpa' sems dpa' chen po sang sang po'i dbyangs zhes bya ba dge ba'i rtsa ba bskyed pa sngon yang de bzhin gshegs pa dgra </text></item>
<item><p>173b4</p><section>mdo sde</section><text>bcom pa yang dag par rdzogs pa'i sangs rgyas mang po'i 'od zer de lta bu mthong zhing / byang chub sems dpa' sems dpa' chen po sang sang po'i dbyangs kyis ting nge 'dzin mang po thob pa 'di lta ste/ rgyal mtshan gyi rtse mo'i </text></item>
<item><p>173b5</p><section>mdo sde</section><text>dpung rgyan gyi ting nge 'dzin thob dam pa'i chos pad ma dkar po'i ting nge 'dzin thob/ dri ma med pas byin pa'i ting nge 'dzin thob/ skar ma'i rgyal po rnam par rol pa'i ting nge 'dzin thob/ rlung lta bu'i ting nge 'dzin thob/ ye shes kyi phyag </text></item>
<item><p>173b6</p><section>mdo sde</section><text>rgya'i ting nge 'dzin thob/ zla ba sgron ma'i ting nge 'dzin thob/ sgra thams cad la mkhas pa'i ting nge 'dzin thob/ bsod nams thams cad kun las bsdus pa'i ting nge 'dzin thob dad pa can gyi ting nge 'dzin thob/ rdzu 'phrul gyis rnam par rol pa'i </text></item>
<item><p>173b7</p><section>mdo sde</section><text>ting nge 'dzin thob/ ye shes ta la la'i ting nge 'dzin thob/ bkod pa'i rgyal po'i ting nge 'dzin thob/ dri ma med pa'i 'od kyi ting nge 'dzin thob/ dri ma med pa'i snying po'i/ ting nge 'dzin thob/</text></item>
<item><p>173b8</p><section>mdo sde</section><text>zad par chu'i ting nge 'dzin thob/ /nye ma 'khor ba'i ting nge 'dzin thob/ de bzhin du sbyar te/ byang chub sems dpa' sems dpa' chen po </text></item>
<item><p>174a1</p><section>mdo sde</section><text>sang sang po'i dbyangs kyis/ ting nge 'dzin bye ba khrag khrig brgya stong phrag gang gA'i klung gi bye ma snyed kyi bar du thob par 'dug ste/ byang chub sems dpa' sems dpa' chen po sang sang po'i dbyangs </text></item>
<item><p>174a2</p><section>mdo sde</section><text>de'i lus la 'od des phog par gyur to/ /de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad ma'i 'dab ma dri ma med pa skar ma'i rgyal po me tog kun du rgyas </text></item>
<item><p>174a3</p><section>mdo sde</section><text>pa la/ byang chub sems dpa' sems dpa' chen po sang sang po'i dbyangs kyis 'di skad ces gsol to/ /bcom ldan 'das bdag bcom ldan 'das de bzhin gshegs pa dgra bcom pa yang dag par rdzogs </text></item>
<item><p>174a4</p><section>mdo sde</section><text>pa'i sangs rgyas shAkya thub pa la blta ba dang phyag bgyi ba dang bsnyen bkur bgyi ba dang 'jam dpal gzhon nur gyur pa de yang blta ba dang / byang chub sems dpa' sman gyi rgyal po de yang blta ba dang / byang </text></item>
<item><p>174a5</p><section>mdo sde</section><text>chub sems dpa' rab tu sbyin pa de yang blta ba dang / byang chub sems dpa' skar ma'i rgyal po me tog kun du rgyas pa mngon par shes pa de yang blta ba dang / byang chub sems dpa' spyod pa khyad par can de yang </text></item>
<item><p>174a6</p><section>mdo sde</section><text>blta ba dang / byang chub sems dpa' bkod pa'i rgyal po de yang blta ba dang / byang chub sems dpa' sman yang dag 'phags de yang blta ba'i slad du/ 'jig rten gyi khams mi mjed tu mchi'o/ /de nas bcom </text></item>
<item><p>174a7</p><section>mdo sde</section><text>ldan 'das de bzhin gshegs pa dgra bcom pa yang dag par rdzogs pa'i sangs rgyas pad ma'i 'dab ma dri ma med pa skar ma'i rgyal po me tog kun du rgyas pas/ byang chub sems dpa' sems dpa' chen </text></item>
<item><p>174a8</p><section>mdo sde</section><text>po sang sang po'i dbyangs la 'di skad ces bka' stsal to/ /rigs kyi bu khyod 'jig rten gyi khams mi mjed der song ste phyin nas/ ngan pa'i 'du shes bskyed par mi bya'o/ /rigs kyi bu 'jig rten gyi khams </text></item>
<item><p>174b1</p><section>mdo sde</section><text>mi mjed de ni mthon dman can dang sa las grub pa dang ri nag pos gang ba dang 'jim ngan gyis yongs su gang ba'o/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas </text></item>
<item><p>174b2</p><section>mdo sde</section><text>shAkya thub pa de yang sku thung ngo / /byang chub sems dpa' sems dpa' chen po de dag kyang lus thung ngo / /rigs kyi bu khyod kyi lus thob pa ni dpag tshad bzhi khri nyis stong ngo / /rigs kyi bu nga'i lus ni dpag tshad </text></item>
<item><p>174b3</p><section>mdo sde</section><text>'bum phrag drug bcu rtsa brgyad yod do/ /rigs kyi bu khyod ni mdzes pa blta na sdug pa gzugs bzang ba kha dog bzang po rgyas pa mchog dang ldan pa/ bsod nams brgya stong bas shin du lhag pa'i dpal dang </text></item>
<item><p>174b4</p><section>mdo sde</section><text>ldan pa'o/ /rigs kyi bu de lta bas na 'jig rten gyi khams mi mjed tu phyin nas/ de bzhin gshegs pa dang byang chub sems dpa' rnams dang sangs rgyas kyi zhing de la ngan pa'i 'du shes ma skyed cig /</text></item>
<item><p>174b5</p><section>mdo sde</section><text>de skad ces bka' stsal nas/ byang chub sems dpa' sems dpa' chen po sang sang po'i dbyangs kyis/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad </text></item>
<item><p>174b6</p><section>mdo sde</section><text>ma'i 'dab ma dri ma med pa skar ma'i rgyal po me tog kun du rgyas pa de la 'di skad ces gsol to/ /bcom ldan 'das bdag ni de bzhin gshegs pa'i byin gyi brlabs dang / de bzhin gshegs pa'i stobs </text></item>
<item><p>174b7</p><section>mdo sde</section><text>bskyed pa dang / de bzhin gshegs pa'i rnam par rol pa dang / de bzhin gshegs pa'i bkod pa dang / de bzhin gshegs pa'i mngon par 'phags pa'i ye shes kyis 'jig rten gyi khams mi mjed der </text></item>
<item><p>174b8</p><section>mdo sde</section><text>mchi'o/ /de nas byang chub sems dpa' sems dpa' chen po sang sang po'i dbyangs kyis/ de'i tshe sangs rgyas kyi zhing de nas ma g.yos shing / stan de las ma langs par 'di lta bu'i ting nge 'dzin la </text></item>
<item><p>175a1</p><section>mdo sde</section><text>snyoms par zhugs te/ byang chub sems dpa' sems dpa' chen po sang sang po'i dbyangs de ting nge 'dzin de la snyoms par zhugs ma thag tu/ de'i mod la 'jig rten gyi khams mi mjed tu/ bya rgod </text></item>
<item><p>175a2</p><section>mdo sde</section><text>kyi phung po'i ri la de bzhin gshegs pa'i chos kyi gdan gyi drung du/ pad ma chu ba ni gser 'dab ma ni dngul snying po ni pad ma dang ne tso 'am ci las grub pa bye ba khrag khrig brgya stong phrag brgyad bcu rtsa bzhi byung bar gyur to/ /</text></item>
<item><p>175a3</p><section>mdo sde</section><text>de nas 'jam dpal gzhon nur gyur pas/ pad ma bkod pa byung ba de mthong nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la 'di skad </text></item>
<item><p>175a4</p><section>mdo sde</section><text>ces gsol to/ /bcom ldan 'das 'di ltar chu ba ni gser 'dab ma ni dngul snying po ni pad ma dang ne tso 'am ci las grub pa'i pad ma bye ba khrag khrig brgya stong phrag brgyad bcu rtsa bzhi gda' ba 'di su'i snga </text></item>
<item><p>175a5</p><section>mdo sde</section><text>ltas lags/ de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal 'di ni shar phyogs logs nas 'jig rten gyi khams </text></item>
<item><p>175a6</p><section>mdo sde</section><text>rnam par snang ba'i 'od zer gyis brgyan pa nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad ma'i 'dab ma dri ma med pa skar ma'i rgyal po me tog kun du </text></item>
<item><p>175a7</p><section>mdo sde</section><text>rgyas pa de'i sangs rgyas kyi zhing nas/ byang chub sems dpa' sems dpa' chen po sang sang po'i dbyangs byang chub sems dpa' bye ba khrag khrig brgya stong gis yongs su bskor cing mdun du bdar te/ nga la blta </text></item>
<item><p>175a8</p><section>mdo sde</section><text>ba dang phyag bya ba dang bsnyen bkur bya ba dang dam pa'i chos pad ma dkar po'i chos kyi rnam grangs 'di mnyan pa'i phyir/ 'jig rten gyi khams mi mjed 'dir 'ong ba de'i snga ltas so/ /de nas bcom </text></item>
<item><p>175b1</p><section>mdo sde</section><text>ldan 'das la 'jam dpal gzhon nur gyur pas 'di skad ces gsol to/ /bcom ldan 'das rigs kyi bu des dge ba'i rtsa ba'i tshogs ci bgyis na/ dge ba'i rtsa ba'i tshogs bsags pa des 'di lta bu'i </text></item>
<item><p>175b2</p><section>mdo sde</section><text>khyad par 'di thob/ bcom ldan 'das byang chub sems dpa' de ting nge 'dzin gang la spyod pa'i ting nge 'dzin de bcom ldan 'das bdag gis mnyan par bgyi'o/ /bcom ldan 'das bdag gis ting nge 'dzin de la </text></item>
<item><p>175b3</p><section>mdo sde</section><text>spyad par bgyi'o/ /byang chub sems dpa' sems dpa' chen po de ci 'dra ba dang kha dog ci 'dra ba dang gzugs ci 'dra ba dang rtags ci 'dra ba dang dbyibs ci 'dra ba dang de'i spyod pa ci lags pa/ bdag gis byang chub </text></item>
<item><p>175b4</p><section>mdo sde</section><text>sems dpa' sems dpa' chen po de blta bar bgyi'o/ /bcom ldan 'das brda ltas gang gis bskul ma thag tu/ byang chub sems dpa' sems dpa' chen po de 'jig rten gyi khams mi mjed 'dir mchi bar </text></item>
<item><p>175b5</p><section>mdo sde</section><text>'gyur ba de lta bu'i brda ltas shig de bzhin gshegs pas legs par mdzad du gsol/ de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas/</text></item>
<item><p>175b6</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa rin chen mang la 'di skad ces gsungs so/ /ci nas brda ltas gang gis byang chub sems dpa' sems </text></item>
<item><p>175b7</p><section>mdo sde</section><text>dpa' chen po sang sang po'i dbyangs 'jig rten gyi khams mi mjed 'dir mchi ba de lta bu'i brda ltas bcom ldan 'das kyis mdzod cig /de nas bcom ldan 'das de bzhin gshegs pa dgra bcom pa yang </text></item>
<item><p>175b8</p><section>mdo sde</section><text>dag par rdzogs pa'i sangs rgyas yongs su mya ngan las 'das pa rin chen mang gis de'i tshe byang chub sems dpa' sems dpa' chen po sang sang po'i dbyangs bskul ba'i phyir/ 'jam dpal gzhon nur gyur pa </text></item>
<item><p>176a1</p><section>mdo sde</section><text>'di rigs kyi bu khyod kyi mthu mthong bar dga' bas rigs kyi bu khyod 'jig rten gyi khams mi mjed 'dir shog cig ces de lta bu'i brda mdzad do/ /de nas byang chub sems dpa' sems dpa' chen po sang sang po'i dbyangs </text></item>
<item><p>176a2</p><section>mdo sde</section><text>kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad ma'i 'dab ma dri ma med pa skar ma'i rgyal po me tog kun du rgyas pa de'i zhabs la mgo bos phyag 'tshal nas </text></item>
<item><p>176a3</p><section>mdo sde</section><text>lan gsum bskor ba byas te/ byang chub sems dpa' bye ba khrag khrig brgya stong phrag brgyad bcu rtsa bzhi po de dag gis yongs su bskor cing mdun du bdar nas lhan cig tu 'jig rten gyi khams rnam par snang </text></item>
<item><p>176a4</p><section>mdo sde</section><text>ba'i 'od zer gyis brgyan pa de nas mi snang bar gyur nas/ 'jig rten gyi khams mi mjed 'dir 'ongs te/ zhing dag ni rab tu g.yo bar byed/ pad ma'i char ni rab tu 'bebs/ sil snyan bye ba khrag khrig brgya stong ni </text></item>
<item><p>176a5</p><section>mdo sde</section><text>len cing / mig ni ud pa la sngon po'i 'dab ma 'dra/ bzhin ni zla ba bye ba khrag khrig brgya stong bas lhag /lus kyi mdog ni gser gyi kha dog 'dra la/ lus bsod nams brgya stong gis ni brgyan/ dpal gyi sa </text></item>
<item><p>176a6</p><section>mdo sde</section><text>ni rab tu 'bar/ gzi brjid kyis ni shin du lhag ger gyur/ lus ni mtshan rnams kyis rnam par spras/ lus sred med kyi bu'i lus ltar ni 'khregs pa/ rin po che sna bdun gyi khang pa brtsegs par zhugs </text></item>
<item><p>176a7</p><section>mdo sde</section><text>te/ nam mkha' la ta la bdun tsam nas byang chub sems dpa'i tshogs kyis yongs su bskor cing mdun du bdar nas 'ongs te/ de 'jig rten gyi khams mi mjed 'di ga la ba dang bya rgod phung po'i ri ga la ba </text></item>
<item><p>176a8</p><section>mdo sde</section><text>der 'ongs te phyin nas/ khang pa brtsegs pa de nas babs te/ brgya stong ri ba'i mu tig gi phreng ba thogs shing / bcom ldan 'das ga la ba der song nas phyin pa dang / bcom ldan 'das kyi zhabs la mgo bos </text></item>
<item><p>176b1</p><section>mdo sde</section><text>phyag 'tshal te/ lan bdun bskor ba byas nas bcom ldan 'das la mchod pa bya ba'i phyir mu tig gi phreng ba phul lo/ /phul nas bcom ldan 'das la 'di skad ces gsol to/ /bcom ldan 'das de bzhin gshegs </text></item>
<item><p>176b2</p><section>mdo sde</section><text>pa dgra bcom pa yang dag par rdzogs pa'i sangs rgyas pad ma'i 'dab ma dri ma med pa skar ma'i rgyal po me tog kun du rgyas pa bcom ldan 'das la gnod pa nyung ngam nyam nga ba nyung ngam bskyod pa yang ngam/ stobs dang </text></item>
<item><p>176b3</p><section>mdo sde</section><text>bde bar gnas sam zhes snyun gsol lo/ /bcom ldan 'das de 'di skad ces kyang gsung ste/ bcom ldan 'das khyod bzod dam gzhes sam khams rnams mthun nam khyod kyi sems can rnams go sla 'am </text></item>
<item><p>176b4</p><section>mdo sde</section><text>gdul sla 'am gso' sla 'am gtsang ma 'dod dam ha cang 'dod chags mi spyod dam ha cang zhe sdang mi spyod dam ha cang gti mug mi spyod dam/ bcom ldan 'das khyod kyi sems can dag shin du phrag dog can ma yin nam ser sna can ma </text></item>
<item><p>176b5</p><section>mdo sde</section><text>yin nam mar mi 'dzin pa ma yin nam phar mi 'dzin pa ma yin nam dge slong du mi 'dzin pa ma yin nam bram zer mi 'dzin pa ma yin nam log par lta ba ma yin nam sems ma dul ba ma yin nam dbang po ma bsrungs </text></item>
<item><p>176b6</p><section>mdo sde</section><text>pa ma yin nam bcom ldan 'das khyod kyis sems can de dag gis bdud phyir rgol ba bcom 'am bcom ldan 'das de bzhin gshegs pa dgra bcom pa yang dag par rdzogs pa'i sangs rgyas yongs su mya ngan </text></item>
<item><p>176b7</p><section>mdo sde</section><text>las 'das pa rin chen mang de/ rin po che sna bdun gyi mchod rten gyi nang na bzhugs pa chos gsan pa'i phyir 'jig rten gyi khams mi mjed tu gshegs sam/ bcom ldan 'das de bzhin gshegs pa rin chen </text></item>
<item><p>176b8</p><section>mdo sde</section><text>mang la yang bcom ldan 'das de 'dri ba/ bcom ldan 'das de bzhin gshegs pa rin chen mang de bzod dam gshegs sam/ bcom ldan 'das de bzhin gshegs pa rin chen mang ring du gzhes sam </text></item>
<item><p>177a1</p><section>mdo sde</section><text>zhes gsung ngo / /bcom ldan 'das bdag gis kyang / bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang de'i ring bsrel gyi sku </text></item>
<item><p>177a2</p><section>mdo sde</section><text>blta bar bgyi'o/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang de'i ring bsrel gyi sku/ de bzhin gshegs pas legs par bstan du </text></item>
<item><p>177a3</p><section>mdo sde</section><text>gsol/ de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas bcom ldan 'das de bzhin gshegs pa dgra bcom pa yang dag par rdzogs </text></item>
<item><p>177a4</p><section>mdo sde</section><text>pa'i sangs rgyas yongs su mya ngan las 'das pa rin chen mang de la 'di skad ces gsungs so/ /bcom ldan 'das byang chub sems dpa' sems dpa' chen po sang sang po'i dbyangs 'di bcom ldan 'das </text></item>
<item><p>177a5</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa rin chen mang mthong bar 'tshal nas mchis so/ /de nas bcom ldan 'das de bzhin gshegs </text></item>
<item><p>177a6</p><section>mdo sde</section><text>pa dgra bcom pa yang dag par rdzogs pa'i sangs rgyas rin chen mang gis byang chub sems dpa' sems dpa' chen po sang sang po'i dbyangs la 'di skad ces bka' stsal to/ /rigs kyi bu khyod nga dang bcom </text></item>
<item><p>177a7</p><section>mdo sde</section><text>ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa mthong bar 'dod pa dang / dam pa'i chos pad ma dkar po'i chos kyi rnam grangs 'di mnyan pa dang / 'jam dpal </text></item>
<item><p>177a8</p><section>mdo sde</section><text>gzhon nur gyur pa blta ba'i phyir 'ongs pa legs so legs so/ /de nas bcom ldan 'das la byang chub sems dpa' sems dpa' chen po pad ma'i dpal gyis 'di skad ces gsol to/ /bcom ldan 'das byang chub </text></item>
<item><p>177b1</p><section>mdo sde</section><text>sems dpa' sems dpa' chen po sang sang po'i dbyangs kyis/ de bzhin gshegs pa gang gi drung du sngon dge ba'i rtsa ba ji lta bu zhig bskrun/ de nas bcom ldan 'das de bzhin gshegs pa dgra bcom pa yang dag par </text></item>
<item><p>177b2</p><section>mdo sde</section><text>rdzogs pa'i sangs rgyas shAkya thub pas byang chub sems dpa' sems dpa' chen po pad ma'i dpal la 'di skad ces bka' stsal to/ /rigs kyi bu sngon byung ba 'das pa'i dus na bskal pa mthong na dga' ba la/ 'jig </text></item>
<item><p>177b3</p><section>mdo sde</section><text>rten gyi khams gzugs thams cad shin du ston par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul </text></item>
<item><p>177b4</p><section>mdo sde</section><text>ba'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das sprin dang rnga sgra rgyal po zhes bya ba 'di 'jig rten du byung ste/ rigs kyi bu bcom ldan 'das de bzhin gshegs pa </text></item>
<item><p>177b5</p><section>mdo sde</section><text>sprin dang rnga sgra rgyal po de la/ byang chub sems dpa' sems dpa' chen po sang sang po'i dbyangs kyis sil snyan brgya stong rab tu blangs te/ lo khri nyis stong du mchod pa byas so/ /rin po che sna bdun gyi </text></item>
<item><p>177b6</p><section>mdo sde</section><text>snod brgyad khri bzhi stong phul lo/ /rigs kyi bu de bzhin gshegs pa sprin dang rnga sgra rgyal po'i gsung rab de la byang chub sems dpa' sems dpa' chen po sang sang po'i dbyangs kyis de lta bu'i dad pa thob bo/ /</text></item>
<item><p>177b7</p><section>mdo sde</section><text>de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas sprin dang rnga sgra rgyal po la mchod pa byas shing snod brgyad khri bzhi stong de dag phul ba de/ gzhan </text></item>
<item><p>177b8</p><section>mdo sde</section><text>zhig yin snyam du khyod som nyi 'am yid gnyis sam the tshom za bar gyur na rigs kyi bu khyod kyis de ltar mi blta'o/ /de ci'i phyir zhe na/ rigs kyi bu gang gis bcom ldan 'das de bzhin gshegs pa dgra </text></item>
<item><p>178a1</p><section>mdo sde</section><text>bcom pa yang dag par rdzogs pa'i sangs rgyas sprin dang rnga sgra rgyal po de la mchod pa byas pa dang / snod de dag kyang phul ba de ni byang chub sems dpa' sems dpa' chen po sang sang po'i dbyangs 'di </text></item>
<item><p>178a2</p><section>mdo sde</section><text>nyid yin te/ rigs kyi bu byang chub sems dpa' sems dpa' chen po sang sang po'i dbyangs de ni/ sangs rgyas mang po la bsnyen bkur byas pa/ sangs rgyas brgya stong mang po la dge ba'i rtsa ba bskyed pa/ yongs </text></item>
<item><p>178a3</p><section>mdo sde</section><text>su sbyang ba byas pa ste/ byang chub sems dpa' sems dpa' chen po sang sang po'i dbyangs 'dis sngon yang / sangs rgyas bcom ldan 'das gang gA'i klung gi bye ma snyed mthong ngo / /pad ma'i dpal khyod kyis </text></item>
<item><p>178a4</p><section>mdo sde</section><text>byang chub sems dpa' sems dpa' chen po sang sang po'i dbyangs 'di mthong ngam/ pad ma'i dpal gyis gsol pa/ bcom ldan 'das mthong lags so/ /bde bar gshegs pa mthong lags so/ /bcom </text></item>
<item><p>178a5</p><section>mdo sde</section><text>ldan 'das kyis bka' stsal pa/ pad ma'i dpal byang chub sems dpa' sems dpa' chen po sang sang po'i dbyangs 'di ni/ gzugs mang pos dam pa'i chos pad ma dkar po'i chos kyi rnam grangs 'di ston te/</text></item>
<item><p>178a6</p><section>mdo sde</section><text>'di lta ste/ la lar ni tshangs pa'i gzugs kyis/ la lar ni brgya byin gyi gzugs kyis la lar ni dbang phyug gi gzugs kyis/ la lar ni dbang phyug chen po'i gzugs kyis/ la lar ni dmag dpon gyi gzugs </text></item>
<item><p>178a7</p><section>mdo sde</section><text>kyis/ la lar ni mchog gi gzugs kyis/ la lar ni 'khor los sgyur ba'i gzugs kyis/ la lar ni khams kyi rgyal po'i gzugs kyis/ la lar ni tshong dpon gyi gzugs kyis/ la lar ni khyim </text></item>
<item><p>178a8</p><section>mdo sde</section><text>bdag gi gzugs kyis/ la lar ni grong mi'i gzugs kyis/ la lar ni bram ze'i gzugs kyis dam pa'i chos pad ma dkar po'i chos kyi rnam grangs 'di ston to/ /la lar ni dge slong gi gzugs kyis/</text></item>
<item><p>178b1</p><section>mdo sde</section><text>la lar ni dge slong ma'i gzugs kyis/ la lar ni dge bsnyen gyi gzugs kyis/ la lar ni dge bsnyen ma'i gzugs kyis/ la lar ni tshong dpon gyi chung ma'i gzugs kyis/ la lar ni khyim bdag gi </text></item>
<item><p>178b2</p><section>mdo sde</section><text>chung ma'i gzugs kyis/ la lar ni grong mi'i chung ma'i gzugs kyis/ la lar ni khye'u'i gzugs kyis/ la lar ni bu mo'i gzugs kyis/ byang chub sems dpa' sems dpa' chen po sang sang po'i dbyang </text></item>
<item><p>178b3</p><section>mdo sde</section><text>dam pa'i chos pad ma dkar po'i chos kyi rnam grangs 'di sems can rnams la ston te/ rigs kyi bu gzugs 'di snyed cig kun du ston pas/ byang chub sems dpa' sems dpa' chen po sang sang po </text></item>
<item><p>178b4</p><section>mdo sde</section><text>'i dbyangs dam pa'i chos pad ma dkar po'i chos kyi rnam grangs 'di sems can rnams la ston to/ /kha cig la ni gnod sbyin gyi gzugs kyi bar gyis/ byang chub sems dpa' sems dpa' chen </text></item>
<item><p>178b5</p><section>mdo sde</section><text>po sang sang po'i dbyangs kyis/ dam pa'i chos pad ma dkar po'i chos kyi rnam grangs 'di sems can rnams la ston to/ /kha cig la lha ma yin gyi gzugs kyis/ kha cig la nam mkha' lding gi gzugs kyis/</text></item>
<item><p>178b6</p><section>mdo sde</section><text>kha cig la mi 'am ci'i gzugs kyis/ kha cig la lto 'phye chen po'i gzugs kyis byang chub sems dpa' sems dpa' chen po sang sang po'i dbyangs/ dam pa'i chos pad ma dkar po'i chos kyi rnam grangs </text></item>
<item><p>178b7</p><section>mdo sde</section><text>'di sems can rnams la ston to/ /sems can dmyal ba dang dud 'gro'i skye gnas dang gshin rje'i 'jig rten dang mi khom par skyes pa'i bar gyi sems can rnams la yang / byang chub sems dpa' sems dpa' </text></item>
<item><p>178b8</p><section>mdo sde</section><text>chen po sang sang po'i dbyangs skyob par 'gyur ro/ /btsun mo'i 'khor gyi nang na 'dug pa'i bar gyi sems can rnams la yang byang chub sems dpa' sems dpa' chen po sang sang po'i dbyangs bud med kyi gzugs </text></item>
<item><p>179a1</p><section>mdo sde</section><text>su mngon par sprul te/ dam pa'i chos pad ma dkar po'i chos kyi rnam grangs 'di 'jig rten gyi khams mi mjed 'dir sems can rnams la chos ston to/ /pad ma'i dpal byang chub sems dpa' sems dpa' chen po sang sang po'i </text></item>
<item><p>179a2</p><section>mdo sde</section><text>dbyangs ni/ 'jig rten gyi khams mi mjed tu skyes pa'i sems can rnams la skyob pa ste/ 'jig rten gyi khams mi mjed 'di na/ byang chub sems dpa' sems dpa' chen po sang sang po'i dbyangs 'di de snyed kyi gzugs su sprul </text></item>
<item><p>179a3</p><section>mdo sde</section><text>pas/ dam pa'i chos pad ma dkar po'i chos kyi rnam grangs 'di sems can rnams la ston te/ skyes bu dam pa 'di rdzu 'phrul yang nyams pa med/ shes rab kyang nyams pa med do/ /rigs kyi bu byang chub sems dpa' sems dpa' chen po sang sang </text></item>
<item><p>179a4</p><section>mdo sde</section><text>po'i dbyangs ni ye shes kyi snang ba 'di snyed kyis 'jig rten gyi khams mi mjed 'di na snang ngo / /'jig rten gyi khams gzhan gang gA'i klung gi bye ma snyed dag na yang / byang chub sems dpas 'dul ba'i sems can rnams la 'di byang chub sems </text></item>
<item><p>179a5</p><section>mdo sde</section><text>pa'i gzugs kyis chos ston to/ /nyan thos kyis 'dul ba'i sems can rnams la nyan thos kyi gzugs kyis chos ston to/ /rang sangs rgyas kyis 'dul ba'i sems can rnams la rang sangs rgyas kyi gzugs kyis chos ston to/ /de bzhin gshegs </text></item>
<item><p>179a6</p><section>mdo sde</section><text>pa'i gzugs kyis 'dul ba'i sems can rnams la de bzhin gshegs pa'i gzugs kyis chos ston to/ /de bzhin gshegs pa'i ring bsrel gyi bar gyis 'dul ba'i sems can rnams la de bzhin gshegs pa'i ring bsrel ston to/ /yongs su </text></item>
<item><p>179a7</p><section>mdo sde</section><text>mya ngan las 'da' ba'i bar gyis 'dul ba'i sems can rnams la bdag yongs su mya ngan las 'das par ston to/ /pad ma'i dpal de ltar byang chub sems dpa' sems dpa' chen po'i sang sang po'i dbyangs ni ye shes kyi stobs bskyed pa thob pa'o/ /</text></item>
<item><p>179a8</p><section>mdo sde</section><text>de nas bcom ldan 'das la byang chub sems dpa' sems dpa' chen po pad mo'i dpal gyis 'di skad ces gsol to/ /bcom ldan 'das byang chub sems dpa' sems dpa' chen po sang sang po'i dbyangs dge ba'i rtsa ba bskrun pa 'di/ bcom ldan 'das ting nge 'dzin gang la gnas te/ byang chub </text></item>
<item><p>179b1</p><section>mdo sde</section><text>sems dpa' sems dpa' chen po sang sang po'i dbyangs kyis/ sems can 'di snyed btul ba'i ting nge 'dzin de gang lags/ de skad ces gsol nas/ bcom ldan 'das de bzhin gshegs pa dgra bcom </text></item>
<item><p>179b2</p><section>mdo sde</section><text>pa yang dag par rdzogs pa'i sangs rgyas shAkya thub pas/ byang chub sems dpa' sems dpa' chen po pad ma'i dpal la 'di skad ces bka' stsal to/ /rigs kyi bu ting nge 'dzin gang la </text></item>
<item><p>179b3</p><section>mdo sde</section><text>gnas te byang chub sems dpa' sems dpa' chen po sang sang po'i dbyangs kyis 'di ltar sems can dpag tu med pa'i don byas pa ni/ gzugs thams cad yang dag par ston pa zhes bya ba'i </text></item>
<item><p>179b4</p><section>mdo sde</section><text>ting nge 'dzin 'di yin no/ /sang sang po'i dbyangs kyi le'u 'di bshad pa na/ byang chub sems dpa' sems dpa' chen po sang sang po'i dbyangs dang lhan cig tu/ byang chub sems dpa' bye ba khrag </text></item>
<item><p>179b5</p><section>mdo sde</section><text>khrig brgya stong phrag brgyad bcu rtsa bzhi gang dag 'jig rten gyi khams mi mjed 'dir lhags pa de dag thams cad kyis gzugs thams cad yang dag par ston pa'i ting nge 'dzin thob par gyur to/ /</text></item>
<item><p>179b6</p><section>mdo sde</section><text>'jig rten gyi khams mi mjed na gnas pa'i byang chub sems dpa' sems dpa' chen po bgrang ba las 'das pa de dag gis kyang / gzugs thams cad yang dag par ston pa'i ting nge 'dzin thob par gyur to/ /</text></item>
<item><p>179b7</p><section>mdo sde</section><text>de nas byang chub sems dpa' sems dpa' chen po sang sang po'i dbyangs kyis/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa dang / bcom </text></item>
<item><p>179b8</p><section>mdo sde</section><text>ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang gi ring bsrel gyi mchod rten la yangs shing rgya che ba'i mchod pa byas nas/ rin po che sna bdun gyi khang pa </text></item>
<item><p>180a1</p><section>mdo sde</section><text>brtsegs par zhugs te/ zhing rnams ni rab tu g.yo bar byed/ pad ma'i char ni rab tu 'bebs/ sil snyan bye ba khrag khrig brgya stong ni len cing / byang chub sems dpa' bye ba khrag khrig brgya stong phrag brgyad </text></item>
<item><p>180a2</p><section>mdo sde</section><text>bcu rtsa bzhis yongs su bskor te mdun du bdar nas/ lhan cig tu slar rang rang gi sangs rgyas kyi zhing du song ste phyin nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad ma </text></item>
<item><p>180a3</p><section>mdo sde</section><text>'i 'dab ma dri ma med pa skar ma'i rgyal po me tog kun du rgyas pa la 'di skad ces gsol to/ /bcom ldan 'das 'jig rten gyi khams mi mjed tu bdag gis sems can gyi don byas so/ /bcom ldan 'das de bzhin </text></item>
<item><p>180a4</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rin chen mang gi ring bsrel gyi mchod rten yang mthong phyag kyang bgyis so/ /bcom ldan 'das de bzhin gshegs pa shAkya thub pa yang mthong ste phyag </text></item>
<item><p>180a5</p><section>mdo sde</section><text>bgyis so/ /'jam dpal gzhon nur gyur pa de yang mthong ngo / /byang chub sems dpa' sems dpa' chen po sman gyi rgyal po brtson 'grus kyi stobs kyi shugs thob pa de dang / byang chub sems dpa' sems dpa' </text></item>
<item><p>180a6</p><section>mdo sde</section><text>chen po rab tu sbyin pa de yang mthong ngo / /byang chub sems dpa' bye ba khrag khrig brgya stong phrag brgyad bcu rtsa bzhi po de dag thams cad kyis kyang gzugs thams cad yang dag par ston pa'i ting nge 'dzin thob par </text></item>
<item><p>180a7</p><section>mdo sde</section><text>gyur to/ /byang chub sems dpa' sems dpa' chen po sang sang po'i dbyangs 'gro ba dang 'ong ba'i le'u 'di bshad pa na/ byang chub sems dpa' bzhi khri nyis stong gis mi skye ba'i chos la bzod pa thob par gyur to/ /</text></item>
<item><p>180a8</p><section>mdo sde</section><text>byang chub sems dpa' sems dpa' chen po pad ma'i dpal gyis kyang / dam pa'i chos pad ma dkar po'i ting nge 'dzin thob par gyur to/ /sang sang po'i dbyangs kyi le'u zhes bya ste nyi shu rtsa gsum pa'o// //</text></item>
<item><p>180b1</p><section>mdo sde</section><text>dam pa'i chos pad ma dkar po bam po bcu gsum pa ste tha ma/ de nas byang chub sems dpa' sems dpa' chen po blo gros mi zad pa stan las langs te/ bla gos phrag pa gcig tu gzer nas pus mo g.yas pa'i lha nga sa la </text></item>
<item><p>180b2</p><section>mdo sde</section><text>btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das byang chub sems dpa' sems dpa' chen po spyan ras gzigs kyi </text></item>
<item><p>180b3</p><section>mdo sde</section><text>dbang phyug ci'i slad tu spyan ras gzigs kyi dbang phyug ces bgyi/ de skad ces gsol pa dang / bcom ldan 'das kyis byang chub sems dpa' sems dpa' chen po blo gros mi zad pa la 'di skad ces bka' stsal </text></item>
<item><p>180b4</p><section>mdo sde</section><text>to/ /rigs kyi bu 'di la sems can bye ba khrag khrig brgya stong ji snyed cig sdug bsngal gang dag myong bar gyur pa de dag gis/ gal te byang chub sems dpa' sems dpa' chen po spyan ras gzigs dbang phyug </text></item>
<item><p>180b5</p><section>mdo sde</section><text>gi ming thos na/ de dag thams cad sdug bsngal gyi phung po de las yongs su thar bar 'gyur ro/ /rigs kyi bu sems can gang dag byang chub sems dpa' sems dpa' chen po spyan ras gzigs dbang phyug kyi </text></item>
<item><p>180b6</p><section>mdo sde</section><text>ming 'dzin pa de dag /gal te me'i phung po chen por lhung na yang / de dag thams cad byang chub sems dpa' sems dpa' chen po spyan ras gzigs dbang phyug gi gzi brjid kyis/ me'i phung po rab tu 'bar </text></item>
<item><p>180b7</p><section>mdo sde</section><text>ba las thar bar 'gyur ro/ /rigs kyi bu gal te chu klung gis khyer la/ byang chub sems dpa' sems dpa' chen po spyan ras gzigs kyi dbang phyug la bos na/ chu klung de dag thams cad kyis sems </text></item>
<item><p>180b8</p><section>mdo sde</section><text>can de dag thams cad gting tshugs par byed do/ /rigs kyi bu gal te sems can bye ba khrag khrig brgya stong rgya mtsho'i nang du grur zhugs te/ mgron bu dang gser dang nor bu dang mu tig dang bai dUr+ya dang dung dang </text></item>
<item><p>181a1</p><section>mdo sde</section><text>man shel dang rdo'i snying po dang byi ru dang spug dang mu tig dmar po la sogs pa'i phyir dong ba de rnams/ rlung nag pos srin mo'i gling du 'phangs par gyur la/ de na sems can gcig 'ga' zhig gis spyan ras gzigs </text></item>
<item><p>181a2</p><section>mdo sde</section><text>dbang phyug la bos na/ de dag thams cad srin mo'i gling de nas thar bar 'gyur ro/ /rigs kyi bu de'i phyir byang chub sems dpa' sems dpa' chen po spyan ras gzigs kyi dbang phyug spyan ras gzigs dbang phyug </text></item>
<item><p>181a3</p><section>mdo sde</section><text>ces btagaso/ /rigs kyi bu gal te bsad par dkri ba las spyan ras gzigs dbang phyug la bos na/ gshed ma de dag gi mtshon de dag dum bu dum bur chag cing grugs par 'gyur ro/ /rigs kyi bu gal te stong </text></item>
<item><p>181a4</p><section>mdo sde</section><text>gsum gyi stong chen po'i 'jig rten gyi khams 'di gnod sbyin dang srin pos gang bar gyur kyang / byang chub sems dpa' sems dpa' chen po spyan ras gzigs dbang phyug gi ming 'dzin pa la/ de dag thams cad kyi </text></item>
<item><p>181a5</p><section>mdo sde</section><text>sdang ba'i sems kyis lta yang mi phod do/ /rigs kyi bu sems can la la lcag sgrog dang / shing sgrog tu bcug par gyur na nyes yod kyang rung nyes med kyang rung na/ byang chub sems dpa' sems dpa' chen po </text></item>
<item><p>181a6</p><section>mdo sde</section><text>spyan ras gzigs dbang phyug gi ming nas phyung bas/ lcags sgrog dang shing sgrog tu bcug pa dag gi bu ga bye bar 'gyur ro/ /rigs kyi bu byang chub sems dpa' sems dpa' chen po spyan ras gzigs dbang </text></item>
<item><p>181a7</p><section>mdo sde</section><text>phyug gi mthu ni de 'dra'o/ /rigs kyi bu gal te stong gsum gyi stong chen po'i 'jig rten gyi khams 'di g.yon can dang chom rkun dang dgra lag na mtshon thogs pas sa gang bar gyur te/ der ded dpon gcig gis </text></item>
<item><p>181a8</p><section>mdo sde</section><text>'gron po mang po phal po che rin po ches phyug pa ded de dong ba las/ 'dong ba de dag gis g.yon can chom rkun dang dgra lag na mtshon thogs pa de dag mthong ste/ mthong nas kyang 'jigs shing skrag ste </text></item>
<item><p>181b1</p><section>mdo sde</section><text>bdag cag skyabs med par shes pa las ded dpon des 'gron po mang po la 'di skad ces ma 'jigs shig /rigs kyi bu dag ma 'jigs shig mi 'jigs pa sbyin pa/ byang chub sems dpa' sems dpa' chen </text></item>
<item><p>181b2</p><section>mdo sde</section><text>po spyan ras gzigs dbang phyug la sgra skad gcig tu bos shig dang / des khyed chom rkun gyis 'jigs pa dang dgra'i 'jigs pa 'di las yongs su thar bar 'gyur ro zhes bsgo la/ de nas 'gron po mang po </text></item>
<item><p>181b3</p><section>mdo sde</section><text>thams cad kyis sgra skad gcig tu spyan ras gzigs dbang phyug la bos te/ 'jigs pa med pa'i sbyin pa byang chub sems dpa' sems dpa' chen po spyan ras gzigs dbang phyug de la phyag 'tshal lo phyag 'tshal lo </text></item>
<item><p>181b4</p><section>mdo sde</section><text>zhes ming nas phyung ma thag tu/ 'gron po phal po che de dag thams cad 'jigs pa thams cad las yongs su thar bar 'gyur te/ rigs kyi bu byang chub sems dpa' sems dpa' chen po spyan ras gzigs dbang </text></item>
<item><p>181b5</p><section>mdo sde</section><text>phyug gi mthu ni de 'dra'o/ /rigs kyi bu sems can gang dag 'dod chags spyod pa de dag gis/ byang chub sems dpa' sems dpa' chen po spyan ras gzigs dbang phyug la phyag byas na 'dod chags dang </text></item>
<item><p>181b6</p><section>mdo sde</section><text>bral bar 'gyur ro/ /sems can gang dag zhe sdang spyod pa de dag gis/ byang chub sems dpa' sems dpa' chen po spyan ras gzigs dbang phyug la phyag byas na zhe sdang dang bral bar 'gyur ro/ /sems </text></item>
<item><p>181b7</p><section>mdo sde</section><text>can gang dag gti mug spyod pa de dag gis/ byang chub sems dpa' sems dpa' chen po spyan ras gzigs dbang phyug la phyag byas na gti mug dang bral bar 'gyur ro/ /rigs kyi bu de ltar byang chub </text></item>
<item><p>181b8</p><section>mdo sde</section><text>sems dpa' sems dpa' chen po spyan ras gzigs dbang phyug ni rdzu 'phrul che ba'o/ /rigs kyi bu bud med bu pho 'dod pa gang la la byang chub sems dpa' sems dpa' chen po spyan ras gzigs </text></item>
<item><p>182a1</p><section>mdo sde</section><text>dbang phyug la phyag 'tshal na de las bu pho 'byung ste/ gzugs bzang ba mdzes pa blta na sdug pa khye'u'i mtshan dang ldan pa/ skye bo mang po'i yid tu 'ong zhing sdug pa dge ba'i rtsa ba bskyed par </text></item>
<item><p>182a2</p><section>mdo sde</section><text>'byung ngo / /gang bu mo 'dod pa de yang bu mo 'byung ste/ gzugs bzang ba mdzes pa blta na sdug pa bu mo'i mtshan dang ldan pa/ skye bo mang po'i yid tu 'ong zhing sdug pa dge ba'i rtsa ba bskyed pa 'byung ngo / /</text></item>
<item><p>182a3</p><section>mdo sde</section><text>rigs kyi bu byang chub sems dpa' sems dpa' chen po spyan ras gzigs kyi dbang phyug gi mthu ni de 'dra'o/ /gang dag byang chub sems dpa' sems dpa' chen po spyan ras gzigs dbang phyug la phyag </text></item>
<item><p>182a4</p><section>mdo sde</section><text>'tshal ba de dag don yod pa'i 'bras bur 'gyur ro/ /rigs kyi bu gang zhig byang chub sems dpa' sems dpa' chen po spyan ras gzigs dbang phyug la phyag 'tshal zhing ming 'dzin la/ gang zhig sangs rgyas </text></item>
<item><p>182a5</p><section>mdo sde</section><text>bcom ldan 'das gang gA'i klung drug bcu rtsa gnyis kyi bye ma snyed dag la phyag 'tshal zhing ming 'dzin pa dang / yang gang zhig gis sangs rgyas bcom ldan 'das gang gA'i klung drug bcu rtsa gnyis kyi bye ma snyed </text></item>
<item><p>182a6</p><section>mdo sde</section><text>bzhugs te/ 'tsho zhing gzhes pa de dag la na bza' dang bsod snyoms dang gzims cha dang snyun gyi gsos sman dang yo byad kyis mchod pa byed na/ rigs kyi bu 'di ji snyam du sems/ rigs kyi bu 'am rigs kyi bu mo de dag </text></item>
<item><p>182a7</p><section>mdo sde</section><text>bsod nams mngon par 'du byed pa de tsam zhig skyed/ de skad ces bka' stsal nas/ byang chub sems dpa' sems dpa' chen po blo gros mi zad pas/ bcom ldan 'das la 'di skad ces gsol to/ /rigs kyi bu 'am </text></item>
<item><p>182a8</p><section>mdo sde</section><text>rigs kyi bu mo de dag gzhi de las bsod nams skyed pa ni bcom ldan 'das mang lags so/ /bde bar gshegs pa mang lags so/ /bcom ldan 'das kyis bka' stsal pa/ rigs kyi bu gang gis sangs </text></item>
<item><p>182b1</p><section>mdo sde</section><text>rgyas bcom ldan 'das de snyed la bkur sti byas pa'i bsod nams mngon par 'du byed pa dang / gang gis tha na byang chub sems dpa' sems dpa' chen po spyan ras gzigs kyi dbang phyug la phyag lan gcig byas pa dang / ming 'dzin </text></item>
<item><p>182b2</p><section>mdo sde</section><text>pa'i bsod nams mngon par 'du byed pa gnyi ga mnyam ste lhag pa yang med 'phags pa yang med do/ /gang gis sangs rgyas bcom ldan 'das gang gA'i klung drug bcu rtsa gnyis kyi bye ma snyed la phyag 'tshal zhing ming 'dzin pa dang / gang </text></item>
<item><p>182b3</p><section>mdo sde</section><text>byang chub sems dpa' sems dpa' chen po spyan ras gzigs dbang phyug la phyag 'tshal zhing ming 'dzin pa'i bsod nams kyi phung po de gnyi ga bskal pa bye ba khrag khrig brgya stong du yang zad par bya ba sla ba ma yin no/ /rigs </text></item>
<item><p>182b4</p><section>mdo sde</section><text>kyi bu byang chub sems dpa' sems dpa' chen po spyan ras gzigs kyi dbang phyug gi ming 'dzin pa'i bsod nams de ltar dpag tu med do/ /de nas bcom ldan 'das la byang chub sems dpa' sems dpa' chen po blo gros mi zad </text></item>
<item><p>182b5</p><section>mdo sde</section><text>pas 'di skad ces gsol to/ /bcom ldan 'das ji ltar byang chub sems dpa' sems dpa' chen po spyan ras gzigs kyi dbang phyug 'jig rten gyi khams mi mjed 'di na rnam par rgyu/ ji ltar sems can rnams la chos </text></item>
<item><p>182b6</p><section>mdo sde</section><text>ston/ byang chub sems dpa' sems dpa' chen po spyan ras gzigs kyi dbang phyug gi thabs mkhas pa'i yul ni ci 'dra ba zhig lags/ de skad ces gsol pa dang / bcom ldan 'das kyis byang chub sems dpa' sems </text></item>
<item><p>182b7</p><section>mdo sde</section><text>dpa' chen po blo gros mi zad pa la 'di skad ces bka' stsal to/ /rigs kyi bu gang dag na byang chub sems dpa' sems dpa' chen po spyan ras gzigs dbang phyug sangs rgyas kyi gzugs kyis sems can rnams la chos </text></item>
<item><p>182b8</p><section>mdo sde</section><text>ston pa'i 'jig rten gyi khams dag yod do/ /gang dag na byang chub sems dpa' sems dpa' chen po spyan ras gzigs kyi dbang phyug byang chub sems dpa' sems dpa' chen po'i gzugs kyis chos ston pa'i 'jig </text></item>
<item><p>183a1</p><section>mdo sde</section><text>rten gyi khams dag kyang yod do/ /sems can kha cig la ni byang chub sems dpa' sems dpa' chen po spyan ras gzigs kyi dbang phyug rang sangs rgyas kyi gzugs kyis chos ston to/ /kha cig la nyan thos </text></item>
<item><p>183a2</p><section>mdo sde</section><text>kyi gzugs kyis/ kha cig la tshangs pa'i gzugs kyis/ kha cig la brgya byin gyi gzugs kyis/ sems can kha cig la ni byang chub sems dpa' sems dpa' chen po spyan ras gzigs dbang phyug dri za'i gzugs kyis </text></item>
<item><p>183a3</p><section>mdo sde</section><text>chos ston to/ /gnod sbyin gyis 'dul ba'i sems can rnams la ni gnod sbyin gyi gzugs kyis chos ston to/ /dbang phyug gis 'dul ba'i sems can rnams la ni dbang phyug gi gzugs kyis chos ston to/ /dbang phyug chen </text></item>
<item><p>183a4</p><section>mdo sde</section><text>pos 'dul ba'i sems can rnams la ni dbang phyug chen po'i gzugs kyis chos ston to/ /'khor los sgyur ba'i rgyal pos 'dul ba'i sems can rnams la ni 'khor los sgyur ba'i rgyal po'i gzugs kyis chos ston to/ /sha </text></item>
<item><p>183a5</p><section>mdo sde</section><text>zas 'dul ba'i sems can rnams la ni sha za'i gzugs kyis chos ston to/ /mchog gis 'dul ba'i sems can rnams la ni mchog gi gzugs kyis chos ston to/ /dmag dpon gyis 'dul ba'i sems can rnams la ni </text></item>
<item><p>183a6</p><section>mdo sde</section><text>dmag dpon gyi gzugs kyis chos ston to/ /bram zes 'dul ba'i sems can rnams la ni bram ze'i gzugs kyis chos ston to/ /lag na rdo rjes 'dul ba'i sems can rnams la ni lag na rdo rje'i gzugs kyis chos ston to/ /rigs </text></item>
<item><p>183a7</p><section>mdo sde</section><text>kyi bu de ltar byang chub sems dpa' sems dpa' chen po spyan ras gzigs kyi dbang phyug yon tan bsam gyis mi khyab pa dang ldan no/ /rigs kyi bu de lta bas na byang chub sems dpa' sems dpa' chen po spyan ras gzigs </text></item>
<item><p>183a8</p><section>mdo sde</section><text>kyi dbang phyug la mchod cig /rigs kyi bu byang chub sems dpa' sems dpa' chen po spyan ras gzigs kyi dbang phyug 'di 'jigs pa'i sems can rnams la mi 'jigs pa sbyin pa ste/ de'i phyir 'jig rten gyi khams mi mjed 'di </text></item>
<item><p>183b1</p><section>mdo sde</section><text>na mi 'jigs pa sbyin pa zhes kun gyis shes so/ /de nas bcom ldan 'das la blo gros mi zad pas 'di skad ces gsol to/ /bcom ldan 'das bdag gis byang chub sems dpa' sems dpa' chen po spyan ras gzigs kyi </text></item>
<item><p>183b2</p><section>mdo sde</section><text>dbang phyug la chos kyi dgab pa stsal bar bgyi'o/ /bcom ldan 'das kyis bka' stsal pa/ rigs kyi bu de'i dus la bab par shes na byin cig /de nas byang chub sems dpa' sems dpa' chen po blo gros mi zad pas bdag gi mgul nas brgya </text></item>
<item><p>183b3</p><section>mdo sde</section><text>stong ri ba'i mu tig gi do shal bkrol nas/ byang chub sems dpa' sems dpa' chen po spyan ras gzigs dbang phyug la chos kyi dgab par byin te/ skyes bu dam pa bdag las chos kyi dgab pa 'di long shig /des ma blangs nas de nas </text></item>
<item><p>183b4</p><section>mdo sde</section><text>byang chub sems dpa' sems dpa' chen po blo gros mi zad pas/ byang chub sems dpa' sems dpa' chen po spyan ras gzigs dbang phyug la 'di skad ces smras so/ /rigs kyi bu khyod kyis mu tig gi do shal 'di </text></item>
<item><p>183b5</p><section>mdo sde</section><text>bdag la snying brtse ba'i phyir long shig /de nas byang chub sems dpa' sems dpa' chen po spyan ras gzigs dbang phyug gis/ byang chub sems dpa' sems dpa' chen po blo gros mi zad pa la snying brtse ba dang / 'khor </text></item>
<item><p>183b6</p><section>mdo sde</section><text>bzhi po de dag dang lha dang klu dang gnod sbyin dang dri za dang lha ma yin dang nam mkha' lding dang mi 'am ci dang lto 'phye chen po dang mi dang mi ma yin pa la snying brtse ba'i phyir/ byang chub sems dpa' sems dpa' chen po blo gros mi </text></item>
<item><p>183b7</p><section>mdo sde</section><text>zad pa las mu tig gi do shal blangs so/ /blangs nas cha gnyis su bgos te bgos nas cha gcig ni bcom ldan 'das shAkya thub pa la phul lo/ /cha gcig ni de bzhin gshegs pa dgra bcom pa yang dag par rdzogs pa'i sangs rgyas rin </text></item>
<item><p>183b8</p><section>mdo sde</section><text>chen mang gi rin po che'i mchod rten la phul lo/ /rigs kyi bu byang chub sems dpa' sems dpa' chen po spyan ras gzigs dbang phyug 'jig rten gyi khams mi mjed 'di ni de lta bu'i rnam par 'phrul pas rnam par rgyu'o/ /de la de </text></item>
<item><p>184a1</p><section>mdo sde</section><text>'i chos nyid ni 'di skad ces bya'o/ /rgyal mtshan khra bos blo gros mi zad la/ /de yi don gyi rgyu ni kun dris pa/ /rgyal ba'i sras po 'di ltar ci yi phyir/ /spyan ras gzigs kyi dbang po zhes 'di bgyi/ /de nas de yis phyogs rnams </text></item>
<item><p>184a2</p><section>mdo sde</section><text>kun bltas te/ /smon lam rgya mtsho blo gros mi zad pas/ /rgyal mtshan khra bo de la 'di skad smras/ /spyan ras gzigs kyi dbang po'i spyod pa nyon/ /bskal pa bsam yas bye ba du ma brgyar/ /sangs rgyas stong phrag bye ba mang po la/ /</text></item>
<item><p>184a3</p><section>mdo sde</section><text>smon lam ji ltar rab tu rnam par sbyangs/ /de dag kho bos rab tu bshad kyis nyon/ /mnyan par byed cing lta bar byed pa dang / /rims kyis de ltar rjes su dran pa yang / /srog chags rnams ni 'bras bu yod par 'gyur/ /sdug </text></item>
<item><p>184a4</p><section>mdo sde</section><text>bsngal dang ni mya ngan thams cad sol/ /gal te gsod pas me yi dong du yang / /gsad par bya ba'i phyir ni bor ba'i mis/ /spyan ras gzigs kyi dbang po dran na ni/ /chus btab bzhin du me dag zhi bar 'gyur/ /rgya mtsho dang ni mya </text></item>
<item><p>184a5</p><section>mdo sde</section><text>ngam rgal na yang / /klu dang 'byung po lha ma yin gnas su/ /spyan ras gzigs kyi dbang po dran na ni/ /chu yi nang du nam yang mi nub bo/ /rab tu sdang ba'i yid kyis gsad pa'i phyir/ /ri rab lhun po'i rtse nas bor na yang / /spyan ras </text></item>
<item><p>184a6</p><section>mdo sde</section><text>gzigs kyi dbang po dran na ni/ /nyi ma lta bur nam mkha' gnas par 'gyur/ /gal te rdo rje yi ni ri dag kyang / /gsad pa'i phyir ni spyi bor 'ongs na yang / /spyan ras gzigs kyi dbang po dran na ni/ /ba spu'i khung tsam brtsegs par </text></item>
<item><p>184a7</p><section>mdo sde</section><text>mi nus so/ /gsad pa'i sems kyis lag na mtshon thogs te/ /dgra tshogs mang pos kun du bskor na yang / /spyan ras gzigs kyi dbang po dran na ni/ /de ma thag tu byams pa'i sems su 'gyur/ /gal te gsod pa nye </text></item>
<item><p>184a8</p><section>mdo sde</section><text>bar 'ongs nas su/ /gshed ma mi yi dbang du gyur na yang / /spyan ras gzigs kyi dbang po dran na ni/ /de yi mtshon cha dum bu dum bur 'gyur/ /de ste shing ngam lcags las byas pa yi/ /khong sgril dang ni gdos kyis </text></item>
<item><p>184b1</p><section>mdo sde</section><text>bcings na yang / /spyan ras gzigs kyi dbang po dran na ni/ /bcings pa myur du rnam par bcad par 'gyur/ /sngags dang stobs dang sman dang rig sngags dang / /ro langs pa dang 'byung po lus 'jigs pa/ /spyan ras </text></item>
<item><p>184b2</p><section>mdo sde</section><text>gzigs kyi dbang po dran na ni/ /gang nas rab tu btang ba de slar 'gro/ /gnod sbyin lha min 'byung po klu 'bar ba/ /mdangs 'phrog pa yis yongs su bskor na yang / /spyan ras gzigs kyi dbang po dran na ni/ /ba spu </text></item>
<item><p>184b3</p><section>mdo sde</section><text>'i khung tsam gtses par yong mi nus/ /mche ba sen rnon rab tu 'jigs pa yi/ /gcan zan ma rungs pa yis bskor na yang / /spyan ras gzigs kyi dbang po dran na ni/ /myur bar phyogs kun du yang 'gro bar 'gyur/ /</text></item>
<item><p>184b4</p><section>mdo sde</section><text>mig 'jigs me lce lta bur 'od 'phro ba/ /mig dug can gyis yongs su bskor na yang / /spyan ras gzigs kyi dbang po dran na ni/ /shin du myur bar gdug pa med par 'gyur/ /bzang po'i klog kyang 'byung zhing </text></item>
<item><p>184b5</p><section>mdo sde</section><text>stug pa yi/ /sprin las lce dang ser ba char 'bab pa/ /spyan ras gzigs kyi dbang po dran na ni/ /de ma thag tu myur bar rab tu zhi/ /sdug bsngal mang po brgya yis gtses pa dang / /sdug bsngal mang pos gzir </text></item>
<item><p>184b6</p><section>mdo sde</section><text>ba'i sems can mthong / /ye shes dge ba'i stobs kyis spyan ras gzigs/ /de bas lhar bcas 'gro ba skyob pa'o/ /rdzu 'phrul stobs kyis pha rol song ba ste/ /thabs dang ye shes yangs pa bslabs </text></item>
<item><p>184b7</p><section>mdo sde</section><text>pas na/ /phyogs bcu'i 'gro ba mang po thams cad dang / /ma lus zhing kun du yang rab tu snang / /srog chags rnams kyi ngan 'gro'i 'jigs pa dang / /mi khom pa dang sems can dmyal ba dang / /byol </text></item>
<item><p>184b8</p><section>mdo sde</section><text>song dang ni gshin rjes bskor ba yang / /skye rga na bas gzir ba mthar zhi byed/ /shin du dge ba'i spyan de byams pa'i spyan/ /thabs dang shes rab khyad par yod pa'i spyan/ /snying rje'i spyan dang byams </text></item>
<item><p>185a1</p><section>mdo sde</section><text>pa'i spyan bas na/ /zhal bzang spyan bzang shin du lta 'dod pa/ /dri ma med pa dri ma bral ba'i 'od/ /rab rib med pa ye shes nyi ma'i 'od/ /sprin gyis chod par gyur pa med pa'i 'od/ /'jig rten </text></item>
<item><p>185a2</p><section>mdo sde</section><text>dag na lhag ge lhang nger mdzes/ /snying rje las byung tshul khrims grags pa ste/ /dge ba'i yon tan byams yid sprin chen po/ /srog chags rnams kyi nyon mongs me zhi byed/ /chos kyi char pa bdud rtsi rab </text></item>
<item><p>185a3</p><section>mdo sde</section><text>tu 'bebs/ /thab mo dang ni rtsod cing 'gyed pa yi/ /'jigs chen g.yul ngor skyes bu song na yang / /spyan ras gzigs kyi dbang po dran na ni/ /de ma thag tu dgra rnams rab tu zhi/ /sprin gyi sgra dang rnga bo che yi </text></item>
<item><p>185a4</p><section>mdo sde</section><text>sgra/ /'brug gi sgra dang tshangs pa'i dbyangs snyan pa/ /dbyangs kyi dkyil 'khor pha rol phyin pa ste/ /spyan ras gzigs kyi dbang po dran par bya/ /dag pa'i sems dpa' spyan ras gzigs dbang po/ /the tshom </text></item>
<item><p>185a5</p><section>mdo sde</section><text>ma za dran byos dran par gyis/ /'chi ba'i tshe dang nyon mongs gtses pa'i tshe/ /mgon dang skyabs dang dpung gnyen du yang 'gyur/ /yon tan thams cad kyi ni pha rol phyin/ /sems can kun la snying rje byams pa'i spyan/ /</text></item>
<item><p>185a6</p><section>mdo sde</section><text>yang dag yon tan yon tan rgya mtsho che/ /spyan ras gzigs kyi dbang por phyag byar 'os/ /'di ltar 'gro ba rnams la snying brtse ba/ /phyi ma'i dus na sangs rgyas su yang 'gyur/ /'jigs dang mya ngan thams cad 'jig </text></item>
<item><p>185a7</p><section>mdo sde</section><text>byed pa/ /spyan ras gzigs dbang de ni dran par bya/ /'jig rten dbang gi rgyal po gtso bo ste/ /dge slong chos kyi 'byung gnas 'jig rten mchod/ /bskal pa brgya phrag mang po spyad nas su/ /rdul bral bla na </text></item>
<item><p>185a8</p><section>mdo sde</section><text>med pa'i byang chub 'thob/ /'dren pa snang ba mtha' yas g.yas g.yon nas/ /bsil yab thogs te de bzhin g.yob cing 'dug /sgyu ma lta bu'i ting nge 'dzin gyis kyang / /zhing rnams kun du song nas </text></item>
<item><p>185b1</p><section>mdo sde</section><text>rgyal ba mchod/ /nub kyi phyogs na bde ba'i 'byung gnas ta/ /rdul bral 'jig rten khams 'di bde ba can/ /de na sems can kha lo sgyur ba yi/ /'dren pa tshe mtha' yas pa 'ang da ltar bzhugs/ /der ni </text></item>
<item><p>185b2</p><section>mdo sde</section><text>bud med rnams kyang mi 'byung ste/ /rnam pa kun du g.yem pa'i chos med do/ /rgyal ba'i sras po de dag rdzus te skye/ /dri ma med pa'i pad ma'i snying por 'dug /'dren pa tshe mtha' yas pa de nyid kyang / /</text></item>
<item><p>185b3</p><section>mdo sde</section><text>pad ma'i snying po dri med dga' ba la/ /seng ge'i khri la rab tu bzhugs pa yang / /sa la'i rgyal po lta bur rnam par mdzes/ /'jig rten 'dren pa 'di yang de bzhin te/ /srid pa gsum na de yang </text></item>
<item><p>185b4</p><section>mdo sde</section><text>yong med do/ /gang gis spyan ras gzigs dbang ming thos pa/ /de yi bsod nams dag ni zad mi 'gyur/ /de nas byang chub sems dpa' sems dpa' chen po sa 'dzin stan las langs te/</text></item>
<item><p>185b5</p><section>mdo sde</section><text>bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su/ thal mo sbyar ba btud nas/ bcom ldan 'das la </text></item>
<item><p>185b6</p><section>mdo sde</section><text>'di skad ces gsol to/ /bcom ldan 'das su dag /byang chub sems dpa' sems dpa' chen po spyan ras gzigs dbang phyug gi le'u/</text></item>
<item><p>185b7</p><section>mdo sde</section><text>byang chub sems dpa' sems dpa' chen po spyan ras gzigs dbang phyug gi rnam par 'phrul pa bstan pa kun nas sgo'i le'u/ spyan ras gzigs dbang phyug </text></item>
<item><p>185b8</p><section>mdo sde</section><text>rnam par sprul pa'i cho 'phrul 'di // //</text></item>
<item><p>186a1</p><section>mdo sde</section><text>thos pa'i sems can de dag ni dge ba'i rtsa ba ngan ngon dang ldan pa ma lags so/ /kun nas sgo'i le'u bstan pa 'di bcom ldan 'das kyis bshad pa na/ 'khor de las srog chags brgyad khri bzhi stong gis </text></item>
<item><p>186a2</p><section>mdo sde</section><text>mi mnyam pa dang mnyam pa/ bla na med pa yang dag par rdzogs pa'i byang chub tu sems bskyed par 'gyur ro/ /dam pa'i chos pad ma dkar po las spyan ras gzigs dbang phyugi rnam par 'phrul pa bstan pa kun </text></item>
<item><p>186a3</p><section>mdo sde</section><text>nas sgo'i le'u ste nyi shu rtsa bzhi pa'o// // de nas bcom ldan 'das kyis thams cad dang ldan pa'i byang chub sems dpa'i tshogs la bka' stsal pa/ rigs kyi bu dag sngon byung ba 'das pa'i dus na/ bskal pa grangs med par gyur pa de'i tshe de'i dus na/</text></item>
<item><p>186a4</p><section>mdo sde</section><text>bskal pa mthong na dga' ba la 'jig rten gyi khams rnam par snang ba'i 'od zer gyis brgyan par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs </text></item>
<item><p>186a5</p><section>mdo sde</section><text>pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das 'brug sgra dbyangs snyan skar ma'i rgyal po me tog </text></item>
<item><p>186a6</p><section>mdo sde</section><text>kun du rgyas pa zhes bya ba 'jig rten du byung ngo / /de bzhin gshegs pa 'brug sgra dbyangs snyan skar ma'i rgyal po me tog kun du rgyas pa de'i gsung rab la/ rgyal po dge ba bkod pa zhes bya ba </text></item>
<item><p>186a7</p><section>mdo sde</section><text>byung ste/ rigs kyi bu dag rgyal po dge ba bkod pa de'i chung ma dri ma med pas byin pa zhes bya ba zhig yod do/ /rigs kyi bu dag rgyal po dge ba bkod pa de la bu gnyis shig yod de/ gcig gi </text></item>
<item><p>186a8</p><section>mdo sde</section><text>ming ni dri ma med pa'i snying po/ gcig gi ming ni dri ma med pa'i mig ste/ khye'u de gnyis rdzu 'phrul dang ldan shes rab dang ldan bsod nams dang ldan ye shes dang ldan te/ byang chub sems dpa'i </text></item>
<item><p>186b1</p><section>mdo sde</section><text>spyod pa la brtson par gyur to/ /'di lta ste sbyin pa'i pha rol du phyin pa dang tshul khrims kyi pha rol du phyin pa dang bzod pa'i pha rol du phyin pa dang / brtson 'grus kyi pha rol du phyin pa dang bsam gtan gyi pha rol du phyin pa dang shes </text></item>
<item><p>186b2</p><section>mdo sde</section><text>rab kyi pha rol tu phyin pa dang thabs mkhas pa'i pha rol du phyin pa dang byams pa dang snying rje dang dga' ba dang btang snyoms dang byang chub kyi phyogs kyi chos sum bcu rtsa bdun po dag la brtson par gyur te/ thams cad kyi pha rol tu son par </text></item>
<item><p>186b3</p><section>mdo sde</section><text>gyur to/ /dri ma med pa'i ting nge 'dzin gyi pha rol du song ngo / /rgyu skar dang skar ma dang nyi ma'i ting nge 'dzin gyi pha rol du song ngo / /dri ma med pa'i 'od kyi ting nge 'dzin gyi pha rol du song ngo / /dri ma med pa'i 'od gsal ba'i ting nge 'dzin </text></item>
<item><p>186b4</p><section>mdo sde</section><text>gyi pha rol du song ngo / /dpa' rgyan gyi ting nge 'dzin gyi pha rol du song ngo / /gzi brjid chen po'i ting nge 'dzin gyi pha rol du song bar gyur to/ /bcom ldan 'das de yang de'i tshe de'i dus na sems can de dag la thugs brtse ba dang /</text></item>
<item><p>186b5</p><section>mdo sde</section><text>rgyal po dge ba bkod pa de la thugs brtse ba'i phyir/ dam pa'i chos pad ma dkar po'i chos kyi rnam grangs 'di ston to/ /rigs kyi bu dag de nas khye'u dri ma med pa'i snying po dang khye'u dri ma med pa'i mig /bdag cag skyed </text></item>
<item><p>186b6</p><section>mdo sde</section><text>pa'i ma ga la ba der song ste phyin nas sor mo bcu las thal mo sbyar te/ bdag cag skyed pa'i ma la 'di skad ces smras so/ /yum tshur spyon/ bcom ldan 'das de bzhin gshegs pa dgra bcom pa yang dag par rdzogs pa'i </text></item>
<item><p>186b7</p><section>mdo sde</section><text>sangs rgyas 'brug sgra dbyangs snyan skar ma'i rgyal po me tog kun du rgyas pa de la blta ba dang phyag bgyi ba dang bsnyen bkur bgyi ba'i slad du/ bcom ldan 'das de bzhin gshegs pa dgra bcom pa yang dag par </text></item>
<item><p>186b8</p><section>mdo sde</section><text>rdzogs pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa de'i drung du bzhud de/ ci'i slad du zhe na yum de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs </text></item>
<item><p>187a1</p><section>mdo sde</section><text>snyan skar ma'i rgyal po me tog kun tu rgyas pa de/ lha dang bcas pa'i 'jig rten gyi mdun du dam pa'i chos pad ma dkar po'i chos kyi rnam grangs rgyas par rab tu 'chad kyis de mnyan pa'i phyir bzhud do/ /</text></item>
<item><p>187a2</p><section>mdo sde</section><text>rigs kyi bu dag la de skad ces smras nas/ rgyal po'i chung ma dri ma med pas byin pas/ khye'u dri ma med pa'i snying po dang dri ma med pa'i mig la 'di skad ces smras so/ /rigs kyi bu dag khyed kyi pha rgyal po dge ba </text></item>
<item><p>187a3</p><section>mdo sde</section><text>bkod pa 'di bram ze la dad pas/ de bzhin gshegs pa de la blta ba'i phyir 'gror mi ster ro/ /rigs kyi bu dag de nas/ khye'u dri ma med pa'i snying po dang khye'u dri ma med pa'i mig gis sor mo bcu'i thal mo sbyar nas/</text></item>
<item><p>187a4</p><section>mdo sde</section><text>bdag cag skyed pa'i ma la 'di skad ces smras so/ /bdag cag log par lta ba'i khyim du skyes te/ bdag cag chos kyi rgyal po'i bu ma lags pa ste/ rigs kyi bu dag de nas rgyal po'i chung ma dri ma med pas byin pas/</text></item>
<item><p>187a5</p><section>mdo sde</section><text>khye'u de dag la 'di skad ces smras so/ /rigs kyi bu dag khyed kyis bdag cag gi pha rgyal po dge ba bkod pa la snying brtse ba'i phyir/ cho 'phrul ci zhig legs par ston cig dang khyed la dad par 'gyur yang srid kyis/</text></item>
<item><p>187a6</p><section>mdo sde</section><text>sems dad par gyur na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa de'i gan du 'dong du gnang ngo / /rigs kyi bu dag </text></item>
<item><p>187a7</p><section>mdo sde</section><text>de nas khye'u dri ma med pa'i snying po dang khye'u dri ma med pa'i mig gis/ de'i tshe ta la bdun tsam du nam mkha' la 'phags nas/ pha rgyal po dge ba bkod pa de la snying brtse ba'i phyir/ sangs rgyas kyis gnang </text></item>
<item><p>187a8</p><section>mdo sde</section><text>ba'i cho 'phrul zung du byed de/ de dag nam mkha' bar snang de la dong nas nyal bar byed do/ /bar snang de la 'chag go/ /bar snang de la rdul sprug go/ /bar snang de nyid la lus kyi smad nas chu'i rgyun gtong </text></item>
<item><p>187b1</p><section>mdo sde</section><text>zhing / lus kyi stod nas me'i phung po rab tu 'bar bar byed do/ /lus kyi stod nas chu'i rgyun gtong zhing / lus kyi smad nas me'i phung po rab tu 'bar bar byed do/ /de dag nam mkha' de nyid la chen por gyur nas chung ngur </text></item>
<item><p>187b2</p><section>mdo sde</section><text>gyur/ chung ngur gyur nas chen por gyur to/ /bar snang de nyid la mi snang bar gyur te sa las byung ngo / /sa las byung nas nam mkha' la 'phags so/ /rigs kyi bu dag khye'u de gnyis kyis rdzu 'phrul gyi cho 'phrul </text></item>
<item><p>187b3</p><section>mdo sde</section><text>de snyed kyis/ rang gi pha rgyal po dge ba bkod pa btul lo/ /rigs kyi bu dag de nas rgyal po dge ba bkod pas/ khye'u de gnyis kyi rdzu 'phrul gyi cho 'phrul de dag mthong nas/ de'i tshe tshim zhing mgu la yi </text></item>
<item><p>187b4</p><section>mdo sde</section><text>rangs te rab tu/ dga' zhing bde ba dang yid bde ba skyes nas/ sor mo bcu'i thal mo sbyar te/ khye'u de dag la 'di skad ces/ rigs kyi bu dag khyed kyi ston pa su/ khyed su'i slob ma zhes smras so/ /rigs kyi bu </text></item>
<item><p>187b5</p><section>mdo sde</section><text>dag de nas khye'u de gnyis kyis rgyal po dge ba bkod pa la 'di skad ces smras so/ /rgyal po chen po bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan </text></item>
<item><p>187b6</p><section>mdo sde</section><text>skar ma'i rgyal po me tog kun du rgyas pa de bzhugs te 'tsho zhing gzhes la rin po che'i shing byang chub kyi shing drung na chos kyi gdan la bzhugs te/ lha dang bcas bdud dang bcas tshangs pa dang bcas pa'i mdun na </text></item>
<item><p>187b7</p><section>mdo sde</section><text>dam pa'i chos pad ma dkar po'i chos kyi rnam grangs rgyas par rab tu 'chad pa'i bcom ldan 'das de ni bdag cag gi ston pa ste/ rgyal po chen po bdag cag ni de'i slob ma'o/ /rigs kyi bu dag de nas rgyal po </text></item>
<item><p>187b8</p><section>mdo sde</section><text>dge ba bkod pas khye'u de gnyis la 'di skad ces smras so/ /rigs kyi bu dag khyed kyi ston pa lta zhing bcom ldan 'das de'i drung du bdag kyang 'gro'o/ /rigs kyi bu dag de nas khye'u de gnyis bar snang de las babs nas/ bdag cag </text></item>
<item><p>188a1</p><section>mdo sde</section><text>skyed pa'i ma ga la ba der song ste phyin nas sor mo bcu thal mo sbyar te/ bdag cag skyed pa'i ma la 'di skad ces smras so/ /yum bdag cag gi yab 'di bla na med pa yang dag par rdzogs pa'i byang chub </text></item>
<item><p>188a2</p><section>mdo sde</section><text>tu btul lags so/ /bdag cag gis yab kyi ston pa'i bgyi ba bgyis so/ /bdag cag bcom ldan 'das de las rab tu 'byung na yul de ni bdag cag gtang ba'i rigs so/ /rigs kyi bu dag de nas khye'u dri ma </text></item>
<item><p>188a3</p><section>mdo sde</section><text>med pa'i snying po dang khye'u dri ma med pa'i mig gis/ de'i tshe bdag cag skyed pa'i ma la tshigs su bcad pa 'di dag smras so/ /khyim med rab tu 'byung bar ni/ /yum gyis bdag cag gnang bar mdzod/ /</text></item>
<item><p>188a4</p><section>mdo sde</section><text>de bzhin gshegs pa rnyed par dka'/ /bdag cag rab tu 'byung bar bgyi/ /u dum ba ra'i me tog bzhin/ /rgyal ba shin du rnyed par dka'/ /dal ba 'byor pa'ang rnyed dka' bas/ /rab tu 'byung gis gtang du gsol/ /</text></item>
<item><p>188a5</p><section>mdo sde</section><text>rgyal po'i chung ma dri ma med pas smras pa/ de ring khyed gnyis gtang bar bya/ /byis pa bdag dang legs par deng / /de bzhin gshegs pa rnyed dka' bas/ /bdag kyang rab tu byung bar bya/ /rigs kyi bu dag khye'u de dag </text></item>
<item><p>188a6</p><section>mdo sde</section><text>gis tshigs su bcad pa 'di dag smras nas/ bdag gi pha dang ma la 'di skad ces smras so/ /yab yum legs so tshur spyon/ /khyed dang thams cad lhan cig bzhud do/ /bcom ldan 'das de la blta ba dang phyag bgyi ba dang </text></item>
<item><p>188a7</p><section>mdo sde</section><text>bsnyen bkur bgyi ba'i slad tu/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun du rgyas pa de'i drung du bzhud do/ /de ci'i slad tu zhe na/</text></item>
<item><p>188a8</p><section>mdo sde</section><text>yab yum sangs rgyas 'byung ba rnyed par dka' ste/ u dum ba ra'i me tog dang 'dra zhing gnya' shing gi bu gar ru sbal gyi mgrin pa chud pa dang 'dra ba'i slad tu'o/ /yab yum sangs rgyas bcom ldan 'das dag 'byung ba rnyed par dka' </text></item>
<item><p>188b1</p><section>mdo sde</section><text>ste/ de bas na yab yum bdag cag bsod nams mchog gis brtan pas gsung rab 'di lta bu la skyes te/ yab yum bdag cag btang na legs te bdag cag mchi zhing / bcom ldan 'das de bzhin gshegs pa dgra bcom </text></item>
<item><p>188b2</p><section>mdo sde</section><text>pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun du rgyas pa'i bstan pa la rab tu byung ngo / /de ci'i slad tu zhe na/ yab yum de bzhin gshegs pa mthong ba rnyed par dka' ba dang /</text></item>
<item><p>188b3</p><section>mdo sde</section><text>da ltar gyi dus na 'di 'dra ba'i chos kyi rgyal po rnyed par dka' ba dang / 'di lta bu'i dal ba 'byor pa shin du rnyed par dka' ba'i slad tu'o/ /rigs kyi bu dag de'i tshe na/ rgyal po dge ba bkod pa de'i btsun mo'i 'khor las sras brgyad </text></item>
<item><p>188b4</p><section>mdo sde</section><text>khri bzhi stong dam pa'i chos pad ma dkar po'i chos kyi rnam grangs 'di'i snod tu gyur to/ /khye'u dri ma med pa'i snying po dang dri ma med pa'i mig gis chos kyi rnam grangs 'di la spyad de/ bskal pa bye ba khrag khrig brgya stong du ngan song </text></item>
<item><p>188b5</p><section>mdo sde</section><text>thams cad ji ltar bsal snyam nas/ sems can thams cad kyi ngan song thams cad sel ba'i ting nge 'dzin la spyad par gyur to/ /khye'u de dag gi ma dri ma med pas byin pa rgyal po'i chung ma de yang sangs rgyas thams cad </text></item>
<item><p>188b6</p><section>mdo sde</section><text>kyis kun bstan pa/ sangs rgyas thams cad kyi chos gsang ba'i gnas shes so/ /rigs kyi bu dag de nas khye'u de gnyis kyis rgyal po dge ba bkod pa de bzhin gshegs pa'i bstan pa la btul te zhugs par byas nas yongasu </text></item>
<item><p>188b7</p><section>mdo sde</section><text>smin par byas te/ gnyen 'dab dang rgyal po'i chung ma dri ma med pas byin pa de dang gnyen 'dab dang rgyal po dge ba bkod pa'i khye'u de gnyis kyang / srog chags bzhi khri nyis stong dang btsun mo'i 'khor dang bcas blon po dang bcas te </text></item>
<item><p>188b8</p><section>mdo sde</section><text>thams cad 'grogs nas lhan cig tu/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun du rgyas pa de ga la ba der dong ste/ lhags nas </text></item>
<item><p>189a1</p><section>mdo sde</section><text>bcom ldan 'das de'i zhabs la mgo bos phyag 'tshal te/ bcom ldan 'das la lan bdun du bskor ba byas nas phyogs gcig tu 'khod do/ /rigs kyi bu dag de nas bcom ldan 'das de bzhin gshegs pa dgra bcom </text></item>
<item><p>189a2</p><section>mdo sde</section><text>pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun du rgyas pa des/ rgyal po dge ba bkod pa 'khor dang bcas te lhags par mkhyen nas/ chos kyi gtam gyis shin du legs par </text></item>
<item><p>189a3</p><section>mdo sde</section><text>yang dag par bstan/ yang dag par 'dzin du bcug /yang dag par gzeng stod/ yang dag par rab tu dga' bar mdzad do/ /rigs kyi bu dag de nas bcom ldan 'das des rgyal po dge ba bkod pa la/ chos kyi gtam gyis shin tu </text></item>
<item><p>189a4</p><section>mdo sde</section><text>legs par yang dag par bstan/ yang dag par 'dzin du bcug /yang dag par gzeng stod/ yang dag par rab tu dga' bar mdzad pas/ de'i tshe tshim zhing mgu la yi rangs te rab tu dga' zhing dga' ba dang yid bde ba skyes nas/</text></item>
<item><p>189a5</p><section>mdo sde</section><text>nu bo cod pan gyis bcings te/ rgyal por bcug nas bu dang gnyen 'dab dang 'khor dang bcas pa dang / rgyal po'i chung ma dri ma med pas byin pa de yang / bud med kyi tshogs thams cad dang 'khor dang khye'u de gnyis dang </text></item>
<item><p>189a6</p><section>mdo sde</section><text>lhan cig tu/ srog chags brgyad khri bzhi stong dang lhan cig 'grogs te/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po </text></item>
<item><p>189a7</p><section>mdo sde</section><text>me tog kun du rgyas pa de'i gsung rab la dad pas khyim nas khyim med par rab tu byung ste/ rab tu byung nas rgyal po dge ba bkod pa 'khor dang bcas pas/ lo brgyad khri bzhi stong du dam pa'i chos pad+ma </text></item>
<item><p>189a8</p><section>mdo sde</section><text>dkar po'i chos kyi rnam grangs 'di la bsam pa dang bsgom pa dang kun chub par bya ba la brtson par 'gyur ro/ /rigs kyi bu dag de nas rgyal po dge ba bkod pa lo brgyad khri bzhi stong 'das nas/ yon tan gyi </text></item>
<item><p>189b1</p><section>mdo sde</section><text>brgyan thams cad bkod pa zhes bya ba'i ting nge 'dzin thob ste/ ting nge 'dzin de thob ma thag tu de'i tshe nam mkha' la ta la bdun tsam du 'phags so/ /de nas rigs kyi bu dag rgyal po dge ba bkod pa nam mkha'i dkyil du 'dug nas/</text></item>
<item><p>189b2</p><section>mdo sde</section><text>bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun du rgyas pa la 'di skad ces gsol to/ /bcom ldan 'das bdag gi bu </text></item>
<item><p>189b3</p><section>mdo sde</section><text>'di gnyis ston pa lags te/ gang 'di dag gis rdzu 'phrul gyis lta bar gyur pa chen po de las bzlog ste/ de bzhin gshegs pa'i bstan pa la rab tu bzhag go/ /yongs su smin par bgyis/ /zhugs par bgyis so/ /</text></item>
<item><p>189b4</p><section>mdo sde</section><text>de bzhin gshegs pa la blta ba dang / phyag bgyi ba'i slad du yang bskul lo/ /bcom ldan 'das khye'u 'di gnyis bdag gi dge ba'i bshes gnyen te/ sngon gyi dge ba'i rtsa ba dran par bgyi ba'i slad du/ bu'i gzugs </text></item>
<item><p>189b5</p><section>mdo sde</section><text>kyis bdag gi khyim du skyes so/ /de skad ces gsol pa dang / bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun tu </text></item>
<item><p>189b6</p><section>mdo sde</section><text>rgyas pas rgyal po dge ba bkod pa la 'di skad ces bka' stsal to/ /rgyal po de de bzhin te/ ji skad smras pa bzhin no/ /dge ba'i rtsa ba skyed pa'i rigs kyi bu 'am rigs kyi bu mo rnams ni srid pa'i 'gro ba dang 'chi ba'i gnas </text></item>
<item><p>189b7</p><section>mdo sde</section><text>thams cad du skyes pa na yang / gang dag ston pa'i byed pas nye bar gnas pa dang / gang dag bla na med pa yang dag par rdzogs pa'i byang chub tu lung ston pa dang / 'dzud pa dang yongs su smin par byed pa'i dge ba'i bshes gnyen rnams </text></item>
<item><p>189b8</p><section>mdo sde</section><text>rnyed par sla bar 'gyur ro/ /rgyal po chen po 'di lta ste dge ba'i bshes gnyen gyis yongs su zin pa/ de bzhin gshegs pa ltar 'dzud pa gnas 'di ni rgya che ba'o/ /rgyal po chen po khye'u 'di gnyis mthong ngam/ gsol pa bcom ldan 'das mthong lagaso/ /</text></item>
<item><p>190a1</p><section>mdo sde</section><text>so/ bde bar gshegs pa mthong lags so/ /bcom ldan 'das kyis bka' stsal pa/ rgyal po chen po khye'u 'di gnyis de bzhin gshegs pa dgra bcom pa yang dag par rdzogs pa'i sangs rgyas gang gA'i klung drug </text></item>
<item><p>190a2</p><section>mdo sde</section><text>cu rtsa lnga'i bye ma snyed la mchod pa byed do/ /sems can rnams la snying brtse ba'i phyir/ log par lta ba'i sems can rnams yang dag pa'i lta ba la brtson 'grus bskyed pa'i phyir dam pa'i chos pad ma dkar po'i chos kyi rnam grangs </text></item>
<item><p>190a3</p><section>mdo sde</section><text>'di 'dzin par 'gyur ro/ /rigs kyi bu dag de nas rgyal po dge ba bkod pa nam mkha'i dkyil de nas babs te/ sor mo bcu'i thal mo sbyar nas bcom ldan 'das de bzhin gshegs pa dgra bcom pa yang dag par rdzogs pa'i </text></item>
<item><p>190a4</p><section>mdo sde</section><text>sangs rgyas 'brug sgra dbyangs snyan skar ma'i rgyal po me tog kun du rgyas pa la 'di skad ces gsol to/ /bcom ldan 'das de bzhin gshegs pa ji lta bu'i ye shes dang ldan pas/ de bzhin gshegs pa dgra bcom pa yang dag par </text></item>
<item><p>190a5</p><section>mdo sde</section><text>rdzogs pa'i sangs rgyas gang gi slad tu/ dbu'i gtsug tor rnam par mdzes spyan dri ma ma mchis pa lags/ smin mtshams kyi mdzod spu mdzes shing / zla ba dung ltar dkar la mdzes/ mnyam zhing thags bzang </text></item>
<item><p>190a6</p><section>mdo sde</section><text>pa'i tshems kyi phreng ba zhal gyi nang nas mdzes/ bcom ldan 'das kyi sgros me tog bim pa ltar dmar ba dang / bde bar gshegs pa'i spyan mdzes pa/ de bzhin gshegs pas legs par bshad tu gsol/</text></item>
<item><p>190a7</p><section>mdo sde</section><text>rigs kyi bu dag de nas rgyal po dge ba bkod pas yon tan de snyed kyis/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun du </text></item>
<item><p>190a8</p><section>mdo sde</section><text>rgyas pa de la mngon par bstod nas/ yon tan bye ba khrag khrig brgya stong gzhan dag gis kyang bcom ldan 'das de la bstod do/ /de'i tshe bcom ldan 'das de bzhin gshegs pa dgra bcom pa yang dag par rdzogs pa'i </text></item>
<item><p>190b1</p><section>mdo sde</section><text>sangs rgyas 'brug sgra dbyangs snyan skar ma'i rgyal po me tog kun du rgyas pa la 'di skad ces gsol to/ /bcom ldan 'das ji tsam du de bzhin gshegs pa'i bstan pa 'di don che zhing / yon tan bsam gyis mi khyab pa dang </text></item>
<item><p>190b2</p><section>mdo sde</section><text>ldan pa'i chos 'dul ba gsungs te/ ji tsam du de bzhin gshegs pas bslab pa legs par bcas pa ni ngo mtshar to/ /bcom ldan 'das deng slan chad bdag slar sems kyi dbang du mchi bar mi bgyi'o/ /</text></item>
<item><p>190b3</p><section>mdo sde</section><text>slar log par lta ba'i dbang du mchi bar mi bgyi'o/ /slar khro ba'i dbang du mchi bar mi bgyi'o/ /slar sdig pa'i sems bskyed pa'i dbang du mchi bar mi bgyi'o/ /bcom ldan 'das bdag mi dge ba'i chos 'di </text></item>
<item><p>190b4</p><section>mdo sde</section><text>snyed dang ldan na/ bcom ldan 'das kyi drung du mchi bar mi 'tshal lo zhes smras te/ de bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i </text></item>
<item><p>190b5</p><section>mdo sde</section><text>rgyal po me tog kun tu rgyas pa'i zhabs la mgo bos phyag 'tshal nas bar snang la song ste 'chag go/ /de nas rgyal po dge ba bkod pa dang / rgyal po'i chung ma dri ma med pas byin pa des/ brgya stong ri ba'i mu tig gi rgyan </text></item>
<item><p>190b6</p><section>mdo sde</section><text>phreng bcom ldan 'das kyi steng gi bar snang la gtor to/ /mu tig gi rgyan phreng de gtor ma thag tu bcom ldan 'das kyi steng na/ mu tig gi rgyan phreng gi khang pa brtsegs pa gru bzhi lham pa ka ba bzhi zug pa ngos </text></item>
<item><p>190b7</p><section>mdo sde</section><text>mnyam pa shin du rnam par phye ba blta na sdug pa gnas par gyur te/ khang pa brtsegs pa der ras bcos bu brgya stong du ma bting ba'i khri byung ngo / /khri de dag la de bzhin gshegs pa'i sku dkyil mo dkrung bcas te bzhugs </text></item>
<item><p>190b8</p><section>mdo sde</section><text>par snang ngo / /de nas rgyal po dge ba bkod pa 'di snyam du sems te/ sangs rgyas kyi ye shes 'di ni mthu che zhing / de bzhin gshegs pa ni yon tan bsam gyis mi khyab pa dang ldan pas 'di ltar de bzhin gshegs pa'i sku khang </text></item>
<item><p>191a1</p><section>mdo sde</section><text>pa brtsegs pa'i dbus na mdzes shing blta na sdug pa/ kha dog bzang po rgyas pa mchog dang ldan par gda'o/ /de nas bcom ldan 'das de bzhin gshegs pa 'brug sgra dbyangs snyan skar ma'i rgyal po me tog kun du </text></item>
<item><p>191a2</p><section>mdo sde</section><text>rgyas pas 'khor bzhi po de dag la bka' stsal pa/ dge slong dag rgyal po dge ba bkod pa nam mkha'i dkyil nas 'dug cing seng ge'i sgra sgrogs pa mthong ngam/ gsol pa mthong lags so/ /bcom ldan 'das kyis bka' stsal pa/</text></item>
<item><p>191a3</p><section>mdo sde</section><text>dge slong dag rgyal po dge ba bkod pas nga'i bstan pa la dge slong gi tshul du byas nas/ bskal pa mngon 'phags rgyal po zhes bya ba la 'jig rten gyi khams yangs ldan du/ de bzhin gshegs pa dgra bcom pa yang dag par rdzogs </text></item>
<item><p>191a4</p><section>mdo sde</section><text>pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das sa la'i dbang po rgyal po zhes </text></item>
<item><p>191a5</p><section>mdo sde</section><text>bya ba 'jig rten du 'byung ste/ dge slong dag de bzhin gshegs pa dgra bcom pa yang dag par rdzogs pa'i sangs rgyas sa la'i dbang po'i rgyal po de'i byang chub sems dpa'i dge 'dun dpag tu med pa dang / nyan thos kyi dge 'dun </text></item>
<item><p>191a6</p><section>mdo sde</section><text>dpag tu med par 'gyur ro/ /'jig rten gyi khams yangs ldan yang / lag mthil ltar mnyam par 'gyur ro/ /de ltar de bzhin gshegs pa dgra bcom pa yang dag par rdzogs pa'i sangs rgyas de yon tan bsam gyis </text></item>
<item><p>191a7</p><section>mdo sde</section><text>mi khyab par 'gyur ro/ /rigs kyi bu dag de'i tshe de'i dus na rgyal po dge ba bkod pa zhes bya bar gyur pa de/ gzhan zhig yin snyam du khyod som nyi 'am yid gnyis sam the tshom za bar gyur na/ rigs kyi bu dag khyed kyis de ltar </text></item>
<item><p>191a8</p><section>mdo sde</section><text>mi blta'o/ /de ci'i phyir zhe na/ byang chub sems dpa' sems dpa' chen po pad ma'i dpal 'di nyid de'i tshe de'i dus na rgyal po dge ba bkod pa zhes bya bar gyur to/ /rigs kyi bu dag de'i tshe de'i dus na/ rgyal po'i chung ma </text></item>
<item><p>191b1</p><section>mdo sde</section><text>dri ma med pas byin pa zhes bya bar gyur pa de gzhan zhig yin snyam du khyod som nyi 'am yid gnyis sam the tsom za bar gyur na/ rigs kyi bu dag khyod kyis de ltar mi blta'o/ /de ci'i phyir zhe na/ byang chub sems dpa' sems </text></item>
<item><p>191b2</p><section>mdo sde</section><text>dpa' chen po rnam par snang ba'i 'od zer gyis brgyan pa'i rgyal mtshan zhes bya ba 'di nyid de'i tshe de'i dus na/ rgyal po'i chung ma dri ma med pas byin pa zhes bya bar gyur te/ rgyal po dge ba bkod pa dang sems can de dag la snying brtse ba'i </text></item>
<item><p>191b3</p><section>mdo sde</section><text>phyir/ rgyal po dge ba bkod pa'i chung mar khas blangs par gyur to/ /rigs kyi bu dag de'i tshe de'i dus na/ khye'u de gnyis su gyur pa de/ gzhan dag zhig yin pa snyam du khyed som nyi 'am yid gnyis sam the tshom za </text></item>
<item><p>191b4</p><section>mdo sde</section><text>bar gyur na/ rigs kyi bu dag khyed kyis de ltar mi lta'o/ /de ci'i phyir zhe na/ sman gyi rgyal po dang sman yang dag 'phags 'di gnyis de'i tshe de'i dus na/ rgyal po dge ba bkod pa'i bur gyur to/ /rigs kyi bu des </text></item>
<item><p>191b5</p><section>mdo sde</section><text>de ltar byang chub sems dpa' sems dpa' chen po sman gyi rgyal po dang / sman yang dag 'phags yon tan bsam gyis mi khyab pa dang ldan te/ sangs rgyas bye ba khrag khrig brgya stong mang po la dge ba'i rtsa ba bskyed pa'o/ /</text></item>
<item><p>191b6</p><section>mdo sde</section><text>skyes bu dam pa 'di gnyi ga yang bsam gyis mi khyab pa'i chos kyis yang dag par 'phags so/ /gang dag skyes bu dam pa 'di gnyis kyi ming 'dzin pa de dag thams cad kyis kyang lha dang bcas pa'i 'jig rten gyis phyag </text></item>
<item><p>191b7</p><section>mdo sde</section><text>byas par 'gyur ro/ /sngon gyi sbyor ba'i le'u 'di bshad pa na/ srog chags brgyad khri bzhi stong chos rnams la chos kyi mig rdul med cing dri ma dang bral ba rnam par dag go/ /'phags pa dam pa'i chos pad ma dkar po </text></item>
<item><p>191b8</p><section>mdo sde</section><text>las/ rgyal po dge ba bkod pa'i sngon gyi sbyor ba'i le'u zhes bya ste nyi shu rtsa lnga pa'o// // de nas byang chub sems dpa' sems dpa' chen po kun du bzang po/ byang chub sems dpa' sems dpa' chen po </text></item>
<item><p>192a1</p><section>mdo sde</section><text>bgrang ba las 'das pa dag gis yongs su bskor cing mdun du bdar/ lha dang klu dang gnod sbyin dang dri za dang lha ma yin dang nam mkha' lding dang mi 'am ci dang lto 'phye chen po dang mi dang mi ma yin pa dag gis kyang </text></item>
<item><p>192a2</p><section>mdo sde</section><text>yongs su bskor cing mdun du bdar te/ lhan cig tu shar phyogs nas zhing dag ni rab tu g.yo bar byed/ pad ma'i char ni rab tu 'bebs/ sil snyan bye ba khrag khrig brgya stong ni rab tu len cing / byang chub sems </text></item>
<item><p>192a3</p><section>mdo sde</section><text>dpa'i mthu chen po dang / byang chub sems dpa'i rnam par 'phrul pa chen po dang / byang chub sems dpa'i rdzu 'phrul chen po dang / byang chub sems dpa'i che ba nyid dang / byang chub sems dpa'i gzi brjid chen po 'bar ba </text></item>
<item><p>192a4</p><section>mdo sde</section><text>dang / byang chub sems dpa'i theg pa chen po dang / byang chub sems dpa'i rdzu 'phrul chen po dang / lha dang klu dang gnod sbyin dang dri za dang lha ma yin dang nam mkha' lding dang mi 'am ci dang lto 'phye chen po dang mi dang mi ma yin pa'i </text></item>
<item><p>192a5</p><section>mdo sde</section><text>rnam par 'phrul pa chen po dang / de ltar rdzu 'phrul gyi cho 'phrul bsam gyis mi khyab pa dag gis/ byang chub sems dpa' sems dpa' chen po kun du bzang po 'jig rten gyi khams mi mjed 'dir phyin nas/ de ri'i rgyal po </text></item>
<item><p>192a6</p><section>mdo sde</section><text>bya rgod kyi phung po ga la ba dang bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ bcom ldan 'das la lan bdun bskor ba byas nas bcom ldan 'das la 'di skad ces </text></item>
<item><p>192a7</p><section>mdo sde</section><text>gsol to/ /bcom ldan 'das bdag bcom ldan 'das de bzhin gshegs pa dkon mchog gzi brjid mngon 'phags rgyal po'i sangs rgyas kyi zhing nas 'dir mchis te/ bcom ldan 'das 'jig rten gyi khams mi mjed </text></item>
<item><p>192a8</p><section>mdo sde</section><text>'di na dam pa'i chos pad ma dkar po'i chos kyi rnam grangs 'di ston pa de mnyan pa'i slad tu bcom ldan 'das de bzhin gshegs pa shAkya thub pa'i drung du bdag mchis so/ /bcom ldan 'das byang chub sems dpa' brgya stong 'di snyed 'di dag kyang /</text></item>
<item><p>192b1</p><section>mdo sde</section><text>dam pa'i chos pad ma dkar po'i chos kyi rnam grangs 'di mnyan pa'i slad tu mchis so/ /de'i slad du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis/ dam pa'i chos pad ma dkar po'i </text></item>
<item><p>192b2</p><section>mdo sde</section><text>chos kyi rnam grangs 'di byang chub sems dpa' sems dpa' chen po 'di rnams la rgya cher legs par bshad tu gsol/ de skad ces gsol nas bcom ldan 'das kyis byang chub sems dpa' sems dpa' chen po kun du bzang po </text></item>
<item><p>192b3</p><section>mdo sde</section><text>la 'di skad ces bka' stsal to/ /rigs kyi bu byang chub sems dpa' sems dpa' chen po 'di dag ni mgo smos pa tsam gyis khong du chud pa sha stag go/ /dam pa'i chos pad ma dkar po'i chos kyi rnam grangs 'di ni 'di lta ste/ de bzhin </text></item>
<item><p>192b4</p><section>mdo sde</section><text>nyid dang yang dag pa'i mtha' dang chos kyi dbyings dang dbyer med pa'o/ /byang chub sems dpa' de dag gis gsol pa/ bcom ldan 'das de de lta lags so/ /bde bar gshegs pa de de lta lags so/ /de nas 'khor der dge slong dang </text></item>
<item><p>192b5</p><section>mdo sde</section><text>dge slong ma dang dge bsnyen dang dge bsnyen ma 'dus pa de dag /dam pa'i chos pad ma dkar po'i chos kyi rnam grangs 'di la rab tu dgod pa'i phyir/ yang bcom ldan 'das kyis byang chub sems dpa' sems dpa' chen po kun du bzang </text></item>
<item><p>192b6</p><section>mdo sde</section><text>po la 'di skad ces bka' stsal to/ /rigs kyi bu chos bzhi dang ldan pa'i bud med kyis/ dam pa'i chos pad ma dkar po'i chos kyi rnam grangs 'di lag tu thob par 'gyur ro/ /bzhi gang zhe na 'di lta ste/ sangs rgyas bcom ldan 'das </text></item>
<item><p>192b7</p><section>mdo sde</section><text>rnams kyis byin gyis brlabs par 'gyur ba dang / dge ba'i rtsa ba bskyed par 'gyur ba dang / nges pa'i phung po la gnas par 'gyur ba dang sems can thams cad yongs su bskyab pa'i phyir/ bla na med pa yang dag </text></item>
<item><p>192b8</p><section>mdo sde</section><text>par rdzogs pa'i byang chub tu sems bskyed par 'gyur ba ste/ rigs kyi bu chos bzhi po de dag dang ldan pa'i bud med kyis/ dam pa'i chos pad ma dkar po'i chos kyi rnam grangs 'di lag tu thob par 'gyur ro/ /</text></item>
<item><p>193a1</p><section>mdo sde</section><text>de nas bcom ldan 'das la byang chub sems dpa' sems dpa' chen po kun du bzang pos 'di skad ces gsol to/ /bcom ldan 'das slad ma'i tshe slad ma'i dus lnga brgya'i tha ma la/ mdo sde 'di lta bu 'dzin </text></item>
<item><p>193a2</p><section>mdo sde</section><text>pa'i dge slong rnams la bsrung bar bgyi'o/ /bde legs su 'gyur bar bgyi'o/ /chad pa spang bar bgyi'o/ /dug gzhil bar bgyi'o/ /ci nas chos smra ba de dag la glags lta ba dang / skabs tshol ba gang gis kyang glag </text></item>
<item><p>193a3</p><section>mdo sde</section><text>rnyed par mi 'gyur ba dang / bdud sdig can dang bdud kyi bu rnams dang bdud kyi ris kyi lha'i bu rnams dang bdud kyi bu mo rnams dang bdud kyi 'khor glags lta ba dang / skabs tshol ba rnams kyis glags mi rnyed par 'gyur bas na/</text></item>
<item><p>193a4</p><section>mdo sde</section><text>bdud kyi kun nas ldan pa'i bar du 'byung bar mi 'gyur ba dang lha'i bu dang gnod sbyin dang yi dgas dang srul po dang gshed byed dang ro langs dag /chos smra ba de la glags lta ba dang skabs tshol ba na yang skabs rnyed par mi 'gyur bar/</text></item>
<item><p>193a5</p><section>mdo sde</section><text>bcom ldan 'das bdag gis chos smra ba de la rtag par rgyun du dus thams cad tu bsrung bar bgyi'o/ /bcom ldan 'das gang gi tshe chos smra ba de/ chos kyi rnam grangs 'di la sems shing / rnal 'byor la brtson pa dang /</text></item>
<item><p>193a6</p><section>mdo sde</section><text>'chag pa la zhugs par gyur pa de'i tshe chos kyi rnam grangs 'di bsrung ba'i slad tu bdag glang po che'i rgyal po thal kar mche ba drug pa la 'tshal te/ byang chub sems dpa'i tshogs kyis yongs su bskor nas/ chos smra </text></item>
<item><p>193a7</p><section>mdo sde</section><text>ba de'i 'chag pa'i gnas su chos smra ba de'i drung du mchi bar bgyi'o/ /gang gi tshe chos smra ba de chos kyi rnam grangs 'di la sems shing rnal 'byor gyi rjes su zhugs pa des/ chos kyi rnam grangs 'di las tha na tshig </text></item>
<item><p>193a8</p><section>mdo sde</section><text>dang yi ge gcig tsam yang lan 'ga' nor bar gyur pa de'i tshe/ bdag glang po che'i rgyal po thal kar mchi ba drug pa la 'tshal nas/ chos smra ba de la bdag gi ngo bstan te/ chos kyi rnam grangs 'di ma nyams </text></item>
<item><p>193b1</p><section>mdo sde</section><text>par zlos su stsal to/ /chos smra ba des bdag gi lus mthong zhing chos kyi rnam grangs 'di ma nyams par bdag la thos nas tshim zhing mgu la yi rangs te/ rab tu dga' zhing dga' ba dang yid bde ba skyes nas chos kyi rnam </text></item>
<item><p>193b2</p><section>mdo sde</section><text>grangs 'di la brtson 'grus rtsom mo/ /bdag mthong ma thag tu ting nge 'dzin thob par 'gyur ro/ /gzungs 'khyil pa zhes bgyi ba'i gzungs thob par 'gyur ro/ /bye ba brgya stong du 'khyil pa zhes bgyi ba'i gzungs </text></item>
<item><p>193b3</p><section>mdo sde</section><text>thob par 'gyur ro/ /sgra thams cad la mkhas pa zhes bgyi ba'i gzungs thob par 'gyur ro/ / bcom ldan 'das slad ma'i tshe slad ma'i dus lnga brgya pa tha ma la/ dge slong ngam dge slong ma 'am dge bsnyen nam dge bsnyen </text></item>
<item><p>193b4</p><section>mdo sde</section><text>ma gang dag mdo sde 'di lta bu 'dzin pa dang mdo sde 'di lta bu yi ger 'dri ba dang mdo sde 'di lta bu tshol ba dang mdo sde 'di lta bu klog pa dang gang dag slad ma'i tshe slad ma'i dus lnga brgya pa tha ma la/ chos kyi rnam grangs 'di'i ched tu/</text></item>
<item><p>193b5</p><section>mdo sde</section><text>gdugs bdun gsum nyi shu gcig tu 'chag cing brtson par gyur na/ de dag la bdag gis sems can thams cad kyis mthong na dga' ba'i lus bstan par bgyi'o/ /glang po che'i rgyal po thal kar mche ba drug pa la </text></item>
<item><p>193b6</p><section>mdo sde</section><text>'tshal te/ byang chub sems dpa'i tshogs kyis yongs su bskor nas/ gdugs nyi shu rtsa gcig pa la chos smra ba de dag 'chag pa'i thad tu mchi'o/ /mchis nas chos smra ba de dag la yang dag par bstan par bgyi'o/ /</text></item>
<item><p>193b7</p><section>mdo sde</section><text>yang dag par 'dzin du stsal bar bgyi'o/ /yang dag par gzeng bstod par bgyi'o/ /yang dag par rab tu dga' bar bgyi'o/ /de dag la gzungs kyang stsal bar bgyi'o/ /ci nas chos smra ba de dag la sus kyang mi tshugs par 'gyur </text></item>
<item><p>193b8</p><section>mdo sde</section><text>ba dang de dag la mi 'am mi ma lags pas glags mi rnyed par 'gyur ba dang / bud med kyis 'phrogs par mi 'gyur bar de dag la bsrung bar bgyi'o/ /bde legs su 'gyur bar bgyi'o/ /chad pa spang bar bgyi'o/ /dug gzhil bar bgyi'o/ /</text></item>
<item><p>194a1</p><section>mdo sde</section><text>bcom ldan 'das chos smra ba de dag la bdag gis gzungs sngags kyi tshig 'di dag stsal bar bgyi'o/ /bcom ldan 'das gzungs sngags kyi tshig 'di dag gsan du gsol/ tad+ya thA/ su daN DA/ daN DA ba ti daN DA brta ni/ daN </text></item>
<item><p>194a2</p><section>mdo sde</section><text>Da ku sha la/ daN Da su d+hA ri/ su d+hA ra pa ti bud d+ha pa sh+ya ne/ d+hA ra Ni/ A brta ni/ A brta ni/ sang g+ha pa rI k+Shi te/ sang g+ha ni ra ga sa te/ d+harma pa rI k+Shi te/ sarba satwa ru ta/ kau shal+ya/ kau shal+yA nu ga te/ sing ha bi krI Di te/ a nu brte/ brta ni/ brta li swA hA/ bcom </text></item>
<item><p>194a3</p><section>mdo sde</section><text>ldan 'das gzungs sngags kyi tshig 'di dag byang chub sems dpa' gang gi rna ba'i dbang po la grags pa de ni/ byang chub sems dpa' sems dpa' chen po kun du bzang po'i byin gyis brlabs su rig par bgyi'o/ /bcom ldan 'das dam </text></item>
<item><p>194a4</p><section>mdo sde</section><text>pa'i chos pad ma dkar po'i chos kyi rnam grangs 'di yang 'dzam bu'i gling 'di na spyod pa na/ byang chub sems dpa' gang dag gi lag tu thob par gyur pa na/ bcom ldan 'das chos smra ba de dag gis byang chub sems dpa' kun du bzang po'i </text></item>
<item><p>194a5</p><section>mdo sde</section><text>mthu dang / byang chub sems dpa' kun du bzang po'i gzi brjid kyis/ dam pa'i chos pad ma dkar po'i chos kyi rnam grangs 'di bdag cag gi lag tu thob bo snyam du de ltar rig par bgyi'o/ /bcom ldan 'das gang dag mdo sde 'di </text></item>
<item><p>194a6</p><section>mdo sde</section><text>yi ger 'dri ba dang 'dzin pa'i sems can de dag gis byang chub sems dpa' kun du bzang po'i spyod pa thob par 'gyur ro/ /sems can de dag gis sangs rgyas mang po la dge ba'i rtsa ba bskyed par 'gyur ro/ /bcom ldan 'das </text></item>
<item><p>194a7</p><section>mdo sde</section><text>sems can de dag ni/ de bzhin gshegs pa'i phyag gis spyi bo la byugs par 'gyur ro/ /bcom ldan 'das de dag gis bdag kyang dga' bar bgyis par 'gyur ro/ /gang dag mdo 'di yi ger 'drir stsol ba dang /</text></item>
<item><p>194a8</p><section>mdo sde</section><text>gang dag 'di'i don khong du chud par bgyid pa dang / bcom ldan 'das mdo sde 'di yi ger bris pa de dag /'di nas shi 'phos nas sum bcu rtsa gsum pa'i lha rnams dang skal ba mnyam par skye bar 'gyur te/ skyes ma thag tu de'i </text></item>
<item><p>194b1</p><section>mdo sde</section><text>drung du lha'i bu mo brgyad khri bzhi stong mchi bar 'gyur/ lha'i bu mo de dag rnga bo che tsam gyi cod pan can lha'i bu mo de dag gi nang na gnas par 'gyur ro/ /bcom ldan 'das chos kyi rnam grangs 'di yi gir bris pa'i bsod nams </text></item>
<item><p>194b2</p><section>mdo sde</section><text>kyi phung po yang 'di 'dra lags na/ gang dag lung nod pa dang kha don bgyid pa dang sems pa dang yid la bgyid pa lta smos kyang ci 'tshal/ bcom ldan 'das de lta lags pas/ dam pa'i chos pad ma dkar po'i chos kyi rnam </text></item>
<item><p>194b3</p><section>mdo sde</section><text>grangs 'di sems kyis kun bsams te yi ger bri bar bgyi'o/ /gang mi g.yeng bar yid la bgyid pas yi ger bris na/ de la sangs rgyas brgya stong phyag rkyong bar 'gyur ro/ /'chi ba'i tshe yang sangs rgyas stong gi zhal mthong bar </text></item>
<item><p>194b4</p><section>mdo sde</section><text>'gyur ro/ /ngan 'gro log par ltung bar mchi bar mi 'gyur ro/ /'di nas shi 'phos nas kyang dga' ldan gyi lha rnams dang skal ba mnyam par skye bar 'gyur te/ gang na byang chub sems dpa' sems dpa' chen po byams pa </text></item>
<item><p>194b5</p><section>mdo sde</section><text>mtshan bzang po sum bcu rtsa gnyis dang ldan pa de/ byang chub sems dpa'i tshogs kyis yongs su bskor cing / lha'i bu mo bye ba khrag khrig brgya stong gis mdun gyis bltas te chos 'chad pa der skye'o/ /de lta lags </text></item>
<item><p>194b6</p><section>mdo sde</section><text>pas rigs kyi bu 'am rigs kyi bu mo mkhas pas/ dam pa'i chos pad ma dkar po'i chos kyi rnam grangs 'di gus par yi ger bri bar bgyi'o/ /gus par lung nod par bgyi'o/ /gus par kha </text></item>
<item><p>194b7</p><section>mdo sde</section><text>don du bgyi'o/ /gus par yid la bgyi'o/ /bcom ldan 'das chos kyi rnam grangs 'di yi ger bris pa dang lung mnos pa dang kha don bgyis pa dang bsgoms pa dang yid la bgyis pa ni/ de ltar yon </text></item>
<item><p>194b8</p><section>mdo sde</section><text>tan dpag tu ma mchis par 'gyur ro/ /bcom ldan 'das de lta lags pas/ rigs kyi bu 'am rigs kyi bu mo mkhas pas/ dam pa'i chos pad ma dkar po'i chos kyi rnam grangs 'di bzung </text></item>
<item><p>195a1</p><section>mdo sde</section><text>bar bgyis te/ de dag gi yon tan gyi phan yon 'di snyed tu 'gyur ro/ /bcom ldan 'das de lta lags pas/ ci nas bdag gi byin gyi brlabs kyis chos kyi rnam grangs 'di 'dzam bu'i gling 'di na spyod par 'gyur bar </text></item>
<item><p>195a2</p><section>mdo sde</section><text>bdag gis chos kyi rnam grangs 'di byin gyis brlab par bgyi'o/ /de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas/ byang chub sems dpa' sems </text></item>
<item><p>195a3</p><section>mdo sde</section><text>dpa' chen po kun du bzang po la kun du bzang po khyod skye bo mang po la phan pa'i phyir zhugs pa dang / 'di ltar bsam gyis mi khyab pa'i chos dang ldan zhing snying rje chen pos zin pa'i lhag pa'i bsam pa dang / bsam gyis </text></item>
<item><p>195a4</p><section>mdo sde</section><text>mi khyab pas zin pa'i sems bskyed pas/ khyod kyis chos smra ba de dag la byin gyis rlob pa byed pa legs so legs so zhes bya ba byin no/ /rigs kyi bu gang la la dag byang chub sems dpa' sems dpa' </text></item>
<item><p>195a5</p><section>mdo sde</section><text>chen po kun du bzang po'i ming 'dzin pa de dag gis/ de bzhin gshegs pa dgra bcom pa yang dag par rdzogs pa'i sangs rgyas shAkya thub pa mthong ba dang / dam pa'i chos pad ma dkar po'i chos </text></item>
<item><p>195a6</p><section>mdo sde</section><text>kyi rnam grangs 'di yang bcom ldan 'das shAkya thub pa'i gan nas thos pa dang / de dag gis de bzhin gshegs pa shAkya thub pa mchod pa dang / de bzhin gshegs pa shAkya thub pas chos bstan pa la legs </text></item>
<item><p>195a7</p><section>mdo sde</section><text>so zhes bya ba byin pa dang / chos kyi rnam grangs 'di la rjes su yi rang ba dang / de bzhin gshegs pa shAkya thub pas de dag gi spyi bor phyag bzhag pa dang / de dag gis bcom ldan 'das shAkya thub pa chos gos kyis </text></item>
<item><p>195a8</p><section>mdo sde</section><text>g.yogs par rig par bya'o/ /kun du bzang po rigs kyi bu 'am rigs kyi bu mo de dag /de bzhin gshegs pa'i bstan pa 'dzin par rig par bya'o/ /de dag 'jig rten rgyang phan pa la dga' bar mi 'gyur ro/ /de dag snyan dngags la </text></item>
<item><p>195b1</p><section>mdo sde</section><text>zhugs pa'i sems can rnams la dga' bar mi 'gyur ro/ /de dag gar byed pa dang rol mo byed pa dang gyad dang sha 'tshong ba dang shan pa dang bya gag 'tshong ba dang phag 'tshong ba dang bud med dag gso ba'i sems can rnams la </text></item>
<item><p>195b2</p><section>mdo sde</section><text>dga' bar mi 'gyur ro/ /mdo sde 'di lta bu thos pa dang yi ger bris pa dang 'dzin pa dang klags pa de dag gzhan la sred par mi 'gyur ro/ sems can de dag chos kyi ngo bo nyid dang ldan par 'gyur ro/ /de dag so so'i bdag </text></item>
<item><p>195b3</p><section>mdo sde</section><text>nyid tshul bzhin yid la byed par 'gyur ro/ /rang gi bsod nams kyi stobs bskyed par 'gyur ro/ /de dag sems can rnams kyis mthong na dga' bar 'gyur ro/ /dge slong gang dag mdo sde 'di lta bu 'dzin pa de dag 'dod </text></item>
<item><p>195b4</p><section>mdo sde</section><text>chags kyis gzir bar mi 'gyur ro/ /zhe sdang med pa dang gti mug med pa dang ser sna med pa dang 'chab pa med pa dang nga rgyal med pa dang che ba'i nga rgyal med pa dang log pa'i nga rgyal med par 'gyur ro/ /kun du bzang po </text></item>
<item><p>195b5</p><section>mdo sde</section><text>chos smra ba de dag bdag gi rnyed pas chog shes par 'gyur ro/ /kun du bzang po gang gis phyi ma'i dus phyi ma'i tshe lnga brgya pa tha ma la/ dam pa'i chos pad ma dkar po'i chos kyi rnam grangs 'di 'dzin pa'i dge slong </text></item>
<item><p>195b6</p><section>mdo sde</section><text>mthong na/ 'di snyam du rigs kyi bu 'di ni byang chub kyi snying por 'gro bar 'gyur ro/ /rigs kyi bu 'di ni bdud kyi thab mo'i tshogs las rgyal bar 'gyur ro/ /rigs kyi bu 'di ni chos kyi 'khor lo skor bar 'gyur ro/ /</text></item>
<item><p>195b7</p><section>mdo sde</section><text>'di ni chos kyi rnga rdung bar 'gyur ro/ /'di ni chos kyi dung 'bud par 'gyur ro/ /'di ni chos kyi char rab tu 'bebs par 'gyur ro/ /'di ni chos kyi seng ge'i khri la 'dug par 'gyur ro/ /snyam du sems bskyed par </text></item>
<item><p>195b8</p><section>mdo sde</section><text>bya'o gang dag phyi ma'i dus phyi ma'i tshe lnga brgya pa tha ma la/ chos kyi rnam grangs 'di 'dzin pa'i dge slong de dag brkam par mi 'gyur ro/ /chos gos la chags pa dang / lhung bzed la chags par mi 'gyur ro/ /chos smra ba </text></item>
<item><p>196a1</p><section>mdo sde</section><text>de dag drang por 'gyur ro/ /chos smra ba de dag rnam par thar pa gsum thob par 'gyur ro/ /de dag gi tshe 'di pa bzlog par 'gyur ro/ /gang dag mdo sde 'di lta bu 'dzin pa chos smra ba'i dge slong rnams rmongs par </text></item>
<item><p>196a2</p><section>mdo sde</section><text>byed pa'i sems can de dag dmus long du 'gyur ro/ /gang dag gis mdo sde 'di lta bu 'dzin pa'i dge slong rnams la mi snyan pa bsgrags na/ de dag tshe 'di nyid la lus la sha bkra 'byung bar 'gyur ro/ /gang dag </text></item>
<item><p>196a3</p><section>mdo sde</section><text>mdo sde 'di lta bu yi ger 'dri ba rnams la 'phya ba dang bsting ba de dag so chag par 'gyur ro/ /so thags ngan par 'gyur ro/ /mchu mi sdug par 'gyur ro/ /sna leb par 'gyur ro/ /lag pa dang rkang pa log par </text></item>
<item><p>196a4</p><section>mdo sde</section><text>'gyur ro mig log par 'gyur ro/ /lus dri mi zhim par 'gyur ro/ /lus la 'bras dang 'brum bu phra mo dang rkang shu dang shu ba dang g.yan pas gang bar 'gyur ro/ /gang dag mdo sde 'di lta bu 'dzin pa dang / mdo sde 'di </text></item>
<item><p>196a5</p><section>mdo sde</section><text>lta bu yi ger 'dri ba dang / mdo sde 'di lta bu klog pa dang mdo sde 'di lta bu 'chad pa rnams la mi snyan pa'i tshig bden pa 'am/ mi bden pa bsgrags na sdig pa'i las shin du lci bar rig par bya'o/ /kun du bzang po de </text></item>
<item><p>196a6</p><section>mdo sde</section><text>bas na chos kyi rnam grangs 'di 'dzin pa'i dge slong la rgyang ma nas kyang ldang bar bya'o/ /ji ltar de bzhin gshegs pa la gus par bya ba de bzhin du mdo sde 'di lta bu 'dzin pa'i dge slong la yang gus par bya'o kun du bzang </text></item>
<item><p>196a7</p><section>mdo sde</section><text>po spro bar bya ba'i le'u 'di bshad pa na/ byang chub sems dpa' sems dpa' chen po gang gA'i klung gi bye ma snyed kyis bye ba brgya stong du 'khyil pa zhes bya ba'i gzungs thob par 'gyur ro/ /dam pa'i chos pad ma dkar po las </text></item>
<item><p>196a8</p><section>mdo sde</section><text>kun du bzang pos spro bar bya ba'i le'u zhes bya ba ste nyi shu rtsa drug pa'o// // de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa chos kyi gdan de las bzhengs te thams </text></item>
<item><p>196b1</p><section>mdo sde</section><text>cad dang ldan pa'i byang chub sems dpa' de dag bsdus nas rdzu 'phrul mngon par 'du mdzad pa yongs su grub pa'i phyag g.yas pas/ de dag gi lag pa g.yas pa nas bzung nas de'i tshe 'di skad ces bka' stsal to/ /</text></item>
<item><p>196b2</p><section>mdo sde</section><text>rigs kyi bu dag ngas bskal pa grangs med pa bye ba khrag khrig brgya stong du yang dag par bsgrubs pa bla na med pa yang dag par rdzogs pa'i byang chub 'di khyed kyi lag tu gtad do/ /yongs su gtad do rjes su gtad do/ /</text></item>
<item><p>196b3</p><section>mdo sde</section><text>bzhag go/ /gtams so/ /rigs kyi bu dag khyed kyis ci nas kyang rgya cher rgyas par 'gyur ba de ltar gyis shig /lan gnyis lan gsum du yang bcom ldan 'das kyi phyag g.yas pas thams cad dang ldan pa'i byang chub </text></item>
<item><p>196b4</p><section>mdo sde</section><text>sems dpa'i tshogs kyi lag pa g.yas pa nas bzung ste 'di skad ces bka' stsal to/ /rigs kyi bu dag ngas bskal pa grangs med pa bye ba khrag khrig brgya stong du yang dag par bsgrubs pa bla na med pa yang dag </text></item>
<item><p>196b5</p><section>mdo sde</section><text>par rdzogs pa'i byang chub 'di khyed kyi lag tu gtad do/ /yongs su gtad do/ /rjes su gtad do/ /bzhag go/ /gtams so/ /rigs kyi bu dag khyed kyis blangs la bzung ngo / /klag go/ /kun chub par bya'o/ /</text></item>
<item><p>196b6</p><section>mdo sde</section><text>bstan par bya'o/ /bshad par bya'o/ /sems can thams cad la bsgrags par bya'o/ /rigs kyi bu dag nga la ser sna med do/ /'dzin pa'i sems med do/ /'jigs pa med </text></item>
<item><p>196b7</p><section>mdo sde</section><text>par sangs rgyas kyi ye shes sbyin pa'o de bzhin gshegs pa'i ye shes dang rang byung gi ye shes sbyin pa'o/ /rigs kyi bu dag nga ni sbyin pa'i bdag po chen po ste/ rigs kyi bu dag khyed kyang nga'i rjes su slobs shig ser sna med par </text></item>
<item><p>196b8</p><section>mdo sde</section><text>gyis la de bzhin gshegs pa'i ye shes mthong ba thabs mkhas pa chen po'i chos kyi rnam grangs 'di 'ongs shing lhags pa'i rigs kyi bu dang rigs kyi bu mo dag la yang dag par sgrogs shig rig kyi bu 'am rigs kyi bu mo gang dag </text></item>
<item><p>197a1</p><section>mdo sde</section><text>dad pa dang / sems can gang dag dad pa de dag chos kyi rnam grangs 'di la yang dag par gzud par bya'o rigs kyi bu dag khyed kyis de ltar byas na de bzhin gshegs pa la lan lon par 'gyur ro/ /bcom ldan 'das de bzhin gshegs pa dgra bcom pa yang </text></item>
<item><p>197a2</p><section>mdo sde</section><text>dag par rdzogs pa'i sangs rgyas shAkya thub pas de skad ces bka' stsal nas/ byang chub sems dpa' sems dpa' chen po de dag dga' ba dang / mchog tu dga' bas khyab par byas par gyur nas/ rjes cher bskyed de bcom ldan 'das </text></item>
<item><p>197a3</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba de logs su lus btud lus rab tu btud nas lus bcums te mgo smad nas thal mo sbyar te/ thams cad kyis sgra skad gcig tu </text></item>
<item><p>197a4</p><section>mdo sde</section><text>bcom ldan 'das de bzhin gshegs pa shAkya thub pa la 'di skad ces gsol to/ /bcom ldan 'das de bzhin gshegs pas ji skad bka' stsal pa de bzhin 'tshal lo/ /de bzhin gshegs pa thams cad kyi bka' yongs su rdzogs </text></item>
<item><p>197a5</p><section>mdo sde</section><text>par bgyi'o/ /bcom ldan 'das thugs las chung ngur ci bder bzhugs su gsol/ lan gnyis lan gsum du yang thams cad dang ldan pa'i byang chub sems dpa'i tshogs des sgra skad gcig tu tshig 'di skad ces </text></item>
<item><p>197a6</p><section>mdo sde</section><text>bcom ldan 'das thugs las chung ngur ci bder bzhugs su gsol/ bcom ldan 'das ji skad du de bzhin gshegs pas bka' stsal pa de bzhin du bgyi'o/ /de bzhin gshegs pa thams cad kyi bka' yongs su rdzogs </text></item>
<item><p>197a7</p><section>mdo sde</section><text>par bgyi'o zhes gsol to/ /de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas/ 'jig rten gyi khams gzhan dag nas byon pa'i de bzhin gshegs pa dgra </text></item>
<item><p>197a8</p><section>mdo sde</section><text>bcom pa yang dag par rdzogs pa'i sangs rgyas de dag thams cad slar gshegs su gsol te/ de bzhin gshegs pa dgra bcom pa yang dag par rdzogs pa'i sangs rgyas de dag la ci bder gnas par mdzod cig ces de bzhin </text></item>
<item><p>197b1</p><section>mdo sde</section><text>gshegs pa de dag la ci bder gnas par mdzod cig ces bya bar gsungs so/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang de'i mchod rten yang gnas ji lta ba </text></item>
<item><p>197b2</p><section>mdo sde</section><text>bzhin du gzhag go/ /de bzhin gshegs pa dgra bcom pa yang dag par rdzogs pa'i sangs rgyas de la ci bder bzhugs shig ces gsungs so/ /bcom ldan 'das kyis de skad ces bka' stsal nas de bzhin gshegs pa dgra bcom pa yang </text></item>
<item><p>197b3</p><section>mdo sde</section><text>dag par rdzogs pa'i sangs rgyas grangs med dpag tu med pa 'jig rten gyi khams gzhan dag nas byon te/ rin po che'i shing ljon pa dag gi drung na seng ge'i khri la bzhugs pa de dag dang / de bzhin gshegs pa dgra bcom pa yang dag par rdzogs </text></item>
<item><p>197b4</p><section>mdo sde</section><text>pa'i sangs rgyas rin chen mang dang / thams cad dang ldan pa'i byang chub sems dpa'i tshogs de dag dang / spyod pa khyad par can la sogs pa sa rum nas 'thon pa'i byang chub sems dpa' sems dpa' chen po grangs med dpag tu med pa </text></item>
<item><p>197b5</p><section>mdo sde</section><text>de dag dang nyan thos chen po de dag dang 'khor bzhi po de dag dang lha dang mi dang lha ma yin dang dri zar bcas pa'i 'jig rten thugs yid rangs te/ bcom ldan 'das kyis gsungs pa la mngon par bstodo/ /'phags pa dam pa'i chos pad </text></item>
<item><p>197b6</p><section>mdo sde</section><text>ma dkar po las yongs su gtad pa'i le'u zhes bya ste nyi shu bdun pa'o// //gang na mdo sde 'di yod par me mar mur gyi dong 'bogs shing / /spu gri gtams las 'dzegs nas kyang / /rigs kyi bu dag 'gro bar bya/ /'phags pa dam pa'i chos </text></item>
<item><p>197b7</p><section>mdo sde</section><text>pad ma dkar po'i chos kyi rnam grangs yongs su rgyas pa chen po'i mdo sde byang chub sems dpa' rnams la gdams pa/ sangs rgyas thams cad kyis yongs su bzung ba sangs rgyas thams cad kyi gsang chen/ sangs rgyas thams </text></item>
<item><p>197b8</p><section>mdo sde</section><text>cad kyi sba ba sangs rgyas thams cad kyi rigs/ sangs rgyas thams cad kyi gsang ba'i gnas/ sangs rgyas thams cad kyi byang chub kyi snying po sangs rgyas thams cad kyi chos kyi 'khor lo skor ba/ sangs rgyas thams cad </text></item>
<item><p>198a1</p><section>mdo sde</section><text>kyi sku gcig tu 'dus pa/ thabs mkhas pa chen po theg pa gcig tu bstan pa/ don dam pa bsgrub pa bstan pa'i mdo rdzogs so// // rgya gar gyi mkhan po su ren dra bod+hi dang / zhu chen gyi lo ts+tsha ba ban de sna nam ye shes </text></item>
<item><p>198a2</p><section>mdo sde</section><text>sdes bsgyur zhing zhus te gtan la phab pa// // rgya gar skad du/ Ar+ya sarba d+harma gu Na byU ha rA dza nA ma ma hA yA na sU tra/ bod skad du/ 'phags pa chos thams cad kyi yon tan bkod pa'i rgyal po zhes bya ba theg pa </text></item>
<item><p>198a3</p><section>mdo sde</section><text>chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa'i dus gcig na/ bcom ldan 'das rgyal po'i khab na 'od ma'i tshal bya ka lan da ka gnas pa na/ dge slong lnga brgya tham </text></item>
<item><p>198a4</p><section>mdo sde</section><text>pa'i dge slong gi dge 'dun chen po dang / byang chub sems dpa' stong nyis brgya thams cad kyang gzungs thob pa/ chags pa med pa'i ye shes mthong ba/ spyod yul chags pa med pa/ thabs mkhas pa/ khams gsum thams cad la sems </text></item>
<item><p>198a5</p><section>mdo sde</section><text>snyoms pa/ phan pa dang snying rje'i lhag pa'i bsam pa la zhugs pa/ de bzhin gshegs pa'i chos kyi 'brel ba'i gtam 'dri ba sha stag la 'di lta ste/ byang chub sems dpa' sems dpa' chen po byams pa dang / byang chub sems dpa' </text></item>
<item><p>198a6</p><section>mdo sde</section><text>sems dpa' chen po rtag tu brtson dang / byang chub sems dpa' sems dpa' chen po mnyam pa nyid la gnas pa dang / byang chub sems dpa' sems dpa' chen po mi g.yo ba dang / byang chub sems dpa' sems dpa' chen po blo gros </text></item>
<item><p>198a7</p><section>mdo sde</section><text>bzang po dang / byang chub sems dpa' sems dpa' chen po blo gros chen po dang / byang chub sems dpa' sems dpa' chen po spobs pa mtha' yas dang / byang chub sems dpa' sems dpa' chen po rab gnon blo gros dang /</text></item>
<item><p>198a8</p><section>mdo sde</section><text>byang chub sems dpa' sems dpa' chen po spyan ras gzigs dbang phyug dang / de dag la sogs pa byang chub sems dpa' stong nyis brgya dang / brgya byin dang / tshangs pa dang 'jig rten skyong ba rnams dang / klu'i rgyal po rnams dang / srin po'i bdag po thams </text></item>
<item><p>198b1</p><section>mdo sde</section><text>cad dang / gnod sbyin mo sum brgya dang / gzhan mu stegs can spyod pa pa dang / kun tu rgyu dang / gcer bu pa drug stong dang / nam mkha' lding gi rgyal po bdun dang thabs gcig tu bzhugs te/ de dag thams cad kyis de bzhin gshegs pa la </text></item>
<item><p>198b2</p><section>mdo sde</section><text>bskor ba byas nas/ de bzhin gshegs pa la mchod pa'i las bya ba'i phyir lha'i me tog gi char mngon par phab bo/ /tsan dan gyi phye ma'i char yang mngon par phab bo/ /lha'i sil snyan dang pheg rdob pa dag kyang de bzhin gshegs pa </text></item>
<item><p>198b3</p><section>mdo sde</section><text>la mchod pa'i las bya ba'i phyir bsgrags so/ /gang dag de bzhin gshegs pa'i bstan pa la mngon par dad pa de dag thams cad kyis kyang tshig 'di skad ces gsol to/ /bcom ldan 'das legs so legs so/ /bcom ldan </text></item>
<item><p>198b4</p><section>mdo sde</section><text>'das de bzhin gshegs pa'i bstan pa nyon mongs pa thams cad zad par bgyid pa 'di ni rdzu 'phrul che ste legs so legs so/ /de nas bcom ldan 'das de'i tshe nyon mongs pa thams cad rnam par 'jom pas rdul med pa'i </text></item>
<item><p>198b5</p><section>mdo sde</section><text>rgyal mtshan zhes bya ba'i ting nge 'dzin la snyoms par zhugs nas/ ting nge 'dzin de'i mthus sa chen po 'di mtho ba dang dma' bar byas te/ 'gul/ rab tu 'gul/ kun tu rab tu 'gul/ g.yos/ rab tu g.yos/ kun tu rab tu </text></item>
<item><p>198b6</p><section>mdo sde</section><text>g.yos/ ldeg rab tu ldeg /kun tu rab tu ldeg /'khrugs/ rab tu 'khrugs/ kun tu rab tu 'khrugs/ 'ur 'ur/ rab tu 'ur 'ur/ kun tu rab tu 'ur 'ur/ chem chem/ rab tu chem chem/ kun tu rab tu chem chem/ mo/ /lha'i </text></item>
<item><p>198b7</p><section>mdo sde</section><text>tsan dan gyi phye ma'i char yang bab bo/ /lha'i me tog gi char yang bab bo/ /lha'i 'od kyi snang ba yang byung ngo / /stong gsum gyi stong chen po'i 'jig rten gyi khams 'dir sems can gang su dag ngan song du skyes pa de dag thams cad kyang </text></item>
<item><p>198b8</p><section>mdo sde</section><text>ngan song rnams las yongs su grol bar gyur to/ /lha'i dbang po dang / klu'i dbang po dang / gnod sbyin gyi dbang po dang / srin po'i dbang po dang / mi'i dbang po de dag thams cad kyi gnas rnams kyang snang bar gyur to/ /lha'i sil snyan gyi sgra dag </text></item>
<item><p>199a1</p><section>mdo sde</section><text>kyang grag go/ /lha'i 'od dag kyang snang bar gyur to/ /lha'i spos kyi ngad ldan par gyur to/ /de nas de dag thams cad kyang cho 'phrul chen po de mthong nas ya mtshan du gyur te 'di snyam du sems so/ /gnas 'di dag </text></item>
<item><p>199a2</p><section>mdo sde</section><text>snang bar gyur pa 'di dang / cho 'phrul chen po snang bar gyur pa 'di dang / sa chen po g.yos pa 'di dang / me tog gi char chen po bab pa 'di su'i mthu yin/ su'i byin gyi brlabs yin zhig gu snyam nas/ de dag thang cig cang mi zer </text></item>
<item><p>199a3</p><section>mdo sde</section><text>sems nas gcig la gcig 'di skad du 'di ni de bzhin gshegs pa'i mthu yin no/ /'di ni de bzhin gshegs pa'i rnam par 'phrul pa yin no zhes smras so/ /de nas rgyal po chen po bzhi 'di snyam du sems te/ bdag cag </text></item>
<item><p>199a4</p><section>mdo sde</section><text>de bzhin gshegs pa la blta ba dang / phyag bya ba dang / mchod pa dang / chos nyan pa'i phyir bcom ldan 'das ga la ba der 'dong gor ma chag snyam mo/ /de nas lha'i dbang po dang / klu'i dbang po dang / gnod sbyin gyi dbang po dang / srin po'i </text></item>
<item><p>199a5</p><section>mdo sde</section><text>dbang po rdzu 'phrul che zhing mthu che ba de dag thams cad kyis lha'i me tog ud pa la dang / pad ma dang ku mu da dang / pad ma dkar po dang / dri mchog dang / man dA ra ba dang / man dA ra ba chen po dag khyer nas 'od ma'i tshal bya ka lan da ka gnas </text></item>
<item><p>199a6</p><section>mdo sde</section><text>pa ga la ba dang / bcom ldan 'das ga la ba der dong ste lhags nas/ bcom ldan 'das la mngon par mchod de phyag byas so/ /me tog gi char chen po des kyang sa chen po 'di pus mo nub tsam du khyab par 'dug go/ /de nas byang </text></item>
<item><p>199a7</p><section>mdo sde</section><text>chub sems dpa' sems dpa' chen po de dag thams cad chos mnyan pa'i phyir bcom ldan 'das la lan gsum bskor ba byas nas phyogs gcig tu 'khod do/ /de nas byang chub sems dpa' sems dpa' chen po lag na rdo rje </text></item>
<item><p>199a8</p><section>mdo sde</section><text>byang chub sems dpa' bye ba phrag du mas bskor cing / lha bye ba phrag du mas bskor te/ rig sngags 'chang brgya phrag du mas mdun du bdar bas rdzu 'phrul dang mthu chen po dang / bkod pa chen po dang / me tog dang / spos dang / me tog phreng dang bdug </text></item>
<item><p>199b1</p><section>mdo sde</section><text>pa dang / rol mo'i sgra dang / sil snyan dang / pheg rdob pa chen pos de bzhin gshegs pa dge slong gi dge 'dun dang / byang chub sems dpa'i tshogs dang bcas pa la mngon par mchod do/ /de nas de'i tshe byang chub sems dpa' </text></item>
<item><p>199b2</p><section>mdo sde</section><text>bkod pa'i rgyal pos lha'i bkod pa dang / bkod pa'i mthu dang / me tog gi char chen pos de bzhin gshegs pa la mchod pa byas so/ /de nas byang chub sems dpa' sems dpa' chen po de dag gis 'dus pa chen po de mthong </text></item>
<item><p>199b3</p><section>mdo sde</section><text>nas/ chos kyi 'bel ba'i gtam 'dod par gyur to/ /de nas bcom ldan 'das kyis byang chub sems dpa' de dag gi sems thugs kyis mkhyen nas/ byang chub sems dpa' bkod pa'i rgyal po de la 'di skad ces bka' </text></item>
<item><p>199b4</p><section>mdo sde</section><text>stsal to/ /rigs kyi bu song la sa chen po 'di ltos shig /de nas byang chub sems dpa' bkod pa'i rgyal pos sa chen po bltas so/ /bltas nas kyang bcom ldan 'das la 'di skad ces gsol to/ /bcom ldan 'das bdag </text></item>
<item><p>199b5</p><section>mdo sde</section><text>gis sa chen po bltas lags te/ bcom ldan 'das bcom ldan 'das kyis sems can thams cad la bde ba'i 'dus pa chen po mdzad pa mthong lags so/ /bcom ldan 'das kyis bka' stsal pa/ bkod pa'i rgyal po </text></item>
<item><p>199b6</p><section>mdo sde</section><text>srog chags drug khri bzhi stong bla na med pa yang dag par rdzogs pa'i byang chub tu deng kho na lung bstan par 'gyur ro/ /de nas byang chub sems dpa' sems dpa' chen po lag na rdo rjes bcom ldan 'das kyi zhabs </text></item>
<item><p>199b7</p><section>mdo sde</section><text>gnyis la gtugs nas/ bcom ldan 'das la 'di skad ces gsol to/ /bcom ldan 'das lha dang / klu dang gnod sbyin dang / srin po dang / mi dang / spyod pa pa dang / kun tu rgyu mang po 'dus lags so/ /bde bar gshegs pa </text></item>
<item><p>199b8</p><section>mdo sde</section><text>sems can mang po 'dus lags so/ /bcom ldan 'das chos mnyan pa'i dus ni 'di lags so/ /bde bar gshegs pa chos mnyan pa'i dus ni 'di lags so/ /de nas bcom ldan 'das cang mi gsung bar gyur nas/ byang chub sems </text></item>
<item><p>200a1</p><section>mdo sde</section><text>dpa' lag na rdo rjes lan gnyis lan gsum gyi bar du de bzhin gshegs pa la gsol ba btab ste/ bcom ldan 'das bstan du gsol/ bde bar gshegs pa bstan du gsol/ sems can thams cad kyi bsam pa grub par </text></item>
<item><p>200a2</p><section>mdo sde</section><text>mdzad du gsol/ bcom ldan 'das 'gyod pa bsal ba dang / sems can thams cad la sman pa dang bde ba'i slad du chos thams cad kyi yon tan bkod pa'i rgyal po zhes bgyi ba'i mdo/ nyon mongs pa thams cad zad par bgyid pa/ bdud </text></item>
<item><p>200a3</p><section>mdo sde</section><text>thams cad yang dag par 'joms pa/ sdig pa thams cad zad par bgyid pa/ sems can ma dad pa rnams dad par bgyid pa/ mu ge'i gnod pa zhi bar bgyid pa/ nad thams cad zhi bar bgyid pa/ dus ma lags par 'chi ba thams cad zlog </text></item>
<item><p>200a4</p><section>mdo sde</section><text>pa/ bdag gis de bzhin gshegs pa glog snang ba las thos nas/ thos pa'i mod la chos thams cad mngon du gyur cing / ngan song thams cad yang dag par chad de/ las kyi sgrib pa thams cad yang dag par chad pa gang lags pa de bstan </text></item>
<item><p>200a5</p><section>mdo sde</section><text>par gsol/ de nas bcom ldan 'das kyis byang chub sems dpa' lag na rdo rje la 'di skad ces bka' stsal to/ /rigs kyi bu phyi ma'i dus phyi ma'i tshe sems can nga'i bstan pa la ma dad pa dang / de bzhin gshegs pas gsungs pa'i </text></item>
<item><p>200a6</p><section>mdo sde</section><text>mdo sde dag la mngon par ma dad cing yid mi ches la/ tshig 'di skad du 'di ni de bzhin gshegs pas gsungs pa'i mdo sde ma yin no/ /'di la ni legs pa byas pa dang / nyes pa byas pa'i las kyi 'bras bu rnam par smin pa ci yang </text></item>
<item><p>200a7</p><section>mdo sde</section><text>med do zhes zer ba dag 'byung bar 'gyur te/ de dag ni chags pas zil kyis non nas/ mchod pa yang mngon par 'du byed par mi 'gyur la/ chos smra ba de dag la yang mchod pa byed par mi 'gyur te/ de dag ni tshe 'di nyid la </text></item>
<item><p>200a8</p><section>mdo sde</section><text>yang 'khrug pa mang po 'byung bar 'gyur la/ phyis kyang sems can dmyal ba rnams su btso bar 'gyur te/ rigs kyi bu 'di ni de bzhin gshegs pa rnams kyi yab yum dang 'dra la/ las thams cad zad par byed pa'i mdo </text></item>
<item><p>200b1</p><section>mdo sde</section><text>sde'i rgyal po chen po mnyan pa'i dus ma yin te/ gzhan mu stegs can spyod pa pa dang / kun tu rgyu de dag dang / sems can mang po gzhan dag kyang ngan song du 'gro bar 'ong ngo / /rigs kyi bu de dag ni mdo sde'i rgyal po 'di la dad par mi </text></item>
<item><p>200b2</p><section>mdo sde</section><text>'gyur te/ 'dod pas ldongs pa'i yid kyis khyim yongs su skyong bar byed cing / rmo rko dang / tshong dang / g.yul 'gyed pa dang / 'thab pa la sred par 'gyur ro/ /de nas shi 'phos nas kyang sems can dmyal ba chen po brgyad po </text></item>
<item><p>200b3</p><section>mdo sde</section><text>dag tu btso bar 'gyur ro/ /de nas de'i tshe srog chags brgyad khri stan las langs nas/ bcom ldan 'das kyi zhabs la gtugs te 'di skad ces gsol to/ /bcom ldan 'das bdag cag ni dad par bgyid lags so/ /mngon </text></item>
<item><p>200b4</p><section>mdo sde</section><text>par mchod par bgyid lags so/ /rgyas par yang bgyid lags so/ /'dri ba dang / klog pa dang / nyan du stsal ba dang / 'don pa la spro bar bgyid lags so/ /slad kyis chos ma lags pa'i dus de la bab na/ spyo ba dang / brgyad </text></item>
<item><p>200b5</p><section>mdo sde</section><text>bkag pa dang / bsdigs pa bzod par bgyid lags so/ /bcom ldan 'das bdag cag ni bka' drin gzo bar bgyid kyi/ bka' drin mi gzo bar mi bgyid de/ bdag slad kyis 'gyod par 'gyur bar mi bgyid lags so/ /</text></item>
<item><p>200b6</p><section>mdo sde</section><text>bcom ldan 'das chos thams cad kyi yon tan bkod pa'i rgyal po zhes bgyi ba'i mdo bstan du gsol/ 'di ni slad ma'i dus slad ma'i tshe de bzhin gshegs pa'i phrin las bgyid par 'gyur ba lags so/ /de nas bcom </text></item>
<item><p>200b7</p><section>mdo sde</section><text>ldan 'das la byang chub sems dpa' lag na rdo rjes 'di skad ces gsol to/ /bcom ldan 'das byang chub sems dpa' sems dpa' chen pos dge ba'i bshes gnyen ji ltar yongs su btsal bar bgyi/ bcom ldan 'das </text></item>
<item><p>200b8</p><section>mdo sde</section><text>kyis bka' stsal pa/ rigs kyi bu 'di la byang chub sems dpa' sems dpa' chen pos rgyun mi 'chad par dge ba'i bshes gnyen la lta bar 'dod pa dang / brtson 'grus brtsams pa dang / bsam pa yongs su dag pa dang /</text></item>
<item><p>201a1</p><section>mdo sde</section><text>chos 'dod par byas te/ chos bzhi po de dag dang ldan pa'i byang chub sems dpa' sems dpa' chen pos dge ba'i bshes gnyen yongs su btsal bar bya'o/ /byang chub sems dpa' lag na rdo rjes gsol pa/ bcom ldan 'das </text></item>
<item><p>201a2</p><section>mdo sde</section><text>byang chub sems dpa' dgon pa na gnas pas ji ltar bgyi lags/ bcom ldan 'das kyis bka' stsal pa/ 'di lta ste/ khyim na gnas pa yongs su spangs pa dang / mi dge ba'i bshes gnyen gyi 'du 'dzi yongs su spang ba dang / bdog pa thams </text></item>
<item><p>201a3</p><section>mdo sde</section><text>cad yongs su gtang bar bya'o/ /de nas bcom ldan 'das la byang chub sems dpa' sems dpa' chen po 'phags pa spyan ras gzigs dbang phyug gis 'di skad ces gsol to/ /bcom ldan 'das bdag gis ni gang gis chos kyi </text></item>
<item><p>201a4</p><section>mdo sde</section><text>rnam grangs 'di thos nas ngan song du mchi bar 'gyur ba de ma mthong ste/ de ni gnas ma mchis so/ /bcom ldan 'das gang la la chos kyi rnam grangs 'di nyan pa dang / 'di la phyag 'tshal ba de ni rdzu 'phrul che zhing mthu che ba lags na/ gang yi </text></item>
<item><p>201a5</p><section>mdo sde</section><text>ger 'dri ba dang / yi ger 'drir stsol ba dang / 'chang ba dang / klog pa dang / gdugs dang / rgyal mtshan dang / ba dan rnams kyis mchod pa bgyid pa dang / chos smra ba de la yang gos dang / rgyan rnams kyis mchod par bgyid pa </text></item>
<item><p>201a6</p><section>mdo sde</section><text>lta smos kyang ci 'tshal te/ de ni sangs rgyas thams cad kyi byin gyis brlabs pa lags so/ /de ni de bzhin gshegs pas bde ba can gyi 'jig rten gyi khams su lung bstan pa kho na lags so/ /chos smra ba de ni de bzhin </text></item>
<item><p>201a7</p><section>mdo sde</section><text>gshegs pa dang 'dra ba kho nar lta bar bgyi'o/ /bcom ldan 'das kyis bka' stsal pa/ rigs kyi bu de ni de bzhin te/ legs so legs so/ /chos smra ba de la ni ngas kyang mchod par bya'o/ /'jig rten gyi </text></item>
<item><p>201a8</p><section>mdo sde</section><text>khams bde ba can du yang lung bstan par bya'o/ /gang de bzhin gshegs pa la bla ma'i sri zhu byed cing me tog dang / bdug spos dang / spos dang / me tog phreng dang / byug pa dang / gos dang / rgyan rnams dang / gdugs </text></item>
<item><p>201b1</p><section>mdo sde</section><text>dang rgyal mtshan dang / ba dan rnams kyis mchod pa byed pa de ni dus ma yin par 'chi bas 'chi bar mi 'gyur ro/ /pha rol gyi dmag tshogs kyis 'jigs pa yang med/ mu ge'i gnod pa'i 'jigs pa yang med/ bu las gyur </text></item>
<item><p>201b2</p><section>mdo sde</section><text>pa'i yid mi bde ba yang med/ chung ma las gyur pa'i yid mi bde ba yang med la/ bsam pa thams cad kyang yongs su rdzogs par 'gyur ro/ /rigs kyi bu de bzhin gshegs pa rnams 'byung ba dang / mdo sde'i rgyal po 'di thos </text></item>
<item><p>201b3</p><section>mdo sde</section><text>pa ni dka'o/ /rigs kyi bu grong ngam/ grong khyer ram/ grong rdal lam/ khyim 'am/ dgon pa'i gnas gang la lar chos kyi rnam grangs 'di spyod pa'i sa phyogs de ni de bzhin gshegs pas yongs su bzung ba yin no/ /de nas bcom </text></item>
<item><p>201b4</p><section>mdo sde</section><text>ldan 'das la byang chub sems dpa' lag na rdo rjes 'di skad ces gsol to/ /bcom ldan 'das spyan ras gzigs dbang phyug spyan ras gzigs dbang phyug ces bgyi ba ci'i slad du de skad ces bgyi lags/</text></item>
<item><p>201b5</p><section>mdo sde</section><text>bka' stsal pa/ gang gi phyir 'di ltar 'jig rten thams cad la lta bar byed/ rtog par byed/ tshim par byed/ yongs su skyong bar byed/ yang dag par dbugs 'byin par byed cing / snying rje'i sems dang / bde ba'i sems </text></item>
<item><p>201b6</p><section>mdo sde</section><text>dang / byams pa'i sems dang / snying brtse ba'i sems dang ldan la/ bsam pa thams cad yongs su rdzogs par byed pas na de'i phyir spyan ras gzigs dbang phyug ces bya'o/ /de nas byang chub sems </text></item>
<item><p>201b7</p><section>mdo sde</section><text>dpa' lag na rdo rjes gsol pa/ bcom ldan 'das spyan ras gzigs dbang phyug gi ming tsam la rtog pa gang lags pa de yang bsam pa thams cad yongs su rdzogs par 'gyur na/ gang dag de bzhin gshegs pa la </text></item>
<item><p>201b8</p><section>mdo sde</section><text>mngon par mchod pa dang / chos kyi rnam grangs 'di la mngon par dad pa dang / 'chang ba dang / klog pa dang / yi ger 'dri ba dang / yi ger 'drir stsol ba dang / gos dang / rgyan gyi mchod pa chen po dag gis mchod par bgyid pa dang / rgyan gyis </text></item>
<item><p>202a1</p><section>mdo sde</section><text>brgyan nas yi ger 'dri ba dang / yi ger 'drir stsol ba lta smos kyang ci 'tshal lags/ de nas bcom ldan 'das la byang chub sems dpa' 'phags pa spyan ras gzigs dbang phyug gis 'di skad ces </text></item>
<item><p>202a2</p><section>mdo sde</section><text>gsol to/ /bcom ldan 'das chos kyi rnam grangs 'di ni mthu che ste/ de bzhin gshegs pa'i phrin las bgyid pa lags so/ /bcom ldan 'das kyis bka' stsal pa/ rigs kyi bu rgyal ba can zhes bya ba'i gzungs </text></item>
<item><p>202a3</p><section>mdo sde</section><text>yod de/ de ni nga byang chub sems dpar gyur pa na de bzhin gshegs pa rgyal ba'i dbyangs las/ blangs te/ thob pa'i mod la yang sa bcu thob par gyur la/ srog chags stong phrag du mas kyang chos la bzod pa thob par gyur to/ /</text></item>
<item><p>202a4</p><section>mdo sde</section><text>de nas byang chub sems dpa' de dag gis 'di skad ces gsol to/ /bcom ldan 'das gzungs mthu chen po bstan par gsol/ de nas bcom ldan 'das de bzhin gshegs pa bya ka la ping ka'i sgra dang gdangs sgrogs </text></item>
<item><p>202a5</p><section>mdo sde</section><text>pas gzungs 'di bka' stsal pa/ tad ya thA/ dza ya dza ya/ dza ya ba ha/ kha ba ha/ dza ya ba ha/ hu lu hu lu/ pad ma pe/ a ba ma ba me/ sa ra sa ra Ne/ d+hi ri d+hi ri/ d+hi ri d+hi ri/ de ba tA a nu pa la ni/ yud d+ha ud ta re Ne/ pa ra tsakra ni pa ra Ne/</text></item>
<item><p>202a6</p><section>mdo sde</section><text>pU ra ya b+ha ga bAn sarba a sha na/ ma ma sarba karma k+Sha pa ya/ bud d+ha a d+hiSh+tha ne na swA hA/ rigs kyi bu 'di ni rgyal ba can zhes bya ba'i gzungs yin te/ sdig pa thams cad zad par byed pa/ nor dang / 'bru </text></item>
<item><p>202a7</p><section>mdo sde</section><text>rnam par 'phel bar byed pa/ pha rol gyi dmag tshogs zlog par byed pa/ mu ge'i gnod pa rab tu zhi bar byed pa/ tshe nur bar byed pa ste/ 'di ni de bzhin gshegs pa rnams kyi yab yum dang 'dra ba'i chos kyi rnam grangs yin no/ /rigs </text></item>
<item><p>202a8</p><section>mdo sde</section><text>kyi bu la la zhig gis chos kyi rnam grangs 'di dang / gzungs kyi gsang sngags kyi tshig rnams la phyag 'tshal zhing bsam pa yongs su dag pas mchod par byed de/ yi ger 'dri ba dang / yi ger 'drir 'jug pa dang / mchod pa chen pos chos smra </text></item>
<item><p>202b1</p><section>mdo sde</section><text>ba de la mchod pa de ni las kyi sgrib pa thams cad zad par 'gyur ro/ /dus ma yin par 'chi bas 'chi bar mi 'gyur ro/ tshe 'di nyid la yang bde ba myong bar 'gyur te/ bus yid bde bar 'gyur ba dang / chung mas yid bde bar 'gyur ba dang /</text></item>
<item><p>202b2</p><section>mdo sde</section><text>khyim gyis yid bde bar 'gyur ba dang / rgyal srid kyis yid bde bar 'gyur la/ bsam pa thams cad kyang yongs su rdzogs par 'gyur ro/ /de nas bcom ldan 'das la byang chub sems dpa' lag na rdo rjes 'di skad ces gsol to/ /</text></item>
<item><p>202b3</p><section>mdo sde</section><text>bcom ldan 'das chos kyi rnam grangs 'di la phyag 'tshal lo/ /chos smra ba de dag dang / chos kyi rnam grangs 'di yi ger 'dri ba rnams dang / 'chang ba rnams dang / klog pa rnams la yang mchod par 'tshal lo/ /gang la la chos kyi </text></item>
<item><p>202b4</p><section>mdo sde</section><text>rnam grangs 'di la mchod pa bgyid pa dang / chos smra ba de dag la yang gos dang / rgyan rnams dang / gdugs dang / bzhon pa rnams kyis mchod par bgyid pa de dag gis ni/ de bzhin gshegs pa thams cad la mchod pa bgyid pa lags so/ /</text></item>
<item><p>202b5</p><section>mdo sde</section><text>bcom ldan 'das de ni bdag dang byang chub sems dpa' thams cad la yang mchod pa'i mchog gis mchod pa bgyid pa lags so/ /rgyal srid thams cad la yang bdag gis bsrung bar bgyi'o/ /bsam pa thams cad kyang </text></item>
<item><p>202b6</p><section>mdo sde</section><text>yongs su rdzogs par bgyi'o/ /rgyal srid thams cad la yang mchod par 'gyur bar bgyi'o/ /bcom ldan 'das bdag gis kyang chos nyan pa de dag gi don du gzungs kyi gsang sngags kyi tshig rnams rjes su stsal bar 'tshal lo/ /</text></item>
<item><p>202b7</p><section>mdo sde</section><text>bsam pa thams cad kyang yongs su rdzogs par bgyi'o/ /snying blas su yang bgyi'o/ /bcom ldan 'das kyis bka' stsal pa/ rigs kyi bu sems can rnams kyi don gyi phyir smros shig /de nas byang chub sems dpa' lag na rdo rjes </text></item>
<item><p>202b8</p><section>mdo sde</section><text>gzungs kyi gsang sngags kyi tshig 'di dag smras so/ /na maHsarba ta thA ga ta nAM/ na mo a ma tI b+ha ya/ ta thA ga tA ya/ na maHsarba bud d+ha bo d+hi sa twA nAM/ na maHsarba ma hA ra d+hi ke b+h+yaHtad+ya thA/ hu hu he he/ ma ti ma ti/ ma hA ma ti/ badzra ma ti/ dri d+yA badzra ma ti/ ta thA ga ta a </text></item>
<item><p>203a1</p><section>mdo sde</section><text>nu pa ri pa li te/ sa ra sa ra/ a yo mu khi b+h+r-i ku Ti/ b+h+r-i ku Ta mu khi/ kri pe kri pA mu khi/ sad t+ya ba tsa na/ ma nu sma ra/ b+ha ga bAn badzra pA Ni/ sarba karma a ba ra Na ni k+ShA pa/ sarba a sha ma pa ra pu ra ya/ de hi me ba ra ma/ bud d+ha sang </text></item>
<item><p>203a2</p><section>mdo sde</section><text>t+ye na/ bo d+hi sa twA sad t+ye na swA hA/ btsun pa bcom ldan 'das gang la la byang chub sems dpa'i sa btsal 'tshal ba dang / de bzhin gshegs pa blta ba dang / sangs rgyas kyi zhing du skye ba dang / rgyal srid dang / longs spyod 'tshal ba dang /</text></item>
<item><p>203a3</p><section>mdo sde</section><text>yul gru 'tshal ba dang / nor 'tshal ba dang / 'bru 'tshal ba des ni chos kyi rnam grangs 'di dang / chos smra ba de la mchod pa chen pos mchod par bgyi'o/ /gang yi ger 'dri ba dang / 'chang ba dang / klog pa de la yang spos dang / me tog phreng </text></item>
<item><p>203a4</p><section>mdo sde</section><text>dang / byug pa dang / mal cha dang / stan dang / gos dang / rgyan rnams dang / gdugs dang / bzhon pa rnams kyis mchod par bgyi ste/ bcom ldan 'das de la ni bdag gis bsrung bar bgyi'o/ /rgyal srid thams cad la yang ches </text></item>
<item><p>203a5</p><section>mdo sde</section><text>mchod par 'gyur bar bgyi'o/ /ji ltar 'tshal ba bzhin du sems dang / yid bde bar bgyi'o/ /bu gcig pa bzhin du yongs su bskyang bar bgyi'o/ /gang la la bdag mthong bar 'tshal ba dang / stobs kyis 'khor los sgyur bar </text></item>
<item><p>203a6</p><section>mdo sde</section><text>'gyur ba dang / ting nge 'dzin 'thob pa dang / thos pa 'dzin par 'gyur ba dang / khams rnam par smin par 'gyur ba dang / lus mi snang bar 'gyur ba dang / nam mkha' las mchi bar 'tshal ba des ni zla ba yar gyi ngo tshes brgyad la nyin mtshan </text></item>
<item><p>203a7</p><section>mdo sde</section><text>du smyung ba bgyis la gzugs bgyid du stsal te/ rdo rje 'chang gi gzugs 'dam bu mda' rgyu'i mdog can rgyan thams cad kyis brgyan pa/ zhi ba'i tshul can sku gdung dang ldan par bgyi'o/ /dbus su ni de bzhin gshegs pa </text></item>
<item><p>203a8</p><section>mdo sde</section><text>shAkya thub pa bzhugs par bgyi'o/ /g.yas logs su ni 'phags pa spyan ras gzigs dbang phyug lag pa bzhi pa rgyan thams cad kyis brgyan pa/ sku gdung dang bcas pa gzhag go/ /g.yas g.yon dag tu ni rgyal po chen po bzhi mchod </text></item>
<item><p>203b1</p><section>mdo sde</section><text>pa bgyid pa gzhag go/ /sgrub pa po'i rigs kyi bu des kyang gtsang sbra bgyi ba dang / dus gsum du khrus bgyi ba dang / dus gsum du gos brje bar bgyi'o/ /sems can thams cad la yang byams pa'i sems su bgyi'o/ /zla ba yar </text></item>
<item><p>203b2</p><section>mdo sde</section><text>gyi ngo tshes brgyad nas brtsams te/ zla ba phyi ma nya ba tshes bcwa lnga'i bar du zas su nas kyi 'o thug 'tshal zhing / dus gsum du bzlas brjod bgyi'o/ /bdug pa ni a ga ru dang / tsan dan dang ce pog dang / gu gul dbul lo/ /lan sum </text></item>
<item><p>203b3</p><section>mdo sde</section><text>'bum gyi bar du bzlas brjod bgyi ste/ de ni sngar bsnyen pa bgyi ba lags so/ /sku gdung dang ldan pa'i mchod rten nam/ dgon pa'i gnas su spos dang / bdug pa dang me tog sna tshogs dang / ba dan sna tshogs kyis kyang mchod </text></item>
<item><p>203b4</p><section>mdo sde</section><text>par bgyi'o/ /dkar bag gi lha bshos dag kyang dbul bar bgyi'o/ /chos kyi rnam grangs 'di yang yi ger 'drir stsal cing / gos dang rgyan dang / lhab lhub dang / gdugs dang / bzhon pa rnam pa sna tshogs kyis mchod pa bgyi'o/ /de nas zla </text></item>
<item><p>203b5</p><section>mdo sde</section><text>ba nya ba tshes bcwa lnga'i bar du sems can thams cad la snying rje'i sems dang ldan pa dang / dus gsum du khrus bgyi ba dang / dus gsum du gos brje bar bgyi ste/ dkyil 'khor gru bzhi pa ba lang gi lci bas bskus la me tog sna tshog </text></item>
<item><p>203b6</p><section>mdo sde</section><text>kyis khebs par bgyi ste/ bum pa gang ba bcu drug dang / mar me bcu drug kyang gzhag par bgyi'o/ /gdugs dang rgyal mtshan dang ba dan sna tshogs kyis kyang sa phyogs de brgyan par bgyi'o/ /ro sna tshogs sbyar ba'i lha bshos rgya chen po phab la spos </text></item>
<item><p>203b7</p><section>mdo sde</section><text>chab kyis phyogs der chag chag btab nas/ nam sku gzugs dang / sa gzhi 'gul ba dang / bdag nyid kyang dga' bar gyur pa'i bar du bzlas brjod bgyi'o/ /de nas des 'di ni gcig tu nges par 'grub par 'gyur ro snyam du shes par bgyi'o/ /de nas de'i </text></item>
<item><p>203b8</p><section>mdo sde</section><text>'og tu bdag gis rmi lam du bstan par bgyi zhing 'bel ba'i gtam bgyi'o/ /bsam pa thams cad kyang yongs su rdzogs par bgyi'o/ /bu gcig pa bzhin du yongs su bskyang bar bgyi'o/ /dam pa ci 'tshal ba yang stsal bar bgyi ste/ gang chos kyi rnam grangs 'di la ma dad cing spong </text></item>
<item><p>204a1</p><section>mdo sde</section><text>bar bgyid pa ni ma gtogs so/ /bcom ldan 'das kyis bka' stsal pa/ lag na rdo rje khyod kyis tshig de skad ces smras pa legs so legs so/ /de nas byang chub sems dpa' 'phags pa spyan ras gzigs </text></item>
<item><p>204a2</p><section>mdo sde</section><text>dbang phyug gis byang chub sems dpa' lag na rdo rje la 'di skad ces smras so/ /rigs kyi bu chos kyi rnam grangs 'di ni sems can bsod nams chung ngu rnams kyi yul na spyod par mi 'gyur ro/ /'di ni sems can bsod nams chung ngu </text></item>
<item><p>204a3</p><section>mdo sde</section><text>rnams kyis yi ger 'dri ba 'am/ yi ger 'drir 'jug pa 'am 'chang ba 'am/ klog par mi nus te/ de dag la bdud kyis bar chad byed par 'gyur ro/ /rigs kyi bu bzhi po 'di dag ni chos kyi rnam grangs 'di yi ger 'dri ba dang /</text></item>
<item><p>204a4</p><section>mdo sde</section><text>klog pa dang / nyan du 'jug pa'i bdud kyi las yin te/ bzhi gang zhe na/ 'di lta ste/ le lo dang / ma dad pa dang / bla ma la sri zhu med pa dang / chos smra ba'i sems mi brtan pa ste/ rigs kyi bu des de la 'di ni bdud kyi las yin no/ /</text></item>
<item><p>204a5</p><section>mdo sde</section><text>snyam du shes par bya'o/ /gzhan yang bdud kyi las bzhi yod de/ bzhi gang zhe na/ 'di lta ste/ dge ba'i bshes gnyen la 'dun pa med pa dang yid la mi byed pa dang / khengs pa'i tshig smra ba dang / 'jig rten 'di la sems pa ste/ 'di snyam du 'jig rten 'di la </text></item>
<item><p>204a6</p><section>mdo sde</section><text>yang 'jigs pa med do/ /'jig rten pha rol la yang 'jigs pa med do/ /sdig pa'i las rnams kyi 'bras bu rnam par smin pa yang med do/ /bdag la tshig mi gsal ba yang med do/ /yid rtul ba yang med do bdag ni mdzes </text></item>
<item><p>204a7</p><section>mdo sde</section><text>pa yin no/ /bdag ni dbang phyug dang ldan no snyam du sems shing / khyim dang bu smad rnams la zhen to/ /de dag ni bskal pa du mar sdug bsngal myong bar 'gyur te/ bzhi po de dag ni de dag gi mi dge ba'i bshes gnyen </text></item>
<item><p>204a8</p><section>mdo sde</section><text>yin par blta bar bya'o/ /gzhan yang bdud kyi las bzhi yod de/ bzhi gang zhe na/ 'di lta ste/ nor la brkam pa ste/ de dag bskal pa du mar sdug bsngal myong bar 'gyur ba dang / de dag mi dge ba'i bshes gnyen dang </text></item>
<item><p>204b1</p><section>mdo sde</section><text>rgod cing smra ba dang / chung mas yid bde ba dang / chos nyan pa de dag gi 'dun pa zlog par byed pa ste/ 'di lta ste/ blon po dang / 'khor rnams 'dus pa de dag gi thad du lhags nas 'di skad du sbyin pa'i rnam par smin pa med do chos </text></item>
<item><p>204b2</p><section>mdo sde</section><text>smra ba 'di ni sdig pa byed pa dbang phyug gi rgyags pas myos pa 'dod pa la log par g.yem pa/ phra ma la dga' ba yin te/ 'di ni khyod kyi srog gi bar chad byed par 'dod la/ khyod ni chos la gnas pa ste khyod kyis chos </text></item>
<item><p>204b3</p><section>mdo sde</section><text>mang du byas so/ /khyod ni mdo sde klog pa dang / 'drir 'jug pa yin no zhes 'dzer te/ de dag mdo sde 'di yi ger 'drir 'jug par mi byed/ mchod par mi byed de de dag la ni tshe 'di nyid la yang bar chad mang po 'byung bar 'gyur la </text></item>
<item><p>204b4</p><section>mdo sde</section><text>phyi ma la yang sems can dmyal bar btso bar 'gyur te/ de yang rigs kyi bu des bdud kyi las yin par rig par byas la de'i dbang du 'gyur bar mi bya'o/ /bcom ldan 'das kyis bka' stsal pa/ grogs po dag ngas lan gnyis lan </text></item>
<item><p>204b5</p><section>mdo sde</section><text>gsum du tshig gis bsgo ste/ bag yod par gyis shig /phyis sems can dmyal ba dag tu btso ba na 'gyod par gyur ta re/ de nas bcom ldan 'das kyis de'i tshe tshigs su bcad pa 'di dag bka' stsal to ngas ni mdo sde'i </text></item>
<item><p>204b6</p><section>mdo sde</section><text>rgyal po mang po bstan byang chub la ni sems can du ma bkod/ /sangs rgyas tshul yang nga yis bstan par gyur/ /de thos nas ni bag kyang yod par gyis/ /khyod rnams phyi dus rab tu 'jigs pa'i tshe/ /log par ltung bar 'gro bar </text></item>
<item><p>204b7</p><section>mdo sde</section><text>gyur ta re/ /mdo 'di la ni rtag tu gang dad pa/ /de ni nges par nga yi bu yang yin/ /mdo 'di la ni rtag tu gang mchod pa/ /de ni sangs rgyas zhing du'ang skye bar 'gyur/ /gang phyogs mdo sde'i rgyal po 'di gnas pa/ /der ni 'byung po gnod sbyin </text></item>
<item><p>204b8</p><section>mdo sde</section><text>srin po dang / /yi dgas grul bum lto 'phye chen po dang / /gshed byed byad stem rnams kyis yongs mi tshugs/ /de ni bsam pa thams cad yongs rdzogs shing / /de ni bde bar byang chub 'tshang yang rgya/ /de'i tshe rgyal po chen po bzhis </text></item>
<item><p>205a1</p><section>mdo sde</section><text>tshigs su bcad pa 'di dag thos nas/ chos kyi shugs kyis mchi ma blags te/ lus 'dar bzhin du bcom ldan 'das kyi zhabs la gtugs nas/ bcom ldan 'das la 'di skad ces gsol to/ /bcom ldan 'das </text></item>
<item><p>205a2</p><section>mdo sde</section><text>bdag cag rgyal po chen po bzhis chos smra ba de la mchod par bgyi'o/ /chos nyan pa de dag la yang bsrung bar bgyi'o/ /bcom ldan 'das gang la la chos kyi rnam grangs 'di yi ger 'dri ba dang / yi ge 'drir stsol ba dang / gzugs </text></item>
<item><p>205a3</p><section>mdo sde</section><text>'chang ba dang / klog pa dang / kun chub par bgyid pa dang / chos smra ba de la yang gos dang / rgyan dag gis mchod pa bgyid pa de la yang bdag cag gis bsrung bar bgyi'o/ /de'i yul yang yongs su bskyang bar bgyi'o/ /nor dang 'bru thams cad </text></item>
<item><p>205a4</p><section>mdo sde</section><text>kyang stsal bar bgyi'o/ /bu gcig pa bzhin du yongs su bskyang bar bgyi'o/ /g.yul 'gyed pa thams cad du yang mdun du mchi bar bgyi'o/ /rgyal srid thams cad du yang ches bkur bstir bgyid par 'gyur bar bgyi ste/</text></item>
<item><p>205a5</p><section>mdo sde</section><text>bdag cag ni de bzhin gshegs pa la bka' drin gzo bar bgyid kyi bka' drin mi gzo bar mi bgyid lags so/ /bcom ldan 'das gang la la chos kyi rnam grangs 'di thos nas mchod par mi bgyid pa dang / chos smra ba de dag la yang </text></item>
<item><p>205a6</p><section>mdo sde</section><text>mchod pa mi bgyid pa de la ni bdag cag gis sems mi bde bar bgyi'o/ /de nas bcom ldan 'das kyis rgyal po chen po bzhi po de dag la legs so zhes bya ba byin te/ rgyal po chen po dag legs so/ /rgyal po chen po dag khyod legs </text></item>
<item><p>205a7</p><section>mdo sde</section><text>kyis rtag tu khyod kyis de ltar rgyis shig /de nas dri za'i bdag po chen po yul 'khor srung gis bcom ldan 'das kyi zhabs la gtugs nas/ bcom ldan 'das la 'di skad ces gsol to/ /bcom ldan 'das slad ma'i </text></item>
<item><p>205a8</p><section>mdo sde</section><text>dus slad ma'i tshe sems can mi dge ba spyod pa dang / de bzhin gshegs pa la ma dad cing glo bar ma chud pa dag kyang 'byung bar 'gyur te/ de dag ni chos kyi rnam grangs 'di lta bu 'dzin par mi bgyid/ klog par mi bgyid yi ger </text></item>
<item><p>205b1</p><section>mdo sde</section><text>'drir stsol bar mi bgyid/ sbyin pa sbyin par mi bgyid/ sbyin pa'i 'bras bu rnam par smin pa la yid mi ches shing / 'jig rten 'di'i bde ba la lta bar bgyid de/ sems can de lta bu de dag gi don du de bzhin gshegs pa dang 'dra ba'i mdo sde'i </text></item>
<item><p>205b2</p><section>mdo sde</section><text>rgyal po chen po 'di bka' stsal to/ /bcom ldan 'das kyis bka' stsal pa/ rigs kyi bu chos gnyis kyis sems can dmyal bar ltung bar byed de/ gnyis gang zhe na 'dod chags dang / zhe sdang ste/ rigs kyi bu chos de gnyis kyis sems </text></item>
<item><p>205b3</p><section>mdo sde</section><text>can dmyal bar ltung bar byed do/ /rigs kyi bu chos 'di bzhis ni bde 'gror 'gro bar byed de/ bzhi gang zhe na/ 'di lta ste/ sems can thams cad la sems snyoms pa dang / bsam pa yongs su dag pa dang / bdog pa thams cad yongs su </text></item>
<item><p>205b4</p><section>mdo sde</section><text>gtong ba dang / tshangs par spyod pa la gnas pa'o/ /de nas bcom ldan 'das kyis de'i tshe tshigs su bcad pa 'di dag bka' stsal to/ /rgyal chen sbyin pa 'di ni rdzu 'phrul che/ /ngan song ngan 'gro kun las rab grol byed/ /rmongs pa'i </text></item>
<item><p>205b5</p><section>mdo sde</section><text>sems can rtag tu 'dod la chags/ /chags pa sna tshogs brgya yis de dag myos/ /mdo sde 'di la dad par mi byed cing / /sangs rgyas bstan la sbyin pa sbyin mi byed/ /sems can de 'dra ba dag ngan song sar/ /skyes nas tshor ba dag kyang myong bar </text></item>
<item><p>205b6</p><section>mdo sde</section><text>'gyur/ /sems can de dag la ni phan pa'i phyir/ /de ltar mdo sde mthu chen rab tu bstan/ /mdo sde 'di la rtag tu dad pa gang / /de la gshed byed med cing sdig byed med/ /'byung po grul bum lto 'phye chen po med/ /rgyal po de la sdig pa </text></item>
<item><p>205b7</p><section>mdo sde</section><text>byed pa med/ /legs 'dri nyan du 'jug dang mchod pa dang / /legs par 'dzin pa'i bsod nams gang yin pa/ /sangs rgyas ye shes kyis ni bsngags pa de/ /sems can kun gyis bskal mang brjod ma nus/ /gang dag rtag tu </text></item>
<item><p>205b8</p><section>mdo sde</section><text>sangs rgyas byang chub rnams/ /rjed cing mchod pa byed pa de dag dang / /la la gzhan 'gas mdo sde 'di nyid las/ /yi ge 'bru gcig tsam yang legs bris na/ /de la bsod nams snga ma de yis ni/ /de yi brgya stong char yang mi phod do/ /de nas bcom ldan </text></item>
<item><p>206a1</p><section>mdo sde</section><text>'das la byang chub sems dpa' sems dpa' chen po 'phags pa spyan ras gzigs dbang phyug gis 'di skad ces gsol to/ /bcom ldan 'das rigs kyi bu 'am/ rigs kyi bu mo gang la la chos kyi rnam grangs 'di la dad de/</text></item>
<item><p>206a2</p><section>mdo sde</section><text>me tog dang / bdug pa dang / spos dang / me tog phreng dang / byug pa dang / gdugs dang / rgyal mtshan dang / ba dan rnams kyis mngon par mchod pa dang chos smra ba de dag dang / 'dri ba rnams dang / 'dzin pa rnams la mchod pa chen </text></item>
<item><p>206a3</p><section>mdo sde</section><text>pos mchod pa bgyid pa de dag ni tshe 'di nyid la yon tan dang phan yon mang po mthong bar 'gyur te/ de'i lus la mig nad dang / rna nad dang / lce nad dang / rims nad dang / dug dang / mtshon dang / mes mi tshugs lags so/ /de dag la pha mas </text></item>
<item><p>206a4</p><section>mdo sde</section><text>yid bde ba dang / bu dang chung mas yid bde ba dang khyim gyis yid bde ba 'byung bar 'gyur lags so/ /g.yul 'gyed pa thams cad du yang rgyal bar 'gyur ro/ /'gum pa'i tshe yang de bzhin gshegs pa mi 'khrugs pas yang </text></item>
<item><p>206a5</p><section>mdo sde</section><text>dag par dbugs 'byin par mdzad de/ kye mi khyod tshur shog /'jig rten gyi khams bde ba can du song shig /skyes bu chen po khyod ni dge ba'i rtsa ba 'bar ba dang ldan te/ gang du 'dod pa'i gnas rnams su skye bar 'gyur ro zhes </text></item>
<item><p>206a6</p><section>mdo sde</section><text>gsungs so/ de nas bcom ldan 'das la byang chub sems dpa' spyan ras gzigs dbang phyug gis 'di skad ces gsol to/ /bcom ldan 'das legs so legs so/ /de bzhin gshegs pas 'di 'dzam </text></item>
<item><p>206a7</p><section>mdo sde</section><text>bu gling du bzhag pa ni de bzhin gshegs pa'i phrin las bgyid pa lags so/ /bcom ldan 'das rig sngags chen po 'di ni las thams cad rnam par dag par bgyid pa lags so/ /bcom ldan 'das kyis </text></item>
<item><p>206a8</p><section>mdo sde</section><text>bka' stsal pa/ rigs kyi bu 'di ni sems can bsod nams chung ngu dag gi yul na spyod par mi 'gyur ro/ /sems can bsod nams chung ngu dag gis thos par mi 'gyur lag du 'ong bar mi 'gyur ro sangs rgyas kyi </text></item>
<item><p>206b1</p><section>mdo sde</section><text>mthus gang gi lag tu 'ongs sam/ de bzhin gshegs pas nyan du bcug na/ des thos pa'i mod kho na la bri bar bya/ yi ger 'drir gzhug par bya bklag par bya'o/ /rigs kyi bu de bzhin gshegs pa dang 'dra ba'i chos kyi rnam </text></item>
<item><p>206b2</p><section>mdo sde</section><text>grangs 'di'i ming tsam thos na yang ngan 'gros 'jigs par mi 'gyur ro/ /la la zhig gis chos kyi rnam grangs 'di las yig 'bru gcig tsam 'am/ ming tsam nyan du bcug gam/ phyogs sam/ yul 'ga' zhig tu </text></item>
<item><p>206b3</p><section>mdo sde</section><text>lung 'bog par byed na de ni de bzhin gshegs pa dang 'dra bar blta bar bya'o/ /de ni de bzhin gshegs pa dang 'dra ba kho nar mchod par bya'o/ /de ni pha ma dang 'dra bar blta bar bya'o/ /rigs kyi bu chos kyi rnam grangs 'di ni de bzhin </text></item>
<item><p>206b4</p><section>mdo sde</section><text>gshegs pa bdun pa rnams kyis gsungs so/ /byang chub sems dpa' thams cad kyis rjes su yi rang ngo / /lha thams cad kyis rjes su bzung ngo / /yongs su bskyangs so/ /chos kyi rnam grangs 'di ni byang chub sems </text></item>
<item><p>206b5</p><section>mdo sde</section><text>dpa' rnams kyi pha ma lta bu'o/ /de nas bcom ldan 'das la byang chub sems dpa' lag na rdo rjes 'di skad ces gsol to/ /bcom ldan 'das slad ma'i dus slad ma'i tshe chos kyi rnam grangs 'di rtag tu rgyun mi 'chad par thams </text></item>
<item><p>206b6</p><section>mdo sde</section><text>cad rdzogs par/ gang du spyod par 'gyur lags/ bcom ldan 'das kyis bka' stsal pa/ rigs kyi bu chos kyi rnam grangs 'di ni klu'i rgyal po rgya mtsho'i gnas dang / sum bcu rtsa gsum pa'i lha rnams kyi gnas </text></item>
<item><p>206b7</p><section>mdo sde</section><text>su thams cad rdzogs par gnas par 'gyur ro/ /lho phyogs su yang spyod par 'gyur ro/ /'dzam bu'i gling du ni cung zad tsam gnas par 'gyur te/ gnas kha cig tu ni spyod kha cig tu ni mi spyod par 'gyur ro/ /de nas </text></item>
<item><p>206b8</p><section>mdo sde</section><text>bcom ldan 'das kyis byang chub sems dpa' lag na rdo rje la 'di skad ces bka' stsal to/ /lag na rdo rje chos kyi rnam grangs 'di gzung bar bya ba dang / bklag par bya ba dang / mchod par bya ba dang / nyan tu gzhug par bya ba'i </text></item>
<item><p>207a1</p><section>mdo sde</section><text>phyir khyod la gtad do/ /de bzhin gshegs pa dang 'dra ba'i chos kyi rnam grangs 'di nub par gyur ta re/ 'di ni de bzhin gshegs pa'i bya ba byed pa yin no/ /de nas bcom ldan 'das la byang chub sems dpa' lag </text></item>
<item><p>207a2</p><section>mdo sde</section><text>na rdo rjes 'di skad ces gsol to/ /bcom ldan 'das chos kyi rnam grangs 'di gzung bar bgyi ba dang / bklag par bgyi ba dang / mchod par bgyi ba dang / nyan du gzhug par bgyi ba'i slad du bdag gis gzung lags so/ /</text></item>
<item><p>207a3</p><section>mdo sde</section><text>chos smra ba de dag la yang mchod par bgyi/ rjed par bgyi'o/ /gang chos kyi rnam grangs 'di dang / chos smra ba de dag la mchod par bgyid pa de ni bdag la yang mchod par bgyid pa lags te de ni bdag gis bsrung bar bgyi ste/ yongs su bskyang bar bgyi ste/</text></item>
<item><p>207a4</p><section>mdo sde</section><text>bdag ni de bzhin gshegs pa la bka' drin gzo bar bgyid do/ /de nas bcom ldan 'das kyis byang chub sems dpa' lag na rdo rje la legs so zhes bya ba byin te/ lag na rdo rje legs so legs so/ /khyod kyis de ltar gyis shig /</text></item>
<item><p>207a5</p><section>mdo sde</section><text>de nas bcom ldan 'das la byang chub sems dpa' 'phags pa spyan ras gzigs dbang phyug gis 'di skad ces gsol to/ /bcom ldan 'das chos kyi rnam grangs 'di la phyag 'tshal lo/ /chos nyan pa de dag dang / yi ger 'dri </text></item>
<item><p>207a6</p><section>mdo sde</section><text>ba rnams dang / 'dzin pa rnams dang / klog pa rnams dang / nyan du 'jug pa rnams la yang mngon par mchod par bgyi'o/ /bcom ldan 'das gal te sems can bsod nams chung ngu dag gi yul du chos kyi rnam grangs 'di byung ngam </text></item>
<item><p>207a7</p><section>mdo sde</section><text>gal te rgyal po chos dang mi ldan pa'i yul du chos kyi rnam grangs 'di byung ste spyod pa na chos kyi rnam grangs 'di la rgyal po de mchod par mi bgyid/ dad par mi bgyid la/ chos smra ba de dag dang / yi ger 'dri ba rnams dang 'dzin pa </text></item>
<item><p>207a8</p><section>mdo sde</section><text>rnams dang / klog pa rnams dang / nyan du 'jug pa rnams dang / lung 'bog pa rnams la yang mchod par mi bgyid/ /bla ma'i 'du shes skyed par mi bgyid na/ des na chos kyi rnam grangs 'di nub par 'gyur lags so/ /de'i yul du </text></item>
<item><p>207b1</p><section>mdo sde</section><text>sdig pa'i chos mang po dang / yid mi bde ba mang po 'byung bar 'gyur te/ des na rgyal rigs rgyal po des bdag gi yul du chos nub par gyur to snyam du 'tshal bar bgyi ste/ des chos spyad par bgyi'o/ /bcom ldan 'das kyis bka' stsal pa/</text></item>
<item><p>207b2</p><section>mdo sde</section><text>rigs kyi bu legs so legs so/ /de ni de bzhin te/ rigs kyi bu dper na rigs kyi bu 'am/ rigs kyi bu mo dad pa can la la zhig gis de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma snyed la </text></item>
<item><p>207b3</p><section>mdo sde</section><text>lo brgya 'am lo stong gi bar du bla na med pa'i mchod pas mchod pa byed la/ 'dzam bu'i gling 'di rin po ches yongs su gang bar byas te/ nyan thos rnams dang / rang sangs rgyas rnams la sbyin pa byin pa dang bdag nyid yongs su gtong ba gang yin pa dang / chung ma dang /</text></item>
<item><p>207b4</p><section>mdo sde</section><text>bu dang / bu mo yongs su gtong ba gang yin pa dang / gang gis chos kyi rnam grangs 'di mchod pa 'am yi ger 'dri'am yi ger 'drir 'jug pa 'am/ klog pa 'am/ me tog dang / bdug pa dang / spos dang / me tog phreng ba rnams kyis mchod de chos </text></item>
<item><p>207b5</p><section>mdo sde</section><text>kyi rnam grangs 'di'i phyir zho'i brgyad cha cig tsam sbyin pa byin na de ni de bas ches bsod nams mang du skyed par 'gyur te/ dge ba'i rtsa ba snga ma shos de ni brgya'i char yang mi phod na/ gang bla ma'i 'du shes bskyed de/ chos kyi rnam grangs 'di la gdugs </text></item>
<item><p>207b6</p><section>mdo sde</section><text>dang / rgyal mtshan dang / ba dan rnams kyis mchod pa byed cing / chos smra ba de dag la yang gos sam/ rgyan nam/ gdugs sam/ bzhon pa 'am/ grong ngam/ grong khyer ram/ sa gzhi ba lang gi rmig rjes tsam yang chos kyi rnam grangs 'di'i </text></item>
<item><p>207b7</p><section>mdo sde</section><text>phyir sbyin pa byed la/ lus 'di ni snying po med pa'o snyam du shes shing rmi lam lta bu'o/ /sgyu ma lta bu'o/ /chu'i chu bur lta bu'o snyam du shes te/ lus 'di la ni snying po med do chos thams cad ni mi rtag pa'o snyam du shes na/ de ni de bzhin gshegs pas lung bstan pa </text></item>
<item><p>207b8</p><section>mdo sde</section><text>kho na yin no/ /de bzhin gshegs pas dbugs phyung ba kho na yin no/ /des ni de bzhin gshegs pa thams cad mchod pa yin no/ /phyis kyang mthar kyis bla na med pa yang dag par rdzogs pa'i byang chub kyi bar du mngon par rdzogs par 'tshang </text></item>
<item><p>208a1</p><section>mdo sde</section><text>rgya bar 'gyur ro/ /de nas de'i tshe byang chub sems dpa' thams cad dang / lha'i dbang po rnams dang / klu'i dbang po rnams dang / gnod sbyin gyi dbang po rnams dang / lha ma yin gyi dbang po rnams dang / nam mkha' lding gi </text></item>
<item><p>208a2</p><section>mdo sde</section><text>dbang po rnams dang / mi 'am ci'i dbang po rnams kyis tshig 'thun par bcom ldan 'das la legs so zhes bya ba gsol te/ bcom ldan 'das legs so legs so/ /'di ni chos kyi 'khor lo lan gnyis bskor bar gyur to/ /bcom ldan </text></item>
<item><p>208a3</p><section>mdo sde</section><text>'das bdag cag kyang gcig tu mthun par bgyis te/ chos kyi rnam grangs 'di la mchod par bgyi'o/ /yul de yang bskyang bar bgyi'o/ /chos smra ba de la yang mchod par bgyi/ bsrung bar bgyi/ lung bstan par bgyi/</text></item>
<item><p>208a4</p><section>mdo sde</section><text>dbugs dbyung bar bgyi'o/ /gang la la chos smra ba dang / yi ger 'dri ba dang / 'dzin pa dang / klog pa de la bla ma'i 'du shes skyed pa dang / pha'i 'du shes dang / bu'i 'du shes skyed pa de la ni bdag cag gis kyang pha'i 'du shes bskyed </text></item>
<item><p>208a5</p><section>mdo sde</section><text>par bgyi'o/ /gal te chos kyi rnam grangs de ma rung bar bgyid na ni de'i yul thams cad du bu dang mchis 'brang dang pha ma yid mi bde bar 'gyur la/ de'i 'og tu sems can dmyal bar skye bar 'gyur ro/ /de nas bcom ldan 'das </text></item>
<item><p>208a6</p><section>mdo sde</section><text>kyis byang chub sems dpa' de dag dang / lha'i dbang po nas mi'i dbang po'i bar de dag la legs so zhes bya ba byin te/ rigs kyi bu dag legs so legs so/ /grogs po dag khyed kyis de ltar gyis shig /chos kyi rnam </text></item>
<item><p>208a7</p><section>mdo sde</section><text>grangs 'di nyan du gzhug pa dang / mchod par bya ba'i phyir khyod la gtad do/ /de bzhin gshegs pa dang 'dra ba'i chos kyi rnam grangs 'di myur du nub par gyur ta re/ la la zhig gis spangs te/ sems can dmyal bar lhung nga re/</text></item>
<item><p>208a8</p><section>mdo sde</section><text>chos kyi rnam grangs 'di ni skye bo mang po la phan pa dang / skye bo mang po la bde bar 'gyur ba'o/ /khyed phyis 'gyod par gyur ta re/ chos kyi rnam grangs 'di bstan pa na/ sa chen po 'di g.yos te/ g.yos rab tu g.yos so/ /</text></item>
<item><p>208b1</p><section>mdo sde</section><text>srog chags drug stong ni len pa med par zag pa rnams las sems rnam par grol lo/ /de nas bcom ldan 'das la byang chub sems dpa' 'phags pa spyan ras gzigs dbang phyug gis 'di skad ces gsol to/ /bcom ldan </text></item>
<item><p>208b2</p><section>mdo sde</section><text>'das gang la la chos kyi rnam grangs 'di yi ger 'dri ba dang / yi ger 'drir stsol ba dang / 'dzin pa dang / klog pa dang / kun chub par bgyid pa dang / gzhan dag la yang rgyas par yang dag par ston pa dang me tog dang / bdug pa dang / spos dang / me tog </text></item>
<item><p>208b3</p><section>mdo sde</section><text>phreng dang / byug pa dang / phye ma dang / gos dang / gdugs dang / rgyal mtshan dang / ba dan rnams kyis mchod par bgyid na/ bcom ldan 'das rigs kyi bu 'am/ rigs kyi bu mo de bsod nams ji snyed cig skyed par 'gyur </text></item>
<item><p>208b4</p><section>mdo sde</section><text>lags/ gang du ni skye bar 'gyur lags/ de nas bcom ldan 'das kyis byang chub sems dpa' 'phags pa spyan ras gzigs dbang phyug la legs so zhes bya ba byin te/ rigs kyi bu legs so legs so/ /khyod kyis de bzhin </text></item>
<item><p>208b5</p><section>mdo sde</section><text>gshegs pa la 'di zhus pa la 'di zhus pa ni legs so/ /rigs kyi bu de'i phyir legs par rab tu nyon la yid la zung shig dang / ngas khyod la bshad do/ /rigs kyi bu 'am/ rigs kyi bu mo gang la la chos kyi rnam grangs 'di yi </text></item>
<item><p>208b6</p><section>mdo sde</section><text>ger 'dri ba dang / yi ger 'drir 'jug pa dang / 'dzin pa dang / klog pa dang / kun chub par byed pa dang / gzhan dag la yang rgya cher yang dag par ston pa dang / me tog dang / bdug pa dang / spos dang / me tog phreng dang / byug </text></item>
<item><p>208b7</p><section>mdo sde</section><text>pa dang / phye ma dang / gos dang / gdugs dang / rgyal mtshan dang / ba dan rnams kyis mchod pa byed pa de ni 'di nas shi 'phos nas 'jig rten gyi khams bde ba can du skye bar 'gyur ro/ /rigs kyi bu gang la las stong </text></item>
<item><p>208b8</p><section>mdo sde</section><text>gsum gyi stong chen po'i 'jig rten gyi khams 'di rin po ches yongs su gang bar byas te/ nyan thos rnams dang / rang sangs rgyas rnams la sbyin pa byin pa bas ni chos kyi rnam grangs 'di 'dzin pa dang / mchod pa dang yi ger </text></item>
<item><p>209a1</p><section>mdo sde</section><text>'dri ba dang / yi ger 'drir 'jug pa dang / chos smra ba de dag la yang me tog dang / bdug pa dang / spos dang / me tog phreng dang / byug pa la sogs pas mchod pa 'di rigs kyi bu 'am/ rigs kyi </text></item>
<item><p>209a2</p><section>mdo sde</section><text>bu mo de'i bsod nams ches mang du 'phel bar 'gyur gyi/ /rigs kyi bu snga ma gang yin pa des ni de snyed bsags pa ma yin no/ /rigs kyi bu gzhan yang rigs kyi bu 'am/ rigs kyi bu mo gang gis byang chub </text></item>
<item><p>209a3</p><section>mdo sde</section><text>sems dpa'i spyod pa spyad de/ bu dang / bu mo dang / chung ma yongs su gtong ba dang / lag pa dang / rkang pa dang / mgo bo yongs su gtong ba bas ni gang gis chos kyi rnam grangs 'di yi ger 'dri ba 'am/ /yi ger </text></item>
<item><p>209a4</p><section>mdo sde</section><text>'drir 'jug gam klog gam/ dad par byed pa 'di bsod nams ches mang du 'phel bar 'gyur gyi/ rigs kyi bu snga ma gang yin pa des ni de snyed bsags pa ma yin no/ /chos smra ba'i rigs kyi bu de ni de bzhin gshegs </text></item>
<item><p>209a5</p><section>mdo sde</section><text>pa dang 'dra ba kho nar blta bar bya'o/ /de bzhin gshegs pa dang 'dra ba kho nar mchod pa mngon par 'du bya bar bya'o/ /de nas bcom ldan 'das la byang chub sems dpa' sems dpa' chen po 'phags pa spyan ras </text></item>
<item><p>209a6</p><section>mdo sde</section><text>gzigs dbang phyug gis 'di skad ces gsol to/ /bcom ldan 'das chos kyi rnam grangs 'di ni lha dang / mi dang / lha ma yin du bcas pa'i 'jig rten gyis phyag bgyi ba'i 'os lags so/ /chos smra ba de la yang phyag </text></item>
<item><p>209a7</p><section>mdo sde</section><text>bgyi ba dang mchod par bgyi ba'i 'os lags so/ /bcom ldan 'das chos kyi rnam grangs 'di ni rdzu 'phrul che ba lags te/ de bas na rigs kyi bu 'am/ rigs kyi bu mo dad pa can gyis chos kyi rnam grangs 'di gus par </text></item>
<item><p>209a8</p><section>mdo sde</section><text>bgyis te mnyan par bgyi'o/ /gus par bgyis te yid la bgyi'o/ /bcom ldan 'das sa phyogs gang na chos kyi rnam grangs 'di spyod pa'i sa phyogs de ni de bzhin gshegs pas byin gyis brlabs pa lags so/ /</text></item>
<item><p>209b1</p><section>mdo sde</section><text>sa phyogs de ni mchod rten du gyur par blta bar bgyi'o/ /sa phyogs de ni lha dang / mi dang / lha ma yin du bcas pa'i 'jig rten gyis phyag bgyi ba'i gnas lags so/ /bcom ldan 'das kyis bka' stsal pa/ rigs kyi bu </text></item>
<item><p>209b2</p><section>mdo sde</section><text>de de bzhin no/ /de de bzhin te/ rigs kyi bu sa phyogs de ni lha dang / mi dang / lha ma yin du bcas pa'i 'jig rten gyis phyag bya ba'i gnas yin no/ /de nas bcom ldan 'das la byang chub sems dpa' 'phags pa spyan ras </text></item>
<item><p>209b3</p><section>mdo sde</section><text>gzigs dbang phyug gis 'di skad ces gsol to/ /bcom ldan 'das gang la la chos kyi rnam grangs 'di la yang mchod pa bgyid la 'di'i slad du mchod pa dang bkur sti la brtson pa'i sems kyis sbyin pa yungs 'bru </text></item>
<item><p>209b4</p><section>mdo sde</section><text>tsam stsal na/ de'i mtshams med pa lnga'i las rnams yongs su zad par 'gyur la/ bskal pa dgu khri'i bar du longs spyod che ba'i rigs rnams su skye bar 'gyur ro/ /bskal pa brgyad khri'i bar du 'khor los sgyur ba'i rgyal </text></item>
<item><p>209b5</p><section>mdo sde</section><text>por 'gyur ro/ /sangs rgyas kyi zhing yongs su dag pa rnams su skye bar 'gyur ro/ /gshis ngan du 'gum par mi 'gyur ro/ /ngan song du skye bar mi 'gyur/ bsam pa thams cad yongs su rdzogs par 'gyur ro/ /</text></item>
<item><p>209b6</p><section>mdo sde</section><text>de nas bcom ldan 'das kyis byang chub sems dpa' sems dpa' chen po 'phags pa spyan ras gzigs dbang phyug la 'di skad ces bka' stsal to/ /rigs kyi bu sngon byung ba 'das pa'i dus bskal pa bgrang ba las </text></item>
<item><p>209b7</p><section>mdo sde</section><text>'das pa na/ de bzhin gshegs pa chos kyi ye shes mtha' yas pa chags pa med cing rdul dang bral ba'i rgyal po'i tog ces bya ba byung ste/ der ngas bram ze'i gzugs kyis chos kyi rnam grangs 'di thos so/ /thos nas </text></item>
<item><p>209b8</p><section>mdo sde</section><text>kyang sems can rnams la bshad do/ /der ngas rnyed pa'i mod la chos la bzod pa thob ste/ chos rnams la chos kyi mig rnam par dag go/ /sems can gang dag gis thos pa de dag thams cad kyang ngan song thams cad las </text></item>
<item><p>210a1</p><section>mdo sde</section><text>yongs su grol te/ nam yang ngan song du mi 'gro bar 'gyur la/ chos rnams la chos kyi mig rnam par dag ste/ sems can de dag thams cad mthar kyis bla na med pa yang dag par rdzogs pa'i byang chub mngon par rdzogs par </text></item>
<item><p>210a2</p><section>mdo sde</section><text>sangs rgyas so/ /mngon par rdzogs par 'tshang rgya bar 'gyur ro/ /rigs kyi bu ngas kyang lo mang po/ lo brgya phrag mang po/ lo stong phrag mang po/ lo 'bum phrag mang por sems can 'dod chags dang / zhe sdang dang / gti mug </text></item>
<item><p>210a3</p><section>mdo sde</section><text>gis dkris pa rnams kyi phyir nor dang / 'bru dang / 'gron bu dang / gser yongs su gtang ba byas nas/ mthar kyis lag pa dang / rkang pa dang / mig dang / mgo bo dang / sdug pa'i bu dang / bu mo'i bar du yongs su gtang bar byas so/ /rkang </text></item>
<item><p>210a4</p><section>mdo sde</section><text>dang / rus pa yongs su gtong ba dang / khyim dang / grong dang / grong khyer dang / grong rdal dang / yul 'khor dang / rgyal po'i pho brang yongs su gtong ba byas so/ /lo 'bum phrag du mar tshangs par spyod pa yang spyad do/ /khyim pa dang 'dris </text></item>
<item><p>210a5</p><section>mdo sde</section><text>par ma byas/ rgyal srid la dga' ba dang / nor la dga' ba dang / yul 'khor dang / pho brang 'khor la dga' ba dang / bu dang bu mo la dga' ba dang / chung ma la dga' bar ma byas so/ /gcig tu nges par tshangs par spyod pa la gnas </text></item>
<item><p>210a6</p><section>mdo sde</section><text>pa brten to/ /gcig tu nges par sbyin pa byin no/ /gcig tu nges par sangs rgyas dang / chos dang / dge 'dun rnams la mchod pa dang / bsnyen bkur byas so/ /gcig tu nges par ngas chos smra ba rnams la me tog dang / bdug pa dang /</text></item>
<item><p>210a7</p><section>mdo sde</section><text>spos dang / me tog phreng dang / byug pa dang / phye ma dang / gos dang / gdugs dang / rgyal mtshan dang / ba dan rnams kyis bkur stir byas/ bla mar byas/ ri mo byas/ mchod pa byas so/ /dge ba'i bshes gnyen mang ngo yang ngas </text></item>
<item><p>210a8</p><section>mdo sde</section><text>bsnyen bkur byas so/ /de yang ngas 'khor ba la skyo ba'i lus kyis lus rnams byin la/ mig rnams dang rang gi sha rnams dang / rkang dang / rus pa rnams dang / rang gi lpags pa rnams kyang byin na/ phyi rol gyi dngos po gzhan dag lta ci smos te/</text></item>
<item><p>210b1</p><section>mdo sde</section><text>nga 'gyod par gyur pa yang med do/ /de nas byang chub sems dpa' de dag dang / lha'i dbang po rnams dang / klu'i dbang po rnams dang / gnod sbyin gyi dbang po rnams dang / lha ma yin gyi dbang po rnams dang / mi'i dbang po rnams dang /</text></item>
<item><p>210b2</p><section>mdo sde</section><text>spyod pa pa dang / kun du rgyu dang / gcer bu pa rnams kyis de bzhin gshegs pa'i sngon gyi tshul 'di thos nas/ chos kyi shugs kyis mchi ma blags te/ de dag thams cad kyis chos la bzod pa thob par gyur to/ /bcom </text></item>
<item><p>210b3</p><section>mdo sde</section><text>ldan 'das kyis bka' stsal pa/ grogs po dag chos kyi rnam grangs 'di zung shig /'di ni sems can rnams la de bzhin gshegs pa'i bya ba byed pa yin no/ /de nas bcom ldan 'das la byang chub sems dpa' 'phags </text></item>
<item><p>210b4</p><section>mdo sde</section><text>pa spyan ras gzigs dbang phyug gis 'di skad ces gsol to/ /bcom ldan 'das chos kyi rnam grangs 'di la dad pa dang / mchod pa bgyid pa dang / 'dzin pa dang / klog pa dang / kun chub par bgyid pa'i sems can de </text></item>
<item><p>210b5</p><section>mdo sde</section><text>dag ni dkon lags so/ /gang dag sug par mchis pa de dag ni sangs rgyas byung ba dang 'dra bar blta bar bgyi'o/ /bcom ldan 'das kyis bka' stsal pa/ rigs kyi bu legs so legs so/ /rigs kyi bu de de </text></item>
<item><p>210b6</p><section>mdo sde</section><text>bzhin te/ rigs kyi bu 'am/ rigs kyi bu gang chos kyi rnam grangs 'di la mchod pa byed pa dang / yi ger 'dri ba dang / yi ger 'drir 'jug pa dang 'dzin pa dang / klog pa dang / chos smra ba de dag la yang me tog dang / bdug </text></item>
<item><p>210b7</p><section>mdo sde</section><text>pa dang / spos dang / me tog phreng dang / byug pa dang / phye ma dang / gos dang / gdugs dang / rgyal mtshan dang / ba dan rnams kyis mchod pa byed pa de dag ni dkon te/ de dag ni de bzhin gshegs pa dang 'dra ba kho nar blta </text></item>
<item><p>210b8</p><section>mdo sde</section><text>bar bya'o/ /rigs kyi bu sems can gang dag chos kyi rnam grangs 'di la mchod pa mi byed pa dang / 'dzin par mi byed pa dang / klog par mi byed pa dang / sbyin pa mi byed pa dag 'byung bar 'gyur te/ de dag ni bskal pa du ma </text></item>
<item><p>211a1</p><section>mdo sde</section><text>dang / bskal pa brgya dang / bskal pa stong gi bar du 'khor ba na 'khor bar 'gyur te/ sdug bsngal brgya dag nyams su myong bar 'gyur ro/ /'di lta ste dper na bud med sbrum ma zhig yod la/ bud med sbrum ma de'i lto na bu </text></item>
<item><p>211a2</p><section>mdo sde</section><text>chags pa de yang khye'u 'am/ bu mo zhig tu gyur na/ bud med de'i bu de gang gi tshe zla ba gcig lon nam/ zla ba gnyis lon nam/ zla ba gsum lon nam/ zla ba lnga lon nam/ zla ba tshang ba'i bar du gyur pa de tsam du bud med de'i lus </text></item>
<item><p>211a3</p><section>mdo sde</section><text>non par 'gyur te/ tshigs kyang 'bye bar 'gyur/ lto yang chung bar 'gyur/ skad kyi gcom yang chung bar 'gyur te/ tshor ba de dag gis yongs su gzir ba'i lus kyis de tsam du sdug bsngal gyi tshor ba myong bzhin du lus </text></item>
<item><p>211a4</p><section>mdo sde</section><text>'dzin par byed de/ bu btsa' ba'i dus kyi bar du sems can dmyal ba'i sdug bsngal myong ngo / /de 'di snyam du sems te/ gang gi tshe bdag gi bu btsa' bar 'gyur te/ bdag bde bar btsas par gyur na de'i tshe tshangs par spyad par </text></item>
<item><p>211a5</p><section>mdo sde</section><text>bya'o snyam mo/ /de phyis yang 'dod pa'i 'dod chags kyis chags par gyur pa na sdug bsngal de dag phyis mi dran te/ bde ba'i 'du shes skyed par byed do/ /de bzhin du phyi ma'i tshe phyi ma'i dus na sems can 'byung bar 'gyur </text></item>
<item><p>211a6</p><section>mdo sde</section><text>ba de dag chos kyi rnam grangs 'di la dad par mi byed/ mchod par mi byed/ 'dzin par mi byed/ klog par mi byed de/ de dag sems can dmyal ba dang / dud 'gro'i skye gnas dang / gshin rje'i 'jig rten rnams su </text></item>
<item><p>211a7</p><section>mdo sde</section><text>skye bar 'gyur ro/ /de dag kyang 'dod chags kyis myos nas/ tshor ba de dag bzod par gyur te/ bdag gis khyim dang / bu smad yongs su bskyang bar bya'o/ /chung ma dang / bu dang / bu mo yongs su bskyang bar bya'o snyam </text></item>
<item><p>211a8</p><section>mdo sde</section><text>mo/ /gang gi tshe yang sems can dmyal bar skyes pa de'i tshe ni 'gyod par 'gyur to gang gi tshe phyir thar bar gyur pa de'i tshe ni 'dod chags kyis chags nas sems can dmyal ba'i sdug bsngal brjed par 'gyur te/ sbyin pa yang </text></item>
<item><p>211b1</p><section>mdo sde</section><text>sbyin par mi byed/ tshul khrims kyang srung bar mi byed do/ /'di lta ste dper na mi chang gis ra ro zhing myos te/ tshabs cher ra ro zhing myos la gtu lum par gyur na/ mi des sems kyis kyang khyim tshol mi nus </text></item>
<item><p>211b2</p><section>mdo sde</section><text>lam yang mi tshol/ pha ma dang / chung ma dang / bu dang / bu mo'i 'du shes/ kyang med/ sangs rgyas dang / chos dang / dge 'dun yang mi dran te/ de chang gis myos pa'i mthus dur khrod na 'dug na yang 'jigs pa med </text></item>
<item><p>211b3</p><section>mdo sde</section><text>la/ 'di snyam du sems te/ lha 'am/ klu 'am/ gnod sbyin nga skrag par byed pa su zhig yod snyam mo/ /de bong ba dang / shing dang / rtswa dang / tsher ma'i mal gzhan dag la bde ba'i 'du shes skyed pa las/ lus sor chud </text></item>
<item><p>211b4</p><section>mdo sde</section><text>cing ra ro ba de sangs nas gang gi tshe dran pa rnyed par gyur pa de'i tshe 'gyod par byed de/ bdag ni srog la thug kyang bla/ bdag gis chang 'di btung bar mi bya'o snyam mo/ /de bzhin du sems can 'dod chags kyis rgyags pas </text></item>
<item><p>211b5</p><section>mdo sde</section><text>myos shing / khyim na gnas pas rnam par 'khrul pa nor gyis sems myos pa rnams kyis ni sangs rgyas dang / chos dang / dge 'dun yang yongs su tshol bar mi byed/ sbyin pa yang mi dran/ mtho ris su skye ba dang / rgyal </text></item>
<item><p>211b6</p><section>mdo sde</section><text>por 'gyur ba dang / sangs rgyas kyi zhing du skye ba yang yongs su tshol bar mi byed de/ 'khor ba de nyid na 'khor zhing sems can dmyal ba dang / dud 'gro'i skye gnas dang / gshin rje'i 'jig rten rnams su skyes pa'i sdug </text></item>
<item><p>211b7</p><section>mdo sde</section><text>bsngal myong bar 'gyur la/ 'di snyam du 'dzin te/ bdag gi lus ni bde ste/ sdug bsngal ba med do snyam mo/ /gang gi tshe sems can dmyal ba dang / dud 'gro'i skye gnas dang / gshin rje'i 'jig rten de dag nas thar te/</text></item>
<item><p>211b8</p><section>mdo sde</section><text>brgya la brgya lam na mi'i lus thob par gyur pa de'i tshe mngal na gnas pas lus yongs su gzir cing mun nag gis skyo bar gyur pa'i lus la bad kan dang / mkhris pa dang / ljan ljin dang / khrag dang / phyis sa bdas </text></item>
<item><p>212a1</p><section>mdo sde</section><text>pas skyo bar gyur nas/ 'di snyam du sems te/ bdag cag lo brgya 'am/ bskal pa 'am/ bskal pa brgya 'am/ bskal pa stong ngam/ bskal pa 'bum gyi bar du 'khor ba na 'khor zhing sdug bsngal gyi tshor ba mi bzad cing /</text></item>
<item><p>212a2</p><section>mdo sde</section><text>yid du mi 'ong ba myong la/ gang du yang bdag cag gis skyabs med pa 'di las gang dag gi 'bras bu rnam par smin pa yin zhig gu/ bdag cag gis kyang sngon sdig pa mang du byas so snyam ste/ de ltar mngal na gnas </text></item>
<item><p>212a3</p><section>mdo sde</section><text>nas sems can dmyal ba dang 'dra bar 'gyod pa skyed par byed de/ gang gi tshe bdag cag mngal na gnas pa'i sems can dmyal ba 'di las thar bar gyur pa de'i tshe sangs rgyas dang / chos dang / dge 'dun la mi phyed pa'i dad pas </text></item>
<item><p>212a4</p><section>mdo sde</section><text>bsgrub pa dang btsal bar bya ste/ ci nas kyang bdag cag phyin chad mngal gyi sems can dmyal bar gnas par mi 'gyur bar bya'o snyam mo/ /de dag phyis mngal gyi gnas rnams las thar nas bag med par byed de/ de dag </text></item>
<item><p>212a5</p><section>mdo sde</section><text>yang sems can dmyal ba rnams su sdug bsngal myong bar 'gyur ro/ /de lta bas na nams kyang bag med par mi bya'o/ /de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das </text></item>
<item><p>212a6</p><section>mdo sde</section><text>chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ kun dga' bo de'i phyir chos kyi rnam grangs 'di sems can thams cad kyi skyabs byed pa zhes bya </text></item>
<item><p>212a7</p><section>mdo sde</section><text>bar zung shig /byang chub sems dpas zhus pa zhes bya bar yang zung shig /bkod pa'i rgyal po'i rnam par 'phrul pa'i rgyal po zhes bya bar yang zung shig /de bzhin gshegs pa mngon par rdzogs par byang chub </text></item>
<item><p>212a8</p><section>mdo sde</section><text>pa zhes bya bar yang zung shig /chos thams cad kyi yon tan bkod pa'i rgyal po zhes bya bar yang zung shig /bcom ldan 'das kyis de skad ces bka' stsal nas/ byang chub sems dpa' de dag dang / nyan thos chen po de dag dang /</text></item>
<item><p>212b1</p><section>mdo sde</section><text>brgya byin dang / tshangs pa dang / 'jig rten skyong ba thams cad dang / thams cad dang ldan pa'i 'khor dang / lha dang mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par </text></item>
<item><p>212b2</p><section>mdo sde</section><text>bstod do/ /'phags pa chos thams cad kyi yon tan bkod pa'i rgyal po zhes bya ba theg pa chen po'i mdo rdzogs so// // rgya gar gyi mkhan po pradz+nyA bar ma dang / su ren dra bod+hi dang / zhu chen gyi lo ts+tsha ba ban de ye shes sde </text></item>
<item><p>212b3</p><section>mdo sde</section><text>la sogs pas bsgyur cing zhus te gtan la phab pa/ / rgya gar skad du/ Ar+ya su khA ba ti byu ha nA ma ma hA yA na sU tra/ bod skad du/ 'phags pa bde ba can gyi bkod pa zhes bya ba theg pa chen po'i </text></item>
<item><p>212b4</p><section>mdo sde</section><text>mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin </text></item>
<item><p>212b5</p><section>mdo sde</section><text>gyi kun dga' ra ba na/ dge slong stong nyis brgya lnga bcu'i dge slong gi dge 'dun chen po gnas brtan nyan thos chen po dgra bcom pa sha stag la 'di lta ste/ gnas brtan shA ri'i bu dang / maud gal gyi bu chen po dang /</text></item>
<item><p>212b6</p><section>mdo sde</section><text>'od srung chen po dang / kA t+yA'i bu chen po dang / ka pi na chen po dang / gsus po che dang / nam gru dang / lam phran bstan dang / dga' bo dang / kun dga' bo dang / sgra gcan zin dang / ba lang bdag </text></item>
<item><p>212b7</p><section>mdo sde</section><text>dang / b+ha ra dwA dza dang / 'char byed nag po dang / ba ku la dang / ma 'gags pa dang / de dag dang nyan thos chen po gzhan dag dang / byang chub sems dpa' sems dpa' chen po mang po la 'di lta ste/ 'jam dpal gzhon nur </text></item>
<item><p>212b8</p><section>mdo sde</section><text>gyur pa dang byang chub sems dpa' sems dpa' chen po mi pham pa dang / byang chub sems dpa' sems dpa' chen po spos kyi glang po dang / byang chub sems dpa' sems dpa' chen po rtag tu brtson dang / byang chub sems dpa' sems dpa' chen po brtson </text></item>
<item><p>213a1</p><section>mdo sde</section><text>mi 'dor ba dang / de dag dang byang chub sems dpa' sems dpa' chen po gzhan mang po dag dang / lha'i dbang po brgya byin dang / mi mjed kyi bdag po tshangs pa dang / de dag dang lha bye ba khrag khrig 'bum phrag mang po gzhan </text></item>
<item><p>213a2</p><section>mdo sde</section><text>dag dang yang thabs gcig tu bzhugs te/ de nas bcom ldan 'das kyis tshe dang ldan pa shA ri'i bu la bka' stsal pa/ shA ri'i bu sangs rgyas kyi zhing 'di nas nub phyogs logs su sangs rgyas kyi zhing bye ba khrag khrig phrag 'bum 'das pa na </text></item>
<item><p>213a3</p><section>mdo sde</section><text>'jig rten gyi khams bde ba can zhes bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas tshe dpag med ces bya ba bzhugs te 'tsho zhing gzhes la chos kyang ston to/ /shA ri'i bu 'di ji snyam du </text></item>
<item><p>213a4</p><section>mdo sde</section><text>sems/ 'jig rten gyi khams de ci'i phyir bde ba can zhes bya zhe na/ shA ri'i bu 'jig rten gyi khams bde ba can de na sems can rnams kyi lus la sdug bsngal med/ sems la sdug bsngal med cing bde ba'i rgyu tshad med par yod de/ de'i </text></item>
<item><p>213a5</p><section>mdo sde</section><text>phyir 'jig rten gyi khams bde ba can zhes bya'o/ /shA ri'i bu gzhan yang 'jig rten gyi khams bde ba can ni kha khyer rim pa bdun dang / shing ta la'i phreng ba rim pa bdun dang / dril bu g.yer ka'i dra ba rnams kyis kun nas yongs su </text></item>
<item><p>213a6</p><section>mdo sde</section><text>bskor ba/ bkra ba blta na sdug pa'o/ /shA ri'i bu sangs rgyas kyi zhing de ni rin po che sna bzhi la 'di lta ste/ gser dang / dngul dang / bai dUr+ya dang / shel dang rnam pa de lta bu'i sangs rgyas kyi zhing gi yon tan bkod pa dag gis legs </text></item>
<item><p>213a7</p><section>mdo sde</section><text>par brgyan pa'o/ /shA ri'i bu gzhan yang 'jig rten gyi khams bde ba can na rin po che sna bdun gyi rdzing yan lag brgyad dang ldan pa'i chus yongs su gang ba/ rin po che'i pad mas khebs pa/ bya rog gis btung du </text></item>
<item><p>213a8</p><section>mdo sde</section><text>rung bar kha da cad du gyur pa gser gyi bye ma bdal ba dag yod de/ rdzing de dag gi phyogs bzhi kun na them skas bkra ba/ blta na sdug pa/ gser dang / dngul dang / bai dUr+ya dang / shel dang / rin po che sna bzhi las byas pa bzhi bzhi </text></item>
<item><p>213b1</p><section>mdo sde</section><text>yod de/ /rdzing de dag gi 'gram na rin po che'i shing ljon pa rin po che sna bdun la 'di lta ste/ gser dang / dngul dang / bai dUr+ya dang / shel dang / mu tig dmar po dang / rdo'i snying po dang / spug gi shing bkra ba/ blta na sdug pa/ dag skyes </text></item>
<item><p>213b2</p><section>mdo sde</section><text>so/ /rdzing de dag kun nas pad ma skyes pa 'di lta ste/ gser gyi kha dog /gser gyi 'od 'byung ba/ gser lta bur ston pa/ sngon po kha dog sngon po/ 'od sngon po 'byung ba/ sngon po lta bur ston pa/ ser po kha dog ser po/ 'od </text></item>
<item><p>213b3</p><section>mdo sde</section><text>ser po 'byung ba/ ser po lta bur ston pa/ dmar po kha dog dmar po/ 'od dmar po 'byung ba/ dmar po lta bur ston pa/ dkar po/ kha dog dkar po/ 'od dkar po 'byung ba/ dkar po lta bur ston pa/ bkra ba/ kha dog bkra ba/</text></item>
<item><p>213b4</p><section>mdo sde</section><text>'od bkra ba/ 'byung ba/ bkra ba lta bur ston pa/ shing rta'i 'phang lo tsam dag skyes so/ /shA ri'i bu sangs rgyas kyi zhing de na sangs rgyas kyi zhing gi yon tan bkod pa rnam pa de lta bu dag gis legs par brgyan pa'o/ /shA ri'i bu gzhan </text></item>
<item><p>213b5</p><section>mdo sde</section><text>yang 'jig rten gyi khams bde ba can na lha'i sil snyan gyi sgra rtag tu 'byung ngo / /sa chen po ni gser gyi kha dog lta bu ste nyams dga' ba'o/ /shA ri'i bu sangs rgyas kyi zhing de ni sangs rgyas kyi zhing gi yon tan bkod pa rnam pa de lta </text></item>
<item><p>213b6</p><section>mdo sde</section><text>bu dag gis legs par brgyan pa'o/ /shA ri'i bu gzhan yang sangs rgyas kyi zhing de na nyin lan gsum/ mtshan lan gsum du lha'i me tog man dA ra ba'i lha'i me tog gi char 'bab bo/ /der sems can gang dag skyes pa de </text></item>
<item><p>213b7</p><section>mdo sde</section><text>dag kyang snga dro gcig bzhin du sangs rgyas kyi zhing gzhan dang gzhan du dong ste sangs rgyas bye ba phrag 'bum la phyag 'tshal zhing / de bzhin gshegs pa re re la yang me tog skun bu bye ba phrag 'bum mngon par 'thor te/ gtor nas </text></item>
<item><p>213b8</p><section>mdo sde</section><text>nyin mo gnas pa'i phyir slar 'jig rten gyi khams de nyid du 'dong ngo / /shA ri'i bu sangs rgyas kyi zhing de ni sangs rgyas kyi zhing gi yon tan bkod pa rnam pa de lta bu dag gis legs par brgyan pa'o/ /shA ri'i bu gzhan yang </text></item>
<item><p>214a1</p><section>mdo sde</section><text>'jig rten gyi khams bde ba can na ngang pa dang / khrung khrung dang / rma bya dag yod pa de dag kyang nyin lan gsum/ mtshan lan gsum 'dus nas yang dag par bgro bar byed de/ rang rang gi skad dag gis smra'o/ /de dag smra ba na dbang po dang </text></item>
<item><p>214a2</p><section>mdo sde</section><text>stobs dang / byang chub kyi yan lag gi sgra dag 'byung ngo / /sems can gang dag der skyes pa de dag gis sgra de thos nas sangs rgyas yid la byed pa skye/ chos yid la byed pa skye/ dge 'dun yid la byed par skye'o/ /shA ri'i bu 'di ji snyam du sems/</text></item>
<item><p>214a3</p><section>mdo sde</section><text>sems can de dag dud 'gro'i skye gnas su gyur pa yin snyam du sems blta na de ltar mi blta'o/ /de ci'i phyir zhe na/ shA ri'i bu sangs rgyas kyi zhing de na sems can dmyal ba dang / dud 'gro'i skye gnas dang / gshin rje'i 'jig rten </text></item>
<item><p>214a4</p><section>mdo sde</section><text>du skye ba'i ming yang med do/ /bya'i tshogs de dag ni de bzhin gshegs pa tshe dpag med de nyid kyis chos kyi sgra 'byung ba'i phyir sprul pa dag go/ /shA ri'i bu sangs rgyas kyi zhing de ni sangs rgyas kyi zhing gi yon tan bkod pa rnam pa de lta bu </text></item>
<item><p>214a5</p><section>mdo sde</section><text>dag gis legs par brgyan pa'o/ /shA ri'i bu gzhan yang sangs rgyas kyi zhing de'i ta la'i phreng ba de dag dang / dril bu g.yer ka'i dra ba de dag la rlung gis phog cing rlung gis bskyod na sgra snyan pa yid du 'ong ba/ nyams dga' ba 'byung ste/</text></item>
<item><p>214a6</p><section>mdo sde</section><text>'di lta ste dper na/ rol mo mkhan gyis yan lag bye ba 'bum dang ldan pa'i lha'i sil snyan blangs pa bzhin no/ /der mi de dag gis sgra de thos nas sangs rgyas rjes su dran pa dang / chos rjes su dran pa dang / dge 'dun rjes su </text></item>
<item><p>214a7</p><section>mdo sde</section><text>dran pa lus la gnas so/ /shA ri'i bu sangs rgyas kyi zhing de ni sangs rgyas kyi zhing gi yon tan bkod pa'i rgyan rnam pa de lta bu dag gis legs par brgyan pa'o/ /shA ri'i bu 'di ji snyam du sems/ ci'i phyir de bzhin gshegs </text></item>
<item><p>214a8</p><section>mdo sde</section><text>pa tshe dpag tu med ces bya zhe na/ shA ri'i bu de bzhin gshegs pa tshe dpag med de'i tshe'i tshad dpag tu med de/ de'i phyir de bzhin gshegs pa tshe dpag med ces bya'o/ /shA ri'i bu gzhan yang ci'i phyir de bzhin gshegs pa de 'od dpag med </text></item>
<item><p>214b1</p><section>mdo sde</section><text>ces bya zhe na/ shA ri'i bu de bzhin gshegs pa 'od dpag med de'i 'od sangs rgyas kyi zhing thams cad du thogs pa med de/ de'i phyir de bzhin gshegs pa 'od dpag med ces bya'o/ /bcom ldan 'das de bzhin gshegs pa 'od dpag </text></item>
<item><p>214b2</p><section>mdo sde</section><text>med de bla na med pa yang dag par rdzogs pa'i byang chub tu mngon par rdzogs par sangs rgyas nas bskal pa bcu lon no/ /shA ri'i bu gzhan yang bcom ldan 'das de'i nyan thos kyi dge 'dun dag pa dgra bcom pa sha stag tshad med de/ de dag gi </text></item>
<item><p>214b3</p><section>mdo sde</section><text>tshad brjod par sla ba ma yin no/ /shA ri'i bu gzhan yang sangs rgyas kyi zhing der skyes pa'i sems can dag ni phyir mi ldog pa/ skye ba gcig gis thogs pa'i byang chub sems dpa' dag pa sha stag go/ /shA ri'i bu byang chub sems </text></item>
<item><p>214b4</p><section>mdo sde</section><text>dpa' de dag gi tshad ni brjod par sla ba ma yin te/ gzhan du na tshad med grangs med ces bya ba'i grangs su 'gro'o/ /shA ri'i bu sangs rgyas kyi zhing de ni sangs rgyas kyi zhing gi yon tan bkod pa rnam pa de lta bu dag gis legs par brgyan </text></item>
<item><p>214b5</p><section>mdo sde</section><text>pa'o/ /shA ri'i bu de lta bas na rigs kyi bu 'am rigs kyi bu mos sangs rgyas kyi zhing der skye bar bya ba'i phyir dge ba'i rtsa ba rnams gus par yongs su bsngo bar bya'o/ /de ci'i phyir zhe na/ 'di ltar skyes bu dam pa de lta bu dag dang </text></item>
<item><p>214b6</p><section>mdo sde</section><text>phrad par 'gyur ba'i phyir ro/ /shA ri'i bu dge ba'i rtsa ba ngan ngon tsam gyis ni bcom ldan 'das de bzhin gshegs pa tshe dpag med de'i zhing du skye bar mi 'gyur ro/ /shA ri'i bu rigs kyi bu 'am rigs kyi bu mo gang gis bcom </text></item>
<item><p>214b7</p><section>mdo sde</section><text>ldan 'das de bzhin gshegs pa tshe dpag med de'i mtshan thos nas kyang yid la byed cing nub gcig gam/ nub gnyis sam/ nub gsum 'am/ nub bzhi 'am/ nub lnga 'am/ nub drug gam/ nub bdun du g.yeng ba med pa'i sems </text></item>
<item><p>214b8</p><section>mdo sde</section><text>kyis yid la byed na/ rigs kyi bu 'am/ rigs kyi bu mo de 'chi ba'i dus kyi tshe phyin ci log med pa'i sems kyis 'chi ba'i dus byas nas 'chi ba'i dus byas pa de de bzhin gshegs pa 'od dpag med nyan thos kyi dge 'dun gyis yongs su </text></item>
<item><p>215a1</p><section>mdo sde</section><text>bskor cing byang chub sems dpa'i tshogs kyis mdun gyis bltas pa'i mdun na bzhugs pa bcom ldan 'das de bzhin gshegs pa 'od dpag med de'i sangs rgyas kyi zhing 'jig rten gyi khams bde ba can du skye bar </text></item>
<item><p>215a2</p><section>mdo sde</section><text>'gyur ro/ /shA ri'i bu de lta bas na don gyi dbang de mthong nas rigs kyi bu 'am/ rigs kyi bu mos sangs rgyas kyi zhing der gus par smon lam gdab par bya'o zhes de skad brjod do/ /shA ri'i bu ji ltar de bzhin gshegs pa ngas da ltar yongs </text></item>
<item><p>215a3</p><section>mdo sde</section><text>su brjod pa de bzhin du shA ri'i bu shar phyog na bcom ldan 'das de bzhin gshegs pa mi 'khrugs pa zhes bya ba dang / de bzhin gshegs pa lhun po'i rgyal mtshan zhes bya ba dang / de bzhin gshegs pa lhun po zhes bya ba dang /</text></item>
<item><p>215a4</p><section>mdo sde</section><text>de bzhin gshegs pa lhun po chen po zhes bya ba dang / de bzhin gshegs pa lhun po chen po snang ba zhes bya ba dang / de bzhin gshegs pa 'jam sgra zhes bya ba dang / de bzhin gshegs pa 'jam dbyangs shes bya ba dang /</text></item>
<item><p>215a5</p><section>mdo sde</section><text>de dag la sogs pa shar phyogs kyi sangs rgyas bcom ldan 'das gang gA'i klung gi bye ma snyed dag rang rang gi sangs rgyas kyi zhing rnams ljags kyi dbang pos khebs par mdzad de/ khyed cag yon tan bsam gyis mi khyab pa </text></item>
<item><p>215a6</p><section>mdo sde</section><text>yongs su brjod pa sangs rgyas thams cad kyis yongs su bzung ba'i chos kyi rnam grangs 'di la yid ches par gyis shig ces gsung ba mdzad do/ /de bzhin du lho phyogs na de bzhin gshegs pa nyi zla'i sgron ma zhes bya ba </text></item>
<item><p>215a7</p><section>mdo sde</section><text>dang / de bzhin gshegs pa grags pa zhes bya ba dang / de bzhin gshegs pa grags pa'i 'od ces bya ba dang / de bzhin gshegs pa 'od 'phro phung po zhes bya ba dang / de bzhin gshegs pa lhun po'i sgron ma zhes bya ba dang /</text></item>
<item><p>215a8</p><section>mdo sde</section><text>de bzhin gshegs pa brtson 'grus mtha' yas shes bya ba dang / de dag la sogs pa lho phyogs kyi sangs rgyas bcom ldan 'das gang gA'i klung gi bye ma snyed dag rang rang gi sangs rgyas kyi zhing rnams ljags kyi dbang pos </text></item>
<item><p>215b1</p><section>mdo sde</section><text>khebs par mdzad de/ khyed cag yon tan bsam gyis mi khyab pa yongs su brjod pa sangs rgyas thams cad kyis yongs su bzung ba'i chos kyi rnam grangs 'di la yid ches par gyis shig ces gsung ba mdzad do/ /de bzhin du nub </text></item>
<item><p>215b2</p><section>mdo sde</section><text>phyogs na de bzhin gshegs pa tshe dpag med ces bya ba dang / de bzhin gshegs pa phung po dpag med ces bya ba dang / de bzhin gshegs pa rgyal mtshan dpag med ces bya ba dang / de bzhin gshegs pa 'od chen zhes bya ba dang de </text></item>
<item><p>215b3</p><section>mdo sde</section><text>bzhin gshegs pa 'od zer snang ba zhes bya ba dang de bzhin gshegs pa rin po che'i tog ces bya ba dang / de bzhin gshegs pa 'od zer dag pa zhes bya ba dang / de dag la sogs pa nub phyogs kyi sangs rgyas bcom ldan 'das gang gA'i </text></item>
<item><p>215b4</p><section>mdo sde</section><text>klung gi bye ma snyed dag rang rang gi sangs rgyas kyi zhing rnams ljags kyi dbang pos khebs par mdzad de/ khyed cag yon tan bsam gyis mi khyab pa yongs su brjod pa sangs rgyas thams cad kyis yongs su bzung ba'i chos </text></item>
<item><p>215b5</p><section>mdo sde</section><text>kyi rnam grangs 'di la yid ches par gyis shig ces gsung ba mdzad do/ /de bzhin du byang phyogs na de bzhin gshegs pa 'od 'phro'i phung po chen po zhes bya ba dang / de bzhin gshegs pa thams cad sgrol ba'i dbyangs </text></item>
<item><p>215b6</p><section>mdo sde</section><text>shes bya ba dang / de bzhin gshegs pa rab tu thul dka' zhes bya ba dang / de bzhin gshegs pa nyi ma 'byung zhes bya ba dang / de bzhin gshegs pa dra ba can gyi 'od ces bya ba dang / de bzhin gshegs pa 'od kyi </text></item>
<item><p>215b7</p><section>mdo sde</section><text>'byung gnas shes bya ba dang / de dag la sogs pa byang phyogs kyi sangs rgyas bcom ldan 'das gang gA'i klung gi bye ma snyed dag rang rang gi sangs rgyas kyi zhing rnams ljags kyi dbang pos khebs par mdzad de/ khyed cag yon tan </text></item>
<item><p>215b8</p><section>mdo sde</section><text>bsam gyis mi khyab pa yongs su brjod pa sangs rgyas thams cad kyis yongs su bzung ba'i chos kyi rnam grangs 'di la yid ches par gyis shig ces gsung ba mdzad do/ /de bzhin du 'og gi phyogs na de bzhin gshegs pa seng ge zhes </text></item>
<item><p>216a1</p><section>mdo sde</section><text>bya ba dang / de bzhin gshegs pa grags pa zhes bya ba dang / de bzhin gshegs pa grags 'od ces bya ba dang / de bzhin gshegs pa chos shes bya ba dang / de bzhin gshegs pa chos 'dzin ces bya ba dang / de </text></item>
<item><p>216a2</p><section>mdo sde</section><text>bzhin gshegs pa chos kyi rgyal mtshan zhes bya ba dang / de dag la sogs pa 'og gi phyogs kyi sangs rgyas bcom ldan 'das gang gA'i klung gi bye ma snyed dag rang rang gi sangs rgyas kyi zhing rnams ljags kyi dbang pos khebs </text></item>
<item><p>216a3</p><section>mdo sde</section><text>par mdzad do/ khyed cag yon tan bsam gyis mi khyab pa yongs su brjod pa sangs rgyas thams cad kyis yongs su bzung ba'i chos kyi rnam grangs 'di la yid ches par gyis shig ces gsung ba mdzad do/ /de bzhin du steng gi </text></item>
<item><p>216a4</p><section>mdo sde</section><text>phyogs na de bzhin gshegs pa tshangs pa'i dbyangs shes bya ba dang / de bzhin gshegs pa skar ma'i rgyal po zhes bya ba dang / de bzhin gshegs pa spos mchog ces bya ba dang / de bzhin gshegs pa spos 'od ces bya ba dang /</text></item>
<item><p>216a5</p><section>mdo sde</section><text>de bzhin gshegs pa spos kyi phung po zhes bya ba dang / de bzhin gshegs pa rin chen me tog shin du rgyas pa'i rigs shes bya ba dang / de bzhin gshegs pa'i sa la'i dbang po'i rgyal po zhes bya ba dang / de bzhin gshegs </text></item>
<item><p>216a6</p><section>mdo sde</section><text>pa rin chen ud pa la'i dpal zhes bya ba dang / de bzhin gshegs pa mthong ba don yod ces bya ba dang / de bzhin gshegs pa ri rab lta bu zhes bya ba dang / de dag la sogs pa steng gi phyogs kyi sangs rgyas bcom ldan 'das gang </text></item>
<item><p>216a7</p><section>mdo sde</section><text>gA'i klung gi bye ma snyed dag rang rang gi sangs rgyas kyi zhing rnams ljags kyi dbang pos khebs par mdzad de/ khyed cag yon tan bsam gyis mi khyab pa yongs su brjod pa sangs rgyas thams cad kyis yongs su bzung ba'i chos </text></item>
<item><p>216a8</p><section>mdo sde</section><text>kyi rnam grangs 'di la yid ches par gyis shig ces gsung ba mdzad do/ /shA ri'i bu 'di ji snyam du sems/ ci'i phyir chos kyi rnam grangs 'di sangs rgyas thams cad kyis yongs su bzung ba zhes bya zhe na/ shA ri'i bu rigs kyi bu 'am rigs kyi </text></item>
<item><p>216b1</p><section>mdo sde</section><text>bu mo gang dag chos kyi rnam grangs 'di dang / sangs rgyas bcom ldan 'das de dag gi mtshan thos par gyur pa dang / thos pa dang thos par 'gyur ba de dag thams cad sangs rgyas bcom ldan 'das rnams kyis yongs su bzung </text></item>
<item><p>216b2</p><section>mdo sde</section><text>bar 'gyur ro/ /shA ri'i bu sems can gang dag bcom ldan 'das de bzhin gshegs pa 'od dpag med de'i sangs rgyas kyi zhing 'jig rten gyi khams bde ba can du sems kyis smon par byed pa 'am/ byas pa 'am/ byed pa 'am/ byed par </text></item>
<item><p>216b3</p><section>mdo sde</section><text>'gyur ba de dag thams cad bla na med pa yang dag par rdzogs pa'i byang chub las phyir mi ldog go/ /phyir ma log go phyir mi ldog par 'gyur ro/ /shA ri'i bu ji ltar da lta rang sangs rgyas bcom ldan 'das de dag gi yon tan </text></item>
<item><p>216b4</p><section>mdo sde</section><text>bsam gyis mi khyab pa yongs su brjod pa de bzhin du/ shA ri'i bu sangs rgyas bcom ldan 'das de dag kyang nga'i yon tan bsam gyis mi khyab pa yongs su brjod do/ /sha ri'i bus gsol pa/ bcom ldan 'das shAkya thub pa shAkya'i </text></item>
<item><p>216b5</p><section>mdo sde</section><text>rgyal pos bskal pa'i snyigs ma dang / nyon mongs pa'i snyigs ma dang / sems can gyi snyigs ma dang / lta ba'i snyigs ma dang / tshe'i snyigs ma'i tshe 'jig rten gyi khams mi mjed du bla na med pa yang dag par rdzogs pa'i byang </text></item>
<item><p>216b6</p><section>mdo sde</section><text>chub mngon par rdzogs par sangs rgyas te/ 'jig rten thams cad dang mi mthun pa'i chos bstan pa ni ngo mtshar lags so/ /bcom ldan 'das kyis bka' stsal pa/ shA ri'i bu snyigs ma lnga'i tshe 'jig rten du ngas gang 'jig </text></item>
<item><p>216b7</p><section>mdo sde</section><text>rten gyi khams mi mjed du bla na med pa yang dag par rdzogs pa'i byang chub mngon par rdzogs par sangs rgyas te/ 'jig rten thams cad dang mi mthun pa'i chos bstan pa de ni mchog tu dka' ba byed pa'o/ /bcom ldan 'das kyis de skad ces </text></item>
<item><p>216b8</p><section>mdo sde</section><text>bka' stsal nas tshe dang ldan pa shA ri'i bu dang / nyan thos chen po de dag dang / byang chub sems dpa' de dag dang / lha dang mi dang lha ma yin dang / dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do/ /'phags pa bde ba </text></item>
<item><p>217a1</p><section>mdo sde</section><text>can gyi bkod pa zhes bya ba theg pa chon po'i mdo rdzogs so// // rgya gar skad du/ Ar+ya ka raN Da byu ha nA ma ma hA yA na sU tra/ bod skad du/ 'phags pa za ma tog bkod pa zhes bya ba theg pa chen </text></item>
<item><p>217a2</p><section>mdo sde</section><text>po'i mdo/ bam po dang po/ 'di skad bdag gis thos pa dus gcig na/ bcom ldan 'das mnyan du yod pa'i 'dze ta'i tshal mgon med pa la zas sbyin pa'i kun dga' ra ba na dge slong brgya phrag phyed dang bcu gsum gyi </text></item>
<item><p>217a3</p><section>mdo sde</section><text>dge slong gi dge 'dun chen po dang / byang chub sems dpa' sems dpa' chen po mang po rnams dang yang thabs gcig pa la 'di lta ste/ byang chub sems dpa' sems dpa' chen po rdo rje blo gros dang / byang chub sems dpa' sems </text></item>
<item><p>217a4</p><section>mdo sde</section><text>dpa' chen po ye shes mthong ba dang / byang chub sems dpa' sems dpa' chen po rdo rje'i sde dang / byang chub sems dpa' sems dpa' chen po gsang sben dang / byang chub sems dpa' sems dpa' chen po nam mkha'i snying po dang /</text></item>
<item><p>217a5</p><section>mdo sde</section><text>byang chub sems dpa' sems dpa' chen po nyi ma'i snying po dang / byang chub sems dpa' sems dpa' chen po brtson 'grus mi gtong ba dang / byang chub sems dpa' sems dpa' chen po lag na rin po che dang / byang chub </text></item>
<item><p>217a6</p><section>mdo sde</section><text>sems dpa' sems dpa' chen po kun tu bzang po dang / byang chub sems dpa' sems dpa' chen po mthu chen thob dang / byang chub sems dpa' sems dpa' chen po sgrib pa thams cad rnam par sel ba dang /</text></item>
<item><p>217a7</p><section>mdo sde</section><text>byang chub sems dpa' sems dpa' chen po kun du dpa' ba dang / byang chub sems dpa' sems dpa' chen po sman gyi sde dang / byang chub sems dpa' sems dpa' chen po spyan ras gzigs kyi dbang po dang / byang </text></item>
<item><p>217a8</p><section>mdo sde</section><text>chub sems dpa' sems dpa' chen po lag na rdo rje dang / byang chub sems dpa' sems dpa' chen po rgya mtsho mching rnam blo gros dang / byang chub sems dpa' sems dpa' chen po chos 'dzin dang / byang chub sems dpa' </text></item>
<item><p>217b1</p><section>mdo sde</section><text>sems dpa' chen po sa'i spyan mchog dang / byang chub sems dpa' sems dpa' chen po dbugs phyin pa'i lag pa dang / byang chub sems dpa' sems dpa' chen po byams pa dang / de lta bu dag la sogs pa byang chub </text></item>
<item><p>217b2</p><section>mdo sde</section><text>sems dpa' sems dpa' chen po bye ba rnams kyang tshogs so/ /gzhan yang dbang phyug dang / mthu bo che la sogs pa lha'i sde sum bcu rtsa gnyis kyi lha'i sras po rnams kyang tshogs so/ /gzhan yang lha'i sde sum bcu rtsa </text></item>
<item><p>217b3</p><section>mdo sde</section><text>gsum gyi lha'i bu rnams tshogs te/ lha'i bu dbang phyug chen po dang / nyi ma dang zla ba dang / rlung gi lha dang / chu'i lha la sogs pa lha'i bu de dag tshogs pa dang lhan cig tu brgya byin lha'i dbang po dang / tshangs pa mi mjed kyi bdag po dag kyang </text></item>
<item><p>217b4</p><section>mdo sde</section><text>tshogs so/ /'khor de na klu'i rgyal po brgya stong du ma tshogs pa rnams 'di lta ste/ klu'i rgyal po ud pa la dang / klu'i rgyal po shing e la'i lo ma can dang / klu'i rgyal po nya zan dang / klu'i rgyal po ba lang gi bdag po dang /</text></item>
<item><p>217b5</p><section>mdo sde</section><text>klu'i rgyal po mgo brgya pa dang / klu'i rgyal po hu lu ta dang / klu'i rgyal po 'jog po dang / klu'i rgyal po glang mgo dang / klu'i rgyal po ri dgas mgo dang / klu'i rgyal po dga' bo dang / bsnyen dga' bo dang / klu'i rgyal po bad sa'i rigs </text></item>
<item><p>217b6</p><section>mdo sde</section><text>kyi bu dang / klu'i rgyal po ma dros pa dang / klu'i rgyal po rgya mtsho mching rnam dang / de lta bu dag la sogs pa klu'i rgyal po brgya stong du ma dag kyang tshogs so/ /dri za'i rgyal po brgya stong du ma dag kyang tshogs pa 'di lta ste/ dri za'i </text></item>
<item><p>217b7</p><section>mdo sde</section><text>rgyal po rnga'i dbyangs kyi rgyal po dang / dri za'i rgyal po yid du 'ong ba'i dbyangs dang / dri za'i rgyal po lag pa stong pa dang / dri za'i rgyal po blo gros chen po dang / dri za'i rgyal po lus sim par byed pa dang / dri za'i rgyal po sil snyan sgra </text></item>
<item><p>217b8</p><section>mdo sde</section><text>bsgrags dang / dri za'i rgyal po rgyan gyis brgyan pa dang / dri za'i rgyal po gzhon nur snang ba dang / dri za'i rgyal po lag pa bzang po dang ldan pa dang / dri za'i rgyal po chos dga' dang de lta bu la sogs pa dri za'i rgyal po brgya stong du ma dag tshogs </text></item>
<item><p>218a1</p><section>mdo sde</section><text>so/ /'khor der mi 'am ci brgya stong du ma tshogs pa 'di lta ste/ mi 'am ci'i rgyal po bzhin bzangs dang / mi 'am ci'i rgyal po cod pan can dang / mi 'am ci'i rgyal po sa ri'i bzhin dang / mi 'am ci'i rgyal po rab </text></item>
<item><p>218a2</p><section>mdo sde</section><text>tu dga' byas dang / mi 'am ci'i rgyal po 'khor lo bkod pa dang / mi 'am ci'i rgyal po me tog gtor ba dang / mi 'am ci'i rgyal po nor bu dang / mi 'am ci'i rgyal po gsus shol dang / mi 'am ci'i rgyal po brtson 'grus brtan pa </text></item>
<item><p>218a3</p><section>mdo sde</section><text>dang / mi 'am ci'i rgyal po shin du 'thad pa dang / mi 'am ci'i rgyal po bzhin brgya pa dang / mi 'am ci'i rgyal po shing rlon dang / de lta bu la sogs pa mi 'am ci'i rgyal po brgya stong du ma dag tshogs so/ /lha'i bu mo brgya stong phrag </text></item>
<item><p>218a4</p><section>mdo sde</section><text>du ma dag tshogs pa 'di lta ste/ lha'i bu mo ta la mchog ces bya ba dang / lha'i bu mo shin du bkod pa zhes bya ba dang / lha'i bu mo gser gyi ska rags shes bya ba dang / lha'i bu mo rgyan pa zhes bya ba dang / lha'i bu mo gdos </text></item>
<item><p>218a5</p><section>mdo sde</section><text>'dzin ces bya ba dang / lha'i bu mo bdud rtsi'i thigs pa zhes bya ba dang / lha'i bu mo lus yongs su mdzes pa zhes bya ba dang / lha'i bu mo nor bu'i 'od ces bya ba dang / lha'i bu mo gtsug phud can zhes bya ba dang / lha'i bu mo lha'i </text></item>
<item><p>218a6</p><section>mdo sde</section><text>bzhin ston pa zhes bya ba dang / lha'i bu mo sil snyan lnga mngon pa zhes bya ba dang / lha'i bu mo gser gyi phreng ba zhes bya ba dang / lha'i bu mo me tog ud pa la sngon po zhes bya ba dang / lha'i bu mo chos mngon pa zhes bya ba dang / lha'i bu </text></item>
<item><p>218a7</p><section>mdo sde</section><text>mo shin du rol pa zhes bya ba dang / lha'i bu mo ma lus 'byung gnas shes bya ba dang / lha'i bu mo shin du bkod pa'i blo gros shes bya ba dang / lha'i bu mo dpung rgyan 'dzin pa zhes bya ba dang / lha'i bu mo sbyin pa sbyin byed ces bya ba dang / lha'i bu mo </text></item>
<item><p>218a8</p><section>mdo sde</section><text>zla ba can dang / de lta bu la sogs pa lha'i bu mo brgya phrag du ma dag tshogs so/ /klu'i bu mo brgya phrag du ma dag kyang tshogs pa 'di lta ste/ klu'i bu mo rgyan 'dzin ces bya ba dang / klu'i bu mo pu la ni da zhes bya ba dang / klu'i bu mo ral pa gsum pa zhes </text></item>
<item><p>218b1</p><section>mdo sde</section><text>bya ba dang / klu'i bu mo sa ri'i bzhin zhes bya ba dang / klu'i bu mo rgyal ba'i dpal zhes bya ba dang / klu'i bu mo glog gi mig ces bya ba dang / klu'i bu mo glog gi 'od ces bya ba dang / klu'i bu mo sa ri zhes bya ba dang / klu'i bu mo g.yog brgya pa zhes bya </text></item>
<item><p>218b2</p><section>mdo sde</section><text>ba dang / klu'i bu mo sman chen po zhes bya ba dang / klu'i bu mo thigs pa zhes bya ba dang / klu'i bu mo mgo gcig ma zhes bya ba dang / klu'i bu mo bzhon pa brgya pa zhes bya ba dang / klu'i bu mo za byed ces bya ba dang / klu'i bu mo ma lus 'ongs </text></item>
<item><p>218b3</p><section>mdo sde</section><text>shes bya ba dang / klu'i bu mo shin tu brgyan ma zhes bya ba dang / klu'i bu mo sprin dkar mo zhes bya ba dang / klu'i bu mo de bzhin du chags pa shes bya ba dang / klu'i bu mo gtong ldan ma zhes bya ba dang / klu'i bu mo 'khor mi phyed pa zhes bya ba dang /</text></item>
<item><p>218b4</p><section>mdo sde</section><text>klu'i bu mo pu lin da zhes bya ba dang / klu'i bu mo rgya mtsho mching rnam mngal zhes bya ba dang / klu'i bu mo gdugs kyi bzhin zhes bya ba dang / klu'i bu mo chos la dga' ba zhes bya ba dang / klu'i bu mo bde byed ces bya ba dang / klu'i bu mo brtson 'grus </text></item>
<item><p>218b5</p><section>mdo sde</section><text>shes bya ba dang / klu'i bu mo rgya mtsho mching rnam ltar zab pa zhes bya ba dang / klu'i bu mo ri rab lhun po'i dpal zhes bya ba dang / de lta bu la sogs te klu'i bu mo brgya stong du ma dag tshogs so/ /dri za'i bu mo brgya stong du ma dag kyang tshogs pa 'di </text></item>
<item><p>218b6</p><section>mdo sde</section><text>lta ste/ dri za'i bu mo dga' ba'i bzhin zhes bya ba dang / dri za'i bu mo dga' ba'i sbyin byed ces bya ba dang / dri za'i bu mo mi ston pa zhes bya ba dang / dri za'i bu mo rdo rje'i dpal zhes bya ba dang / dri za'i bu mo rdo rje'i phreng ba zhes bya ba dang / dri za'i bu mo phreng </text></item>
<item><p>218b7</p><section>mdo sde</section><text>ba bzang po can zhes bya ba dang / dri za'i bu mo nags tshal zhes bya ba dang / dri za'i bu mo me tog brgya pa zhes bya ba dang / dri za'i bu mo me tog 'bus pa zhes bya ba dang / dri za'i bu mo rin po che'i phreng ba zhes bya ba dang / dri za'i bu mo dus pa'i me tog ces bya </text></item>
<item><p>218b8</p><section>mdo sde</section><text>ba dang / dri za'i bu mo mngal bzang mo zhes bya ba dang / dri za'i bu mo rgyal po'i dpal zhes bya ba dang / dri za'i bu mo rnga zhes bya ba dang / dri za'i bu mo phreng ba bzang mo zhes bya ba dang / dri za'i bu mo rgyan gyis brgyan ces bya ba dang / dri za'i bu mo mngon par btud pa zhes </text></item>
<item><p>219a1</p><section>mdo sde</section><text>bya ba dang / dri za'i bu mo chos 'dod ces bya ba dang / dri za'i bu mo chos sbyin zhes bya ba dang / dri za'i bu mo me tog u dum ba ra'i lto ba zhes bya ba dang / dri za'i bu mo rnam pa brgya pa zhes bya ba dang / dri za'i bu mo me tog pad ma'i dpal zhes </text></item>
<item><p>219a2</p><section>mdo sde</section><text>bya ba dang / dri za'i bu mo me tog pad ma'i dmigs zhes bya ba dang / dri za'i bu mo lus yongs su mdzes pa zhes bya ba dang / dri za'i bu mo cha bas dbang po bzhin du 'gro ba zhes bya ba dang / dri za'i bu mo sa sbyin zhes bya ba dang / dri za'i bu mo 'bras bu </text></item>
<item><p>219a3</p><section>mdo sde</section><text>sbyin zhes bya ba dang / dri za'i bu mo seng ge'i 'gros shes bya ba dang / dri za'i bu mo me tog ku mu da zhes bya ba dang / dri za'i bu mo yid dga' zhes bya ba dang / dri za'i bu mo sbyin byed ces bya ba dang / dri za'i bu mo lha'i tshig ces bya ba dang / dri za'i bu </text></item>
<item><p>219a4</p><section>mdo sde</section><text>mo bzod dga' zhes bya ba dang / dri za'i bu mo mya ngan 'das dga' zhes bya ba dang / dri za'i bu mo rin chen myu gu zhes bya ba dang / dri za'i bu mo dbang po'i dpal zhes bya ba dang / dri za'i bu mo skye dgu'i bdag mo'i gnas shes bya ba dang / dri za'i bu mo ri </text></item>
<item><p>219a5</p><section>mdo sde</section><text>dgas kyi rgyal po can zhes bya ba dang / dri za'i bu mo dpal 'dab zhes bya ba dang / dri za'i bu mo 'bar ba'i rtse mo zhes bya ba dang / dri za'i bu mo 'dod chags las yongs su grol zhes bya ba dang / dri za'i bu mo zhe sdang las yongs su grol zhes bya ba dang /</text></item>
<item><p>219a6</p><section>mdo sde</section><text>dri za'i bu mo gti mug las yongs su grol zhes bya ba dang / dri za'i bu mo 'khor ba grungs ma zhes bya ba dang / dri za'i bu mo rin po che'i khri'u zhes bya ba dang / dri za'i bu mo 'ong ba dang 'gro ba zhes bya ba dang / dri za'i bu mo me'i 'od ces bya ba dang / dri za'i bu mo zla </text></item>
<item><p>219a7</p><section>mdo sde</section><text>ba'i gzugs kyi 'od ces bya ba dang / dri za'i bu mo nyi ma'i mig ces bya ba dang / dri za'i bu mo gser ltar snang ba zhes bya ba dang / dri za'i bu mo dam pa'i dpal zhes bya ba dang / de lta bu la sogs pa dri za'i bu mo brgya phrag du ma dag </text></item>
<item><p>219a8</p><section>mdo sde</section><text>tshogs so/ /'khor der mi 'am ci'i bu mo brgya phrag du ma dag tshogs pa 'di lta ste/ mi 'am ci'i bu mo yid ces bya ba dang / mi 'am ci'i bu mo yid las byung ba zhes bya ba dang / mi 'am ci'i bu mo rlung gi shugs shes bya ba dang / mi 'am ci'i bu </text></item>
<item><p>219b1</p><section>mdo sde</section><text>mo namakha'i gzings shes bya ba dang / mi 'am ci'i bu mo mgyogs pa'i shugs shes bya ba dang / mi 'am ci'i bu mo dpal sbyin pa zhes bya ba dang / mi 'am ci'i bu mo mche ba bzang mo zhes bya ba dang / mi 'am ci'i bu mo mi g.yo ba'i dpal zhes bya ba dang /</text></item>
<item><p>219b2</p><section>mdo sde</section><text>mi 'am ci'i bu mo khams la dga' ba zhes bya ba dang / mi 'am ci'i bu mo 'bar ba la dga' ba zhes bya ba dang / mi 'am ci'i bu mo shin du dpal zhes bya ba dang / mi 'am ci'i bu mo rin po che 'byung gnas shes bya ba dang / mi 'am ci'i bu mo spyan </text></item>
<item><p>219b3</p><section>mdo sde</section><text>ras gzigs kyi dpal zhes bya ba dang / mi 'am ci'i bu mo stan can zhes bya ba dang / mi 'am ci'i bu mo rdo rje'i khu tshur zhes bya ba dang / mi 'am ci'i bu mo ser skya zhes bya ba dang / mi 'am ci'i bu mo rgyan rab brgyan pa zhes bya ba dang /</text></item>
<item><p>219b4</p><section>mdo sde</section><text>mi 'am ci'i bu mo 'bral ba 'byes chen zhes bya ba dang / mi 'am ci'i bu mo nges pa yongs su bsten pa zhes bya ba dang / mi 'am ci'i bu mo blo gros chen mo zhes bya ba dang / mi 'am ci'i bu mo nam mkha' srung zhes bya ba dang / mi 'am ci'i </text></item>
<item><p>219b5</p><section>mdo sde</section><text>bu mo bkod pa rgyal po'i dbang zhes bya ba dang / mi 'am ci'i bu mo gtsug na nor bu zhes bya ba dang / mi 'am ci'i bu mo nor bu 'dzin ces bya ba dang / mi 'am ci'i bu mo nor bu 'bar ma zhes bya ba dang / mi 'am ci'i bu mo skye bo mkhas pas </text></item>
<item><p>219b6</p><section>mdo sde</section><text>bsten ces bya ba dang / mi 'am ci'i bu mo mdog ma zhes bya ba dang / mi 'am ci'i bu mo tshe sbyin zhes bya ba dang / mi 'am ci'i bu mo de bzhin gshegs pa'i mdzod yongs su skyong ma zhes bya ba dang / mi 'am ci'i bu mo chos kyi dbyings yongs su srung ba zhes bya </text></item>
<item><p>219b7</p><section>mdo sde</section><text>ba dang / mi 'am ci'i bu mo rkang pa'i gdub bu'i rnga zhes bya ba dang / mi 'am ci'i bu mo skad cig sgrol zhes bya ba dang / mi 'am ci'i bu mo rtag tu chos len par 'dod ces bya ba dang / mi 'am ci'i bu mo rtag tu dus dus su ston ma zhes bya ba dang / mi 'am ci'i bu </text></item>
<item><p>219b8</p><section>mdo sde</section><text>mo dbugs 'byin ces bya ba dang / mi 'am ci'i bu mo rnam par thar byed ces bya ba dang / mi 'am ci'i bu mo yod pa mi 'phrogs pa zhes bya ba dang / mi 'am ci'i bu mo skyo 'dzin ces bya ba dang / mi 'am ci'i bu mo ral gri 'bar zhes bya ba dang / mi 'am ci'i bu mo sa la 'gro </text></item>
<item><p>220a1</p><section>mdo sde</section><text>zhes bya ba dang / mi 'am ci'i bu mo lha dbang phreng ba zhes bya ba dang / mi 'am ci'i bu mo lha ma yin gyi dbang mo zhes bya ba dang / mi 'am ci'i bu mo rus bzod ces bya ba dang / mi 'am ci'i bu mo sbyin ldan zhes bya ba dang / mi 'am ci'i bu mo </text></item>
<item><p>220a2</p><section>mdo sde</section><text>mang po'i gnas shes bya ba dang / mi 'am ci'i bu mo lag cha brgya pa zhes bya ba dang / mi 'am ci'i bu mo rgyan gyis brgyan pa ces bya ba dang / mi 'am ci'i bu mo yid 'phrog ces bya ba dang / de lta bu la sogs pa mi 'am ci'i bu mo brgya phrag du ma dag </text></item>
<item><p>220a3</p><section>mdo sde</section><text>tshogs so/ /dge bsnyen dang / dge bsnyen ma brgya phrag du ma dag tshogs so/ /mur 'dug spyod pa dang / kun du rgyu ba dang / gcer bu pa brgya phrag du ma dag kyang tshogs te gang gi tshe na 'dus pa cher gyur pa de'i tshe sems can dmyal ba chen </text></item>
<item><p>220a4</p><section>mdo sde</section><text>po mnar med par 'od zer byung ngo / /byung nas 'dze ta'i tshal gyi gtsug lag khang du song ba dang / de dag gis gtsug lag khang de yongs su mdzes par snang ste/ ka ba ni lha'i nor bu rin po ches brgyan par snang ngo / /rtsig pa brgya dag </text></item>
<item><p>220a5</p><section>mdo sde</section><text>kyang gser gyis mdzes par byas par snang ngo / /gnas khang so so dag na ni gser dang dngul las byas pa'i sgo dag snang ngo / /gnas khang so so na skas gser dang / dngul las byas pa dag kyang snang ngo / /dngul gyi khang pa dag na ni </text></item>
<item><p>220a6</p><section>mdo sde</section><text>gser gyi ka ba rin po ches brgyan/ gser gyi khang pa dag na ni dngul gyi ka ba rin po ches brgyan pa dang / 'dze ta'i tshal gyi phyi rol na shing dpag bsam rnam pa sna tshogs dag snang ste/ gser gyi sdong po dang / dngul gyi lo ma dang / rgyan </text></item>
<item><p>220a7</p><section>mdo sde</section><text>rnam pa sna tshogs rab tu 'phyang ba dag dang / yul ka shi ka nas byung ba'i gos rab tu 'phyang ba dag dang / rgya'i gos brgya stong rab tu 'phyang ba dang / mu tig gi se mo do brgya stong rab tu 'phyang ba dang / cod pan dang / rna cha dang phreng ba'i lda ldi dang /</text></item>
<item><p>220a8</p><section>mdo sde</section><text>dpung rgyan dang / rkang pa'i gdu bu rab tu 'phyang ba dang / phyi rol na rin po che'i gdub bu steng rin po che las byas pa/ de la 'phyang ba'i shing dbang gi bsam gyi shing de lta bu brgya dag kyang byung ngo / /'dze ta'i tshal gyi gtsug lag khang de nyid na skas </text></item>
<item><p>220b1</p><section>mdo sde</section><text>dag kyang rdo rje las byas par snang ngo / /sgo rgyab na mu tig dang / dar gyi tshogs rab tu spyangs so/ /rdzing bu du ma dag kyang byung ste/ la la ni chu yan lag brgyad dang ldan pas yongs su gang / la la ni me tog rnam pa sna tshogs kyis yongs su </text></item>
<item><p>220b2</p><section>mdo sde</section><text>gang ba dag 'di lta ste/ me tog ud pa la dang / pad ma dang / ku mu da dang / pun da ri ka dang / man dA ra ba dang / man dA ra ba chen po dang / u dum ba ra dag gis yongs su gang ngo / /gzhan yang shing gi me tog rnam pa sna tshogs skye ba 'di </text></item>
<item><p>220b3</p><section>mdo sde</section><text>lta ste/ me tog tsam pa ka dang / ka ra bi ra dang / pa ta la dang / a ti mug ta ka dang / dbyar gyi dri dang / gzhan yang shing gi me tog yid dga' ba dag byung ste/ 'dze ta'i tshal gyi gtsug lag khang de yongs su mdzes par byas pa nyid du snang ngo / /de nas 'khor </text></item>
<item><p>220b4</p><section>mdo sde</section><text>de nyid kyi nang nas byang chub sems dpa' sgrib pa thams cad rnam par sel ba stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo </text></item>
<item><p>220b5</p><section>mdo sde</section><text>sbyar ba btud de/ bcom ldan 'das la 'di skad ces gsol to/ /bcom ldan 'das bdag ni shin du ngo mtshar rmad du byung ba thob bo/ /bcom ldan 'das 'od zer chen po 'di dag ga las mchis/ rdzu 'phrul gyi yul gyi mthu 'di </text></item>
<item><p>220b6</p><section>mdo sde</section><text>su'i lags/ bcom ldan 'das kyis bka' stsal pa/ rigs kyi bu byang chub sems dpa' spyan ras gzigs kyi dbang po 'di ni mnar med pa'i sems can dmyal ba chen por zhugs nas sems can rnams yongs su </text></item>
<item><p>220b7</p><section>mdo sde</section><text>smin par byed de/ yongs su smin par byas nas yi dgas kyi grong khyer du 'dug go/ /de nas bcom ldan 'das la byang chub sems dpa' sgrib pa thams cad rnam par sel bas 'di skad ces gsol to/ /bcom ldan 'das </text></item>
<item><p>220b8</p><section>mdo sde</section><text>mnar ma mchis pa'i sems can dmyal ba chen po na mnar mi gda' na/ bcom ldan 'das ji ltar na byang chub sems dpa' sems dpa' chen po spyan ras gzigs kyi dbang po 'jug par bgyid/ sems can dmyal ba chen po lcags </text></item>
<item><p>221a1</p><section>mdo sde</section><text>kyi brtsig pas bskor la/ lcags kyi dog sa la shin du 'bar ba/ me lce gcig tu 'dus pa/ rnam par g.yo ba de na 'bod grogs pa dag gnas pa'i snod za ma tog 'dra ba mchis te/ snod der sems can bye ba khrag khrig brgya stong </text></item>
<item><p>221a2</p><section>mdo sde</section><text>phrag du ma bstsal to/ /nam chu mang po mchis pa'i snod na sran chung dkar ru 'am/ na gu gyen du mchi na/ yang brel ba dang / smin par 'gyur/ thur du mchi na yang brel ba dang smin par 'gyur ba de bzhin du sems can de dag kyang mnar ma mchis </text></item>
<item><p>221a3</p><section>mdo sde</section><text>pa'i sems can dmyal ba chen po der lus kyi sdug bsngal nyams su myong na/ bcom ldan 'das ji ltar na byang chub sems dpa' sems dpa' chen po spyan ras gzigs kyi dbang po mnar ma mchis pa'i sems can dmyal ba chen por </text></item>
<item><p>221a4</p><section>mdo sde</section><text>'jug par bgyid/ bcom ldan 'das kyis bka' stsal pa/ rigs kyi bu ji ltar 'khor los sgyur ba'i rgyal po lha'i nor bu rin po che las byas pa'i skyed mos tshal du 'jug pa de bzhin du/ rigs kyi bu byang chub sems dpa' </text></item>
<item><p>221a5</p><section>mdo sde</section><text>spyan ras gzigs kyi dbang po yang mnar med pa'i sems can dmyal ba chen por 'jug mod kyi de'i lus la gzhan du 'gyur ba med do/ /nam mnar med pa'i sems can dmyal ba chen po dang nye bar 'gro ba de'i tshe mnar </text></item>
<item><p>221a6</p><section>mdo sde</section><text>med pa'i sems can dmyal ba chen po de bsil bar 'gyur te/ de'i tshe gshin rje'i mi de dag mnar med pa'i sems can dmyal ba chen por ci mi dge ba'i ltas shig /nam byang chub sems dpa' spyan ras gzigs kyi </text></item>
<item><p>221a7</p><section>mdo sde</section><text>dbang po 'ongs pa de'i tshe me tog pad ma shing rta'i 'khor lo tsam byung zhing snod de yang gas me de'i 'obs de nyid du yang rdzing bu byung bar gyur zhes skyo bar gyur to/ /de nas gshin rje'i skyes bu de dag ral gri dang / gtun dang mtshon cha b+hiN+Di pA </text></item>
<item><p>221a8</p><section>mdo sde</section><text>la dang / to mar dang / 'ga' da dang / 'khor lo dang / rtse gsum pa la sogs pa thogs nas gshin rje'i rgyal po ga la ba der song ste/ phyin nas 'di skad ces smras so/ /lha bdag cag gi sug las kyi dog sa de yongs su bas par mkhyen par </text></item>
<item><p>221b1</p><section>mdo sde</section><text>mdzod cig /ci'i phyir khyed kyi las kyi sa yongs su zad dam/ lha ci lags mi mkhyen tam/ mnar ma mchis pa'i sems can dmyal ba der thog ma kho nar mi dge ba'i ltas byung ste/ skyes bu ji ltar 'dod pa'i gzugs can ral pa'i cod pan </text></item>
<item><p>221b2</p><section>mdo sde</section><text>can lus rgyan thams cad kyis brgyan pa phyin pa dang bsil bar gyur to/ /gang gi tshe de phyin pa de'i tshe me tog pad ma shing rta'i 'khor lo tsam yang byung / snod de yang gas/ zhugs kyi 'obs der yang rdzing bu byung bar gyur to/ /de nas gshin rje'i </text></item>
<item><p>221b3</p><section>mdo sde</section><text>rgyal po sems par gyur te/ mthu 'di lha gang gi yin yang na lha'i bu dbang phyug chen po dang / mthu bo che las dam pa thob pa zhig sa 'dir 'ongs sam/ yang na srin po mthu bo che lha'i bal glang gi stobs dang 'gran pa nyid skyes sam zhes </text></item>
<item><p>221b4</p><section>mdo sde</section><text>des lha'i mig gis rnam par bltas na lha'i sde'i nang na dam pa de lta bu ma mthong ngo / /de nas slar yang mnar med pa'i sems can dmyal ba chen por bltas so/ /des bltas pa dang mnar med pa'i sems can dmyal ba chen po de na byang </text></item>
<item><p>221b5</p><section>mdo sde</section><text>chub sems dpa' spyan ras gzigs kyi dbang po bzhugs pa nyid mthong ngo / /de nas gshin rje'i rgyal po byang chub sems dpa' sems dpa' chen po ga la ba der dong ste phyin pa dang / zhabs la mgo bos phyag 'tshal nas bstod </text></item>
<item><p>221b6</p><section>mdo sde</section><text>pa'i khyad par byed par rtsom pa/ spyan ras gzigs kyi dbang po dbang phyug chen po/ pad ma la dgyes pa/ dam pa stsol ba/ dbang du mdzad pa/ sa'i spyan dam pa mdzad pa/ dbugs 'byin par mdzad pa/ phyag brgya stong pa/ spyan bye ba </text></item>
<item><p>221b7</p><section>mdo sde</section><text>brgya stong pa/ dbu bcu gcig pa/ rgod ma'i bzhin lta bu'i mthar phyin pa/ chos la dgyes pa/ sems can thams cad yongs su thar bar mdzad pa ru sbal dang / chu srin dang / nya rnams dbugs 'byin par mdzad pa/ ye shes </text></item>
<item><p>221b8</p><section>mdo sde</section><text>kyi phung po dam pa mdzad pa/ dga' ba stsol ba/ rin po che'i dpal dam pa/ mnar med pa kun skems par mdzad pa/ ye shes kyi dpal gyis brgyan pa/ ye shes la dgyes pa/ lha thams cad kyis mchod pa/ phyag 'tshal ba/ bkur sti </text></item>
<item><p>222a1</p><section>mdo sde</section><text>bgyis pa/ mi 'jigs pa stsol ba/ pha rol du phyin pa drug ston par mdzad pa/ nyi ma lta bu'i spyan mchog mdzad pa/ chos kyi sgron ma mdzad pa/ ji ltar dgyes pa'i gzugs kyi gzugs mchog /dri za'i gzugs dang </text></item>
<item><p>222a2</p><section>mdo sde</section><text>ldan pa/ gser gyi ri'i gzugs dang mtshungs pa/ rgya mtsho mching rnam gyi glong bzhin du zab pa/ don dam pa'i rnal 'byor rjes su thob pa/ bdag gi zhal ston par mdzad pa/ ting nge 'dzin brgya stong du ma dang ldan pa/ mngon par </text></item>
<item><p>222a3</p><section>mdo sde</section><text>dgyes par mdzad pa/ sku rgyan pa skyes bu'i khyu mchog /khu sgo dang / khong sgril dang / 'khrul 'khor gyi lam las yongs su thar bar mdzad pa/ srid pa thams cad dang ma 'brel ba/ /'khor mang po 'byung bar 'gyur ba bsags pa/</text></item>
<item><p>222a4</p><section>mdo sde</section><text>yid bzhin gyi nor bu rin po che mdzad pa/ mya ngan las 'das pa'i lam ston par mdzad pa/ yi dgas kyi grong khyer skems par mdzad pa/ skye bo la gdugs su gyur par mdzad pa/ nad las yongs su thar bar mdzad pa/ klu'i rgyal po dga' </text></item>
<item><p>222a5</p><section>mdo sde</section><text>bo dang nye dga' bo'i mchod phyir thogs pa/ don yod par 'gyur ba'i zhags pa ston par mdzad pa/ sngags brgya phrag du ma dang ldan pa/ lag na rdo rje skrag par mdzad pa/ 'jig rten gsum po skrag par mdzad pa/ gnod </text></item>
<item><p>222a6</p><section>mdo sde</section><text>sbyin dang / srin po dang / 'byung po dang / sha za dang phra men pha dang / phra men ma dang / ro langs dang / grul bum dang / rjed byed rnams skrag par mdzad pa/ spyan ud pa la sngon po lta bu/ zab cing brtan par mdzad pa/ rig pa'i bdag po nyon </text></item>
<item><p>222a7</p><section>mdo sde</section><text>mongs pa thams cad las rnam par grol bar mdzad pa/ lam sna tshogs bsags pa/ thar pa'i dam pa la zhugs pa/ sku la byang chub kyi lam bsags pa/ yi dgas yongs su thar bar mdzad pa/ ting nge 'dzin rdul phra rab </text></item>
<item><p>222a8</p><section>mdo sde</section><text>lta bu brgya stong dang ldan pa la phyag 'tshal lo zhes de ltar gshin rje'i rgyal pos khyad par dam pa'i bstod pas bstod nas/ slar yang gshin rje'i rgyal pos lan gsum bskor te de nyid nas song ngo / /de nas bcom ldan 'das la byang chub </text></item>
<item><p>222b1</p><section>mdo sde</section><text>sems dpa' sgrib pa thams cad rnam par sel bas 'di skad ces gsol to/ /bcom ldan 'das byang chub sems dpa' sems dpa' chen po spyan ras gzigs kyi dbang po mchi 'am/ bcom ldan 'das kyis bka' stsal </text></item>
<item><p>222b2</p><section>mdo sde</section><text>pa/ rigs kyi bu de ni mnar med pa'i sems can dmyal ba chen po nas byung ste/ yi dgas kyi grong khyer du song nas mgal shing lta bu dang / keng rus bsgreng ba dang / bdag gi skra dang spus g.yogs pa dang / lto ri dang 'dra ba dang /</text></item>
<item><p>222b3</p><section>mdo sde</section><text>kha khab kyi mig lta bu'i yi dgas brgya stong du ma mdun nas rgyug go/ /byang chub sems dpa' sems dpa' chen po spyan ras gzigs kyi dbang po nam yi dgas kyi grong khyer du song ba de'i tshe yi dgas kyi grong khyer de </text></item>
<item><p>222b4</p><section>mdo sde</section><text>bsil bar 'gyur/ rdo rje'i ser ba de yang rab tu zhi bar 'gyur ro/ /sgo ba de yang byin pa thag thug can la mig dmar zhing lag na khar ba thogs pa las kyi sa 'di 'dra ba ni bdag gi bya ba ma yin no zhes byams pa'i </text></item>
<item><p>222b5</p><section>mdo sde</section><text>sems skyed do/ de nas byang chub sems dpa' sems dpa' chen po spyan ras gzigs kyi dbang po'i phyag gi sor mo bcu las chu bo chen po bcu byung / zhabs kyi sor mo bcu las chu bo chen po bcu byung ste/ byang chub sems </text></item>
<item><p>222b6</p><section>mdo sde</section><text>dpa' spyan ras gzigs kyi dbang po shin du thugs brtse ba'i zil gyis non nas ba spu'i khung bu nas chu bo byung ngo / /gang gi tshe na de dag gis chu myong ba de'i tshe de dag mgrin pa yangs par gyur/ lus kyang yongs su rdzogs </text></item>
<item><p>222b7</p><section>mdo sde</section><text>par gyur/ lha'i zas ro'i nang na ro mchog tu byung ba dang ldan pas tshim par gyur nas de'i tshe 'khor ba'i bsam pa la sems te/ kye ma'o 'dzam bu'i gling gi mi 'di dag ni grib ma bsil ba la yongs su bsten to/ /yang 'dzam </text></item>
<item><p>222b8</p><section>mdo sde</section><text>bu'i gling gi mi 'di dag ni rtag tu pha ma la yongs su 'dzin cing bsnyen bkur byed de bde ba dang ldan pa'o/ /gang rtag tu dge ba'i bshes gnyen dang sten cing skyong ba'i skyes bu de dag ni bde ba dang ldan pa'o/ /gang rtag tu theg pa chen po rtag tu </text></item>
<item><p>223a1</p><section>mdo sde</section><text>khong du chud par byed pa'i skyes bu dam pa de dag ni bsam pa dang ldan pa'o/ /gang 'phags pa'i lam yan lag brgyad pa la gnas par byed pa de dag ni skyes bu dam pa'o/ /gang chos kyi gaN Di rdung ba de dag ni skyes bu </text></item>
<item><p>223a2</p><section>mdo sde</section><text>dam pa'o/ /gang gtsug lag khang gas pa dang gogs pa rnams slar 'chos pa de dag ni skyes bu dam pa'o/ /gang sngon gyi mchod rten gyi gzugs gas pa dang / gogs pa rnams slar 'chos pa de dag ni skyes bu dam pa'o/ /gang </text></item>
<item><p>223a3</p><section>mdo sde</section><text>chos smra ba dang rten pa de dag ni skyes bu dam pa'o/ /gang de bzhin gshegs pa 'chag pa mthong ba de dag ni skyes bu dam pa'o/ /gang rang sangs rgyas 'chag pa mthong ba de dag ni skyes bu dam pa'o/ /gang byang chub sems </text></item>
<item><p>223a4</p><section>mdo sde</section><text>dpa' 'chag pa mthong ba de dag ni skyes bu dam pa'o zhes de ltar lus kyi rjes su sems pa dang / de'i tshe theg pa chen po'i mdo za ma tog bkod pa dkon mchog gi rgyal po'i sgra byung ngo / /de'i tshe de dag gi 'jig tshogs la lta ba'i </text></item>
<item><p>223a5</p><section>mdo sde</section><text>ri'i rtse mo nyi shu byung ba ye shes kyi rdo rjes bcom nas de dag thams cad bde ba can gyi 'jig rten gyi khams su skye ste/ byang chub sems dpa' 'dod pa'i bzhin zhes bya bar skyes nas gang gi tshe des sems can yongs su </text></item>
<item><p>223a6</p><section>mdo sde</section><text>smin par byas pa de'i tshe slar yang song ngo / /de nas bcom ldan 'das la sgrib pa thams cad rnam par sel bas 'di skad ces gsol to/ /bcom ldan 'das byang chub sems dpa' sems dpa' chen po spyan ras </text></item>
<item><p>223a7</p><section>mdo sde</section><text>gzigs kyi dbang po mchi 'am/ bcom ldan 'das kyis bka' stsal pa/ rigs kyi bu nyi ma re re zhing sems can bye ba khrag khrig brgya stong du ma yongs su smin par byed de/ rigs kyi bu ji ltar byang chub sems dpa' </text></item>
<item><p>223a8</p><section>mdo sde</section><text>sems dpa' chen po spyan ras gzigs kyi dbang po'i spobs pa de 'dra ba ni de bzhin gshegs pa rnams la med do/ /sgrib pa thams cad rnam par sel bas gsol pa/ bcom ldan 'das ci'i slad du/ bcom ldan 'das kyis </text></item>
<item><p>223b1</p><section>mdo sde</section><text>bka' stsal pa/ rigs kyi bu de bzhin gshegs pa dgra bcom pa yang dag par rdzogs pa'i sangs rgyas lhag mthong zhes bya ba rig pa dang rkang par ldan pa/ bde bar gshegs pa/ 'jig rten mkhyen pa/ skyes bu 'dul ba'i </text></item>
<item><p>223b2</p><section>mdo sde</section><text>kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das sngon 'jig rten du 'byung bar gyur to/ /de'i tshe de'i dus na sgrib pa thams cad rnam par sel ba nga ni spos kyi bzhin zhes bya </text></item>
<item><p>223b3</p><section>mdo sde</section><text>ba'i tshong pa'i bur gyur te/ de'i tshe ngas de bzhin gshegs pa lhag mthong las spyan ras gzigs kyi dbang po'i yon tan brjod pa thos so/ /de nas bcom ldan 'das la sgrib pa thams cad rnam par sel bas </text></item>
<item><p>223b4</p><section>mdo sde</section><text>'di skad ces gsol to/ /bcom ldan 'das kyis byang chub sems dpa' sems dpa' chen po spyan ras gzigs kyi dbang po'i yon tan brjod pa ji skad du gsan/ bcom ldan 'das kyis bka' stsal </text></item>
<item><p>223b5</p><section>mdo sde</section><text>pa/ mig las ni nyi ma dang zla ba byung / 'phral ba las ni dbang phyug chen po/ phrag pa las ni tshangs pa/ snying las ni mthu bo che/ mche ba gnyis las ni lha mo/ kha nas ni rlung rnams byung / rkang pa las ni sa/ lto ba las </text></item>
<item><p>223b6</p><section>mdo sde</section><text>ni chu'i lha byung ste/ gang gi tshe spyan ras gzigs kyi dbang po'i lus las lha de dag byung ba de'i tshe bcom ldan 'das kyis lha'i bu dbang phyug chen po la 'di skad ces gsungs te/ dbang phyug chen po khyod dus ngan pa'i tshe sems can </text></item>
<item><p>223b7</p><section>mdo sde</section><text>gyi khams ma rungs pa dag byung ba na khyod thog mar byed pa po/ gtong ba po'i lhar grags par 'gyur ro/ /sems can de dag ni byang chub kyi lam yongs su spangs par 'gyur ro/ /so so'i skye bo'i nang du ni nam mkha' </text></item>
<item><p>223b8</p><section>mdo sde</section><text>ni de'i rtags so/ /sa ni de'i khri'o/ /sems can thams cad kyi ni gnas so/ /zhu bar 'gyur bas na rtags so zhes zer bar 'gyur ro zhes rigs kyi bu ngas de bzhin gshegs pa lhag mthong las de skad thos so/ /de 'das nas de bzhin </text></item>
<item><p>224a1</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas gtsug ldan zhes bya ba rig pa dang rkang par ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang </text></item>
<item><p>224a2</p><section>mdo sde</section><text>mi rnams kyi ston pa sangs rgyas bcom ldan 'das byung bar gyur to/ /de'i tshe de'i dus na sgrib pa thams cad rnam par sel ba nga ni byang chub sems dpa' sbyin pa zhes bya bar gyur te/ de las kyang ngas byang chub sems </text></item>
<item><p>224a3</p><section>mdo sde</section><text>dpa' spyan ras gzigs kyi dbang po'i yon tan brjod pa thos so/ /de nas bcom ldan 'das la sgrib pa thams cad rnam par sel bas 'di skad ces gsol te/ /bcom ldan 'das kyis byang chub sems dpa' sems </text></item>
<item><p>224a4</p><section>mdo sde</section><text>dpa' chen po spyan ras gzigs kyi dbang po'i yon tan brjod pa ji skad du gsan/ bcom ldan 'das kyis bka' stsal pa/ lha dang klu dang gnod sbyin dang / lha ma yin dang / lto 'phye chen po dang / mi thams cad 'dus par gyur te/</text></item>
<item><p>224a5</p><section>mdo sde</section><text>gang gi tshe na bcom ldan 'das kyis 'dus pa chen po gzigs nas 'khor de'i nang du chos kyi gtam bya bar brtsams pa de'i tshe bcom ldan 'das kyi zhal gyi sgo nas 'od zer kha dog sna tshogs byung ba sngon po dang /</text></item>
<item><p>224a6</p><section>mdo sde</section><text>ser po dang / dmar po dang / dkar po dang / ja hong dang / shel dang dngul gyi kha dog rnams byung ste/ phyogs bcu'i 'jig rten gyi khams thams cad du snang bar byas nas slar 'ongs te bskor nas bcom ldan 'das kyi zhal gyi </text></item>
<item><p>224a7</p><section>mdo sde</section><text>sgor song ngo / /de nas 'khor der byang chub sems dpa' lag na rin po che stan las langs te/ bla gos phrag pa gcig la gzar nas pus mo g.yas pa'i lha nga sa la btsugs te/ bcom ldan 'das ga la ba de logs su </text></item>
<item><p>224a8</p><section>mdo sde</section><text>thal mo sbyar ba btud nas/ bcom ldan 'das la 'di skad ces gsol to/ /bcom ldan 'das ci'i slad du ltas 'di lta bu bstan par gyur/ bcom ldan 'das kyis bka' stsal pa/ rigs kyi bu byang chub sems dpa' sems </text></item>
<item><p>224b1</p><section>mdo sde</section><text>dpa' chen po spyan ras gzigs kyi dbang po de 'jig rten gyi khams bde ba can nas 'ong ste/ de 'ong ba'i tshe ltas 'di 'dra ba ston to/ /gang gi tshe byang chub sems dpa' sems dpa' chen po spyan ras gzigs kyi dbang po 'ong ba de'i tshe </text></item>
<item><p>224b2</p><section>mdo sde</section><text>shing dpag bsam rnams kyang 'phel bar 'gyur/ shing tsu ta ka yang 'phel bar 'gyur/ shing kun da'i me tog kyang 'byung bar 'gyur/ shing tsam pa ka yang 'phyang bar 'gyur/ rdzing bu me tog gis shin du gang ba yang 'byung bar 'gyur/</text></item>
<item><p>224b3</p><section>mdo sde</section><text>de las rin po che'i shing rnams kyang 'byung bar 'gyur/ char sna tshogs kyang 'bab par 'gyur te/ nor bu dang / mu tig dang / bai dUr+ya dang / dung dang man shel dang / byi ru rin po che'i char yang 'bab/ lha'i gos kyi char yang 'bab par 'gyur </text></item>
<item><p>224b4</p><section>mdo sde</section><text>ro/ /lha gang de dang nye ba nyid du rin po che bdun yang 'byung ba 'di lta ste/ 'khor lo rin po che dang / bal glang rin po che dang / rta rin po che dang / nor bu rin po che dang / bud med rin po che dang / khyim bdag rin po che dang / blon po rin po che bdun rnams </text></item>
<item><p>224b5</p><section>mdo sde</section><text>so/ /de dag byung nas sa gser du snang ngo / /gang gi tshe byang chub sems dpa' sems dpa' chen po spyan ras gzigs kyi dbang po 'jig rten gyi khams bde ba can nas byung ba de'i tshe sa rnam pa drug tu rab tu g.yos so/ /de nas bcom ldan </text></item>
<item><p>224b6</p><section>mdo sde</section><text>'das la byang chub sems dpa' lag na rdo rjes 'di skad ces gsol to/ /bcom ldan 'das gang gi ltas lags/ bcom ldan 'das kyis bka' stsal pa/ rigs kyi bu byang chub sems dpa' spyan ras gzigs kyi dbang po de 'ongs ste/</text></item>
<item><p>224b7</p><section>mdo sde</section><text>de'i ltas 'di 'dra ba dag byung ngo / /gang gi tshe na bskyod pa de'i tshe yid dga' ba'i me tog pad ma'i char rab tu bab ste/ de'i tshe byang chub sems dpa' sems dpa' chen po spyan ras gzigs kyi dbang pos me tog pad ma 'dab ma stong pa sdong bu gsar du </text></item>
<item><p>224b8</p><section>mdo sde</section><text>snang ba thogs nas bcom ldan 'das ga la ba der song ste phyin pa dang / bcom ldan 'das kyi zhabs la mgo bos phyag 'tshal nas me tog 'di dag de bzhin gshegs pa snang ba mtha' yas kyis bskur to zhes pad ma phul te bsnyung ba ma mchis sam/ 'o ma </text></item>
<item><p>225a1</p><section>mdo sde</section><text>brgyal tam/ bzhengs pa yang ngam/ reg par gnas sam zhes kyang gsung ngo / / de nas pad ma de blangs te g.yon phyogs su bzhag nas de'i tshe byang chub sems dpa' spyan ras gzigs kyi dbang po'i yon tan rjod pa mdzad do/ /spyan ras gzigs kyi dbang </text></item>
<item><p>225a2</p><section>mdo sde</section><text>po'i las kyi sa ji lta bur bsgrubs pa yin/ sems can yi dgas dag dang / bstir med par skyes pa dag dang / thig nag po can dang / 'o dod 'bod pa dag dang / ha ha zhes 'bod pa thams cad dang / gdung ba'i sems can dmyal ba chen po dang / me'i bum pa'i sems can </text></item>
<item><p>225a3</p><section>mdo sde</section><text>dmyal ba chen po dang / sems can dmyal ba chen po sham ba la dang / sems can dmyal ba chen po chu grang ba dang / sems can dmyal ba chen po de dag tu sems can gang dag skyes pa dag ni bdag gi las kyi sa ste/ bdag gis sems can yongs su smin par </text></item>
<item><p>225a4</p><section>mdo sde</section><text>bgyi'o/ /bgyis nas bla na med pa yang dag par rdzogs pa'i byang chub la dgod par bgyi'o/ /de nas byang chub sems dpa' sems dpa' chen po spyan ras gzigs kyi dbang pos dris pa'i lan btab nas/ bcom ldan 'das kyi zhabs la mgo bos phyag 'tshal </text></item>
<item><p>225a5</p><section>mdo sde</section><text>te phyogs gcig tu song ngo / /song nas me'i phung po 'bar ba bzhin du sa dang nam mkha' la mi snang bar song ngo / /de nas bcom ldan 'das la byang chub sems dpa' lag na rin po ches 'di skad ces gsol to/ /bcom ldan 'das zhu ba lung bstan pa </text></item>
<item><p>225a6</p><section>mdo sde</section><text>bshad pa bdag zhu na/ byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ji lta bu lags/ bcom ldan 'das kyis bka' stsal pa/ de bzhin gshegs pa dgra bcom pa yang dag par rdzogs pa'i </text></item>
<item><p>225a7</p><section>mdo sde</section><text>sangs rgyas gang gA'i klung gi bye ma snyed la lha'i bskal par na bza' dang / bshos dang / mal stan dang / na ba'i rkyen kyi sman dang / yo byad rnams kyis bsnyen bkur byas nas/ gang de bzhin gshegs pa de dag las bsod nams 'phel bar gyur pa'i bsod </text></item>
<item><p>225a8</p><section>mdo sde</section><text>nams de byang chub sems dpa' sems dpa' chen po spyan ras gzigs kyi dbang po'i ba spu gcig gi rtse mo la gnas so/ /rigs kyi bu 'di lta ste dper na gling chen po bzhir zla ba bcu gnyis kyi lor nyin mtshan du char pa bab kyang thigs pa re re nas bgrang nus kyi/</text></item>
<item><p>225b1</p><section>mdo sde</section><text>rigs kyi bu byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni ngas bgrang bar mi nus so/ /rigs kyi bu 'di lta ste dper na rgya mtsho mching rnam chen po zabs dpag tshad brgyad khri bzhi stong yod la/ zheng </text></item>
<item><p>225b2</p><section>mdo sde</section><text>du dpag tu med la/ rta rgod ma'i kha lta bu'i mthar thug pa'i thigs pa re re nas ngas bgrang nus kyi/ rigs kyi bu byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni ngas bgrang bar mi nus so/ /rigs </text></item>
<item><p>225b3</p><section>mdo sde</section><text>kyi bu 'di lta ste dper na/ gling chen po bzhi na seng ge dang stag dang dred dang / ta rak+Sha dang / ri dgas la sogs pa dang / ba lang dang / bong bu dang / phyugs dang / bal glang dang / rta dang ma he dang / byi la la sogs pa rkang pa bzhi pa de dag gi spu re re nas ni ngas bgrang nus kyi/ rigs kyi </text></item>
<item><p>225b4</p><section>mdo sde</section><text>bu byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni ngas bgrang bar mi nus so/ /rigs kyi bu 'di lta ste dper na/ rdul phra rab kyi rdul snyed kyi de bzhin gshegs pa dgra bcom pa yang dag par </text></item>
<item><p>225b5</p><section>mdo sde</section><text>rdzogs pa'i sangs rgyas rnams kyi sku gzugs lha'i gser rin po che las byas nas nyin gcig tu ring bsrel bcug na/ rigs kyi bu de'i bsod nams kyi phung po ni ngas bgrang nus kyi/ byang chub sems dpa' sems dpa' chen po spyan ras gzigs </text></item>
<item><p>225b6</p><section>mdo sde</section><text>kyi dbang po'i bsod nams kyi tshogs ni ngas bgrang bar mi nus so/ /rigs kyi bu 'di lta ste dper na/ shing shri sha pa'i tshal gyi lo ma ni ngas bgrang nus kyi/ byang chub sems dpa' sems dpa' chen po spyan ras gzigs kyi dbang po'i bsod nams kyi tshogs </text></item>
<item><p>225b7</p><section>mdo sde</section><text>ni ngas bgrang bar mi nus so/ /rigs kyi bu 'di lta ste dper na/ gling chen po bzhi na gnas pa'i bud med dang / skyes pa dang / khye'u dang / bu mo gnas pa de dag thams cad rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong </text></item>
<item><p>225b8</p><section>mdo sde</section><text>ba'i 'bras bu dang / dgra bcom pa nyid dang / rang byang chub la bkod na/ gang de dag gi bsod nams kyi phung po ni snga ma bzhin du byang chub sems dpa' sems dpa' chen po spyan ras gzigs kyi dbang po'i ba spu'i rtse mo'i bsod nams kyi phung po dang mnyam mo/ /</text></item>
<item><p>226a1</p><section>mdo sde</section><text>de nas bcom ldan 'das la byang chub sems dpa' lag na rin po ches 'di skad ces gsol to/ /bcom ldan 'das bdag gis ni byang chub sems dpa' sems dpa' chen po spyan ras gzigs kyi dbang po'i bsod nams kyi phung </text></item>
<item><p>226a2</p><section>mdo sde</section><text>po ci 'dra ba de lta bu de bzhin gshegs pa rnams la yang gang na yang ma mthong ma thos na byang chub sems dpar gyur pa lta ci smos/ bcom ldan 'das kyis bka' stsal pa/ rigs kyi bu gang nga 'dra ba'i de bzhin gshegs pa dgra bcom pa yang dag </text></item>
<item><p>226a3</p><section>mdo sde</section><text>par rdzogs pa'i sangs rgyas rnams su gyur la/ de dag kyang gnas gcig tu gzhog cing na bza' dang / bshos dang / mal stan dang / na ba'i rkyen gyi sman dang / yo byad rnams kyis bskal par gzhog kyang de bzhin gshegs pa dgra bcom pa yang dag </text></item>
<item><p>226a4</p><section>mdo sde</section><text>par rdzogs pa'i sangs rgyas de dag gis byang chub sems dpa' sems dpa' chen po spyan ras gzigs kyi dbang po'i bsod nams kyi phung po bgrang mi nus na/ rigs kyi bu nga gcig pu 'jig rten gyi khams 'di na gnas pas lta ci smos/</text></item>
<item><p>226a5</p><section>mdo sde</section><text>gang 'jig rten na spyan ras gzigs kyi dbang po'i ming dran pa de dag ni bde ba dang ldan pa yin no/ /de dag ni rga ba dang / 'chi ba dang / na ba dang / sdug bsngal ba las yongs su thar ba yin no/ /de dag ni 'khor ba'i tha ma gzhan med pa'i sdug bsngal las </text></item>
<item><p>226a6</p><section>mdo sde</section><text>thar bar 'gyur ro/ /de dag ni gos dkar po dang skya bo bzhin du bya ngang pa'i rgyal po mgyogs pa dang rlung gi shugs 'ong ba bzhin du bde ba can gyi 'jig rten gyi khams su de bzhin gshegs pa snang ba mtha' yas las chos mngon du nyan pa'i phyir 'gro'o </text></item>
<item><p>226a7</p><section>mdo sde</section><text>thos nas kyang de dag gi lus la 'khor ba'i sdug bsngal mi 'byung / 'dod chags dang zhe sdang dang / gti mug mi 'byung rga ba dang / shi bar mi 'gyur/ de dag gi lus la bkres par mi 'gyur/ mngal na gnas pa'i sdug bsngal ba shes par mi 'gyur te/</text></item>
<item><p>226a8</p><section>mdo sde</section><text>chos kyi ros bskyod nas de nyid du pad ma'i nang du skye bar 'gyur te/ byang chub sems dpa' sems dpa' chen po spyan ras gzigs kyi dbang po'i yid dam brtan po yongs su rdzogs pa dang / sems can thams cad thar pa la bzhag gi bar du 'jig rten </text></item>
<item><p>226b1</p><section>mdo sde</section><text>gyi khams de na rtag tu 'dzin cing gnas so/ /de nas bcom ldan 'das la byang chub sems dpa' lag na rin po ches 'di skad gsol to/ /bcom ldan 'das gang gi dus na yid dam brtan pa de yongs su rdzogs pa lags/ bcom ldan 'das kyis </text></item>
<item><p>226b2</p><section>mdo sde</section><text>bka' stsal pa/ sems can mang po 'khor ba na 'khor ba'i sems can de dag yongs su smin par byed pa dang / byang chub kyi lam ston par byed cing / gang dang gang gi gzugs kyis 'dul ba'i sems can rnams dul bar 'gyur ba de dang de'i gzugs </text></item>
<item><p>226b3</p><section>mdo sde</section><text>kyis chos 'chad de/ de bzhin gshegs pas 'dul ba'i sems can rnams la ni de bzhin gshegs pa'i gzugs kyis chos 'chad rang sangs rgyas kyis 'dul ba'i sems can rnams la ni/ rang sangs rgyas kyi gzugs kyis chos 'chad/</text></item>
<item><p>226b4</p><section>mdo sde</section><text>dgra bcom pas 'dul ba'i sems can rnams la ni dgra bcom pa'i gzugs kyis chos 'chad/ byang chub sems dpas 'dul ba'i sems can rnams la ni byang chub sems dpa'i gzugs kyis chos 'chad/ dbang phyug chen pos 'dul </text></item>
<item><p>226b5</p><section>mdo sde</section><text>ba'i sems can rnams la ni dbang phyug chen po'i gzugs kyis chos 'chad/ mthu bo ches 'dul ba'i sems can rnams la ni mthu bo che'i gzugs kyis chos 'chad/ tshangs pas 'dul ba'i sems can rnams la ni tshangs pa'i gzugs kyis </text></item>
<item><p>226b6</p><section>mdo sde</section><text>chos 'chad/ /dbang pos 'dul ba'i sems can rnams la ni/ dbang po'i gzugs kyis chos 'chad/ nyi mas 'dul ba'i sems can rnams la ni nyi ma'i gzugs kyis chos 'chad/ zla bas 'dul ba'i sems can rnams la ni zla ba'i gzugs kyis chos </text></item>
<item><p>226b7</p><section>mdo sde</section><text>'chad/ me lhas 'dul ba'i sems can rnams la ni me lha'i gzugs kyis chos 'chad/ chu lha'i gzugs kyis 'dul ba'i sems can rnams la ni chu lha'i gzugs kyis chos 'chad/ rlung gi lha'i gzugs kyis 'dul ba'i sems can rnams la ni </text></item>
<item><p>226b8</p><section>mdo sde</section><text>rlung lha'i gzugs kyis chos 'chad/ klus 'dul ba'i sems can rnams la ni klu'i gzugs kyis chos 'chad/ bgegs med pa'i bdag pos 'dul ba'i sems can rnams la ni/ bgegs med pa'i bdag po'i gzugs kyis chos 'chad/ gnod sbyin gyi </text></item>
<item><p>227a1</p><section>mdo sde</section><text>'dul ba'i sems can rnams la ni gnod sbyin gyi gzugs kyis chos 'chad/ ngal bso po'i gzugs kyis 'dul ba'i sems can rnams la ni ngal bso po'i gzugs kyis chos 'chad/ rgyal po'i gzugs kyis 'dul ba'i </text></item>
<item><p>227a2</p><section>mdo sde</section><text>sems can rnams la ni rgyal po'i gzugs kyis chos 'chad/ pha dang mas 'dul ba'i sems can rnams la ni pha dang ma'i gzugs kyis chos 'chad de sems can dag ji lta ji ltar 'dul ba de lta de ltar chos ston to/ /rigs kyi bu byang chub </text></item>
<item><p>227a3</p><section>mdo sde</section><text>sems dpa' sems dpa' chen po spyan ras gzigs kyi dbang po ni de ltar sems can yongs su smin par byed cing mya ngan las 'das pa'i chos ston to/ /de nas bcom ldan 'das la byang chub sems dpa' lag na rin po ches 'di skad </text></item>
<item><p>227a4</p><section>mdo sde</section><text>ces gsol to/ /bcom ldan 'das bdag ni shin du ngo mtshar thob par gyur te/ bdag ni nam yang 'di 'dra ba'i yul mthong ba 'am thos par ma gyur te/ byang chub sems dpa' sems dpa' chen po spyan ras gzigs kyi dbang po'i </text></item>
<item><p>227a5</p><section>mdo sde</section><text>yul ji 'dra ba de 'dra ba ni de bzhin gshegs pa rnams la yang ma mchis so/ /bcom ldan 'das kyis bka' stsal pa/ rigs kyi bu 'dzam bu'i gling 'di nyid na rdo rje'i mngal zhes bya ba'i phug yod pa de na lha ma yin bye ba khrag </text></item>
<item><p>227a6</p><section>mdo sde</section><text>khrig brgya stong du ma gnas te/ de na byang chub sems dpa' sems dpa' chen po spyan ras gzigs kyi dbang po lha ma yin rnams la lha ma yin gyi gzugs kyis chos 'chad de/ theg pa chen po'i mdo rin po che'i rgyal po za ma tog bkod pa </text></item>
<item><p>227a7</p><section>mdo sde</section><text>'di nyid 'chad do/ /khyed cag nyon cig /gang lha ma yin gzhan pa de dag kyang byams pa'i sems dang zhi ba'i sems su byas shing / lag pa'i thal mo sbyar nas byang chub sems dpa' sems dpa' chen po spyan ras gzigs kyi dbang po </text></item>
<item><p>227a8</p><section>mdo sde</section><text>la chos kyi rnam grangs 'di nyid nyan to/ /gang 'jig rten na mdo sde'i rgyal po 'di lta bu mngon du byed pa de dag ni bde ba dang ldan pa yin no/ /thos nas kyang mtshams med pa lnga dag zad par byed do/ /'chi ba'i tshe yang de bzhin gshegs pa bcu gnyis gshegs </text></item>
<item><p>227b1</p><section>mdo sde</section><text>nas rigs kyi bu ma 'jigs shig /khyod kyis theg pa chen po'i mdo sde'i rgyal po za ma tog bkod pa thos so/ /bde ba can du 'gro ba'i phyir lam sna tshogs kyang / sta gon byas so/ /gdugs sna tshogs dang / cod pan dang / rna cha dang / se mo do </text></item>
<item><p>227b2</p><section>mdo sde</section><text>rnams kyang sta gon byas so zhes dbugs 'byin par mdzad do/ /ltas de lta bu 'byung zhing 'chi ba'i dus kyi tshe bar chad med par bde ba can du 'gro bar 'gyur ro/ /lag na rin po che de ltar byang chub sems dpa' spyan ras gzigs kyi dbang po </text></item>
<item><p>227b3</p><section>mdo sde</section><text>de ni lha ma yin rnams la mya ngan las 'da' ba'i chos ston par byed/ sgo ston par byed do/ /de nas byang chub sems dpa' lag na rin po ches bcom ldan 'das kyi zhabs la mgo bos phyag 'tshal te de nyid nas song ngo / /de yang 'das nas de </text></item>
<item><p>227b4</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas rig pa dang rkang par ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas </text></item>
<item><p>227b5</p><section>mdo sde</section><text>bcom ldan 'das thams cad skyob pa zhes bya ba sngon byung bar gyur to/ /de'i tshe de'i dus na sgrib pa thams cad rnam par sel ba nga ni mi mi rgyu ba'i sa'i phyogs ri khrod kyi bar ri brags shig na gnas shing bzod pa smra bar gyur te/ de'i tshe dus </text></item>
<item><p>227b6</p><section>mdo sde</section><text>dus su ngas de bzhin gshegs pa las byang chub sems dpa' sems dpa' chen po spyan ras gzigs kyi dbang po'i yon tan brjod pa thos te/ 'di lta ste/ gser gyi sa la song nas sems can spyi'u tshugs su 'dug pa rnams la 'phags </text></item>
<item><p>227b7</p><section>mdo sde</section><text>pa'i lam yan lag brgyad pa'i lam mya ngan las 'da' ba ston par byed pa dang ldan pa'i chos ston to/ /de nas gser gyi sa las byung ste/ dngul gyi sa la song nas/ de na skyes bu gang zag rkang pa bzhi yod pa de dag la byang chub sems dpa' </text></item>
<item><p>227b8</p><section>mdo sde</section><text>sems dpa' chen po spyan ras gzigs kyi dbang po khyed cag bsam pa dam pa rab kyis mya ngan las 'da' ba'i rgyags kyi rjes su sems shing mngon pa'i chos kyi rnam grangs nyon cig ces chos 'chad do/ /de nas skyes bu de dag spyan ras gzigs </text></item>
<item><p>228a1</p><section>mdo sde</section><text>kyi dbang po'i mdun du 'dug ste 'di skad ces smras so/ /long ba rnams la ni lam ston cig mgon ma mchis pa rnams la ni mgon dang skyabs mdzod cig /pha dang ma ma mchis pa rnams la ni pha dang mar mdzod cig /</text></item>
<item><p>228a2</p><section>mdo sde</section><text>ngan song gsum gyi mun pa la ni sgron me mdzod cig /tshor bar bgyid pa'i thar pa'i lam ston cig /sems can gang dag rtag tu khyod kyi mtshan rjes su dran zhing yongs su len pa de dag la bde bar ldan pa lags so/ /bdag cag myong </text></item>
<item><p>228a3</p><section>mdo sde</section><text>ba lta bu sdug bsngal las kyang thar bar 'gyur ro/ /de nas sems can de dag gi rna ba'i bu gar theg pa chen po'i mdo sde za ma tog bkod pa'i sgra byung ba dang / skyes bu de dag gis de thos nas phyir mi ldog pa'i sa bsgrub shing shin du </text></item>
<item><p>228a4</p><section>mdo sde</section><text>bde ba dang ldan par gyur to// // bam po gnyis pa/ de nas byang chub sems dpa' sems dpa' chen po spyan ras gzigs kyi dbang po byung nas sa gzhan lcags las byas par song ste/ gang du lha ma yin gyi rgyal po gtor ma zhes bya ba </text></item>
<item><p>228a5</p><section>mdo sde</section><text>mchis pa der song ba dang / de nas lha ma yin gyi rgyal po gtor mas byang chub sems dpa' sems dpa' chen po spyan ras gzigs kyi dbang po rgyang ma nas 'ong ba mthong nas slas dang / 'khor dang / lha ma yin sgur po dang / thung ngu la sogs pa </text></item>
<item><p>228a6</p><section>mdo sde</section><text>du ma dang 'grogs shing 'khor dang bcas te dong nas byang chub sems dpa' sems dpa' chen po spyan ras gzigs kyi dbang po'i rkang pa la phyag 'tshal te 'di skad ces smras so/ /de ring du ni bdag gi tshe'i 'bras bu mchis so/ /de ring du ni </text></item>
<item><p>228a7</p><section>mdo sde</section><text>bdag gi bsam pa rdzogs so/ /de ring du ni bdag gi bsam pa yongs su rdzogs te/ gang bdag gis khyod yang dag par mthong bas de'i tshe lus thams cad bde ba dang ldan par gyur to/ /de nas byang chub sems dpa' sems dpa' </text></item>
<item><p>228a8</p><section>mdo sde</section><text>chen po spyan ras gzigs kyi dbang po la rin po che'i khri phul te/ bcom ldan 'das sdig pa la dga' ba/ gzhan gyi chung ma la chags pa/ srog gcod pa la brtson pa/ pha rol gyi srog gcod pa/ rga ba dang 'chi bas 'jigs pa rnams la thugs </text></item>
<item><p>228b1</p><section>mdo sde</section><text>rje gzigs shig /'khor bas skyo ba rnams la skyabs mdzod cig /mgon po khyod ni pha dang mar gyur pa lags kyis bdag cag bcing bas bcings pa rnams la lam ston cig /rigs kyi bu 'di lta ste/ dper na gang dag de bzhin gshegs pa </text></item>
<item><p>228b2</p><section>mdo sde</section><text>dgra bcom pa yang dag par rdzogs pa'i sangs rgyas la bsod snyoms 'bul ba de dag gi bsod nams kyi phung po 'di bshad do/ /rigs kyi bu 'di lta ste/ dper na nga dang 'dra ba'i byang chub sems dpa' gang gA'i klung gi bye ma snyed bcu gnyis </text></item>
<item><p>228b3</p><section>mdo sde</section><text>yod par gyur la/ de dag kyang gnas gcig tu bde ba'i yo byad thams cad kyis lha'i bskal par gnas su bcug na de dag gis kyang bsod nams kyi phung po de bgrang bar mi nus na/ nga gcig pu lha ma yin gyi gnas na gnas pas lta ci smos/</text></item>
<item><p>228b4</p><section>mdo sde</section><text>rigs kyi bu 'di lta ste/ dper na rdul phra rab kyi tshad ni ngas bgrang bar nus kyi/ rigs kyi bu bsod snyoms kyi bsod nams kyi phung po ni ngas bgrang mi nus so/ /rigs kyi bu 'di lta ste/ dper na rgya mtsho mching rnam chen po'i thigs pa ni </text></item>
<item><p>228b5</p><section>mdo sde</section><text>ngas re re nas bgrang nus kyi/ rigs kyi bu bsod snyoms kyi bsod nams kyi phung po ni ngas bgrang mi nus so/ /rigs kyi bu 'di lta ste/ dper na gling chen po bzhi pa'i skyes pa dang / bud med dang / khye'u dang / bu mo de dag thams cad </text></item>
<item><p>228b6</p><section>mdo sde</section><text>rnams kyi las la brtson par gyur la/ gling chen po bzhi pa'i mi de dag rnams gzhan ni mi byed kyi yungs kar 'ba' zhig byed la dus dus su klu'i rgyal pos kyang char pa'i rgyun phab ste/ yungs kar de dag kyang legs par grub nas g.yul </text></item>
<item><p>228b7</p><section>mdo sde</section><text>gcig tu byas te skyes pa dang / bud med dang / khye'u dang / bu mo de dag thams cad kyis khur shing rta dang / bam po dang / skon pa dang / rnga mo dang / bong bu dang / ba lang dang / de dag thams cad la bkal te g.yul chen po der spungs nas bong bu dag dang /</text></item>
<item><p>228b8</p><section>mdo sde</section><text>ba lang dag gis bcags te phung po chen por byas kyang / rigs kyi bu de ni ngas 'bru re re nas bgrang nus kyi/ rigs kyi bu bsod snyoms kyi bsod nams kyi phung po ni ngas bgrang mi nus ste/ /rigs kyi bu 'di lta ste/ dper na ri rab lhun po dpag </text></item>
<item><p>229a1</p><section>mdo sde</section><text>tshad brgyad khri bzhi stong 'og tu nub pa dang / 'phang gi srid du dpag tshad brgyad khri bzhi stong yod pa de ni rigs kyi bu gro ga'i phung por gyur la/ rgya mtsho mching rnam chen po ni snag tshas yongs su gang bar gyur/ gling bzhi na gnas pa'i skyes </text></item>
<item><p>229a2</p><section>mdo sde</section><text>pa dang / bud med dang / khye'u dang / bu mo de dag thams cad ni yi ge bar gyur te/ ri rab lhun po dang mnyam pa mtha' yas mu med pa de yi ger bris kyang rigs kyi bu yi ge de re re nas ngas bgrang nus kyi/ rigs kyi bu bsod snyoms kyi bsod nams </text></item>
<item><p>229a3</p><section>mdo sde</section><text>kyi phung po de ni bgrang mi nus so/ /rigs kyi bu 'di lta ste/ dper na yi ge ba de dag thams cad byang chub sems dpa' sa bcu la gnas par gyur na/ gang byang chub sems dpa' sa bcu la gnas pa rnams kyi bsod nams kyi phung </text></item>
<item><p>229a4</p><section>mdo sde</section><text>po ji tsam pa bsod snyoms kyi bsod nams kyi phung po de yang de tsam mo/ /rigs kyi bu 'di lta ste/ dper na rgya mtsho mching rnam gyi bye ma ni bye ma re re nas ngas bgrang nus kyi/ rigs kyi bu bsod snyoms kyi bsod nams kyi phung po ni ngas bgrang </text></item>
<item><p>229a5</p><section>mdo sde</section><text>mi nus so/ /de nas lha ma yin gtor ma mchi ma dang bcas/ ngom zung gnags dbugs kyis brnangs shing skad ra ra por gyur la/ shugs 'byin cing byang chub sems dpa' sems dpa' chen po spyan ras gzigs kyi dbang po la 'di </text></item>
<item><p>229a6</p><section>mdo sde</section><text>skad ces gsol to/ /bdag gtor ma slas dang / 'khor dang bcas pas sbyin pa ji lta bu zhig bgyis nas/ tshe 'di nyid la bcings pa thob par gyur/ bdag gis zhing ngan pa la sbyin pa byin te/ las de'i 'bras bu myong ba 'di lags pa lta/</text></item>
<item><p>229a7</p><section>mdo sde</section><text>thams cad mkhyen pa'i zhing la ni thal ba spar ba gang gtor kyang bdud rtsi 'grub par 'gyur na/ bdag gis ma 'tshal bas mchod sbyin mchod pa'i tshe mi'u thung gi gzugs kyis slong ba mchis nas bdag gis bal glang dang / rta'i theg pa cod pan </text></item>
<item><p>229a8</p><section>mdo sde</section><text>dang rna cha dang / se mo do mang po dang / ldan pa ni bshams/ g.yag rnga'i rdul yab rin po ches spras pa ni spyangs mu tig gi se mo do dag dang mu tig las bgyis pa'i mjug ma dag ni mu tig gi dra ba dag gis g.yogs/ gser gyi dril bu dag ni dngul gyis brgyus te </text></item>
<item><p>229b1</p><section>mdo sde</section><text>sgra sil sil mchi zhing / gzhan yang glang ser skya stong dag rmig pa ni dngul las bgyis/ rwa ni gser las bgyis shing mu tig gi dra bas g.yogs te mchi ba de 'dra ba'i glang ser skya dag dang / gzhan yang bud med gzhon nu shin du kha dog bzang </text></item>
<item><p>229b2</p><section>mdo sde</section><text>zhing sha rgyas pa dang ldan pa/ shin du sdug pa lha'i bu mo dang 'dra zhing 'gran pa/ lha'i rgyan gyis brgyan pa/ cod pan dang / rna cha dang / se mo do mang po thogs pa/ dpung rgyan dang / gdub bu dang / rkang pa'i gdub bu dang / rked pa'i ska rags kyi rgyan dang /</text></item>
<item><p>229b3</p><section>mdo sde</section><text>sor gdub dang / se ral gyi rgyan dang / mthe bo g.yon pa sor gdub dang ldan pa/ sgra sil sil mchi ba dang ldan pa/ gos tshon sna tshogs su bcos pa gyon pa stong dag dang / gzhan yang rin po che'i khri'u brgya stong dag dang / gser gyi phung po dang /</text></item>
<item><p>229b4</p><section>mdo sde</section><text>dngul gyi phung po dang / rin po che'i phung po du ma dag ni bzhag /gos dang rgyan gyi phung po du ma dag ni bzhag /ba lang gi rigs brgya stong du ma rdzi dang ldan pa dag ni sta gon bgyis/ zas dang skom mang po dag ni bzhag /lha'i zas ro'i ro mchog </text></item>
<item><p>229b5</p><section>mdo sde</section><text>dang ldan pa dag ni sta gon bgyis/ gser dang dngul gyi dril bu rin po ches spras pa dag ni rtag tu bzhag /gser dang dngul gyi seng ge'i khri'u du ma dag ni rin po ches spras/ lha'i g.yag rnga'i rdul yab kyi rtsa ba dang / gdugs dang /</text></item>
<item><p>229b6</p><section>mdo sde</section><text>lha ma dag ni gser gyis brgyan/ gser gyi cod pan stong phrag du ma dag ni rin po ches brgyan cing bzhag pa dang / de'i tshe rgyal po ni stong tshogs/ bram ze ni 'bum tshogs/ rgyal rigs ni 'bum phrag du ma tshogs te/ de'i tshe bdag </text></item>
<item><p>229b7</p><section>mdo sde</section><text>gis sa'i gdugs gcig tu bgyis pa bdag ngo mtshar du gyur te/ de bas na thog ma'i sdig pa mthol lo bshags so/ /rgyal rigs kyi chung ma rnams ni snying kar dral te/ khye'u dang bu mo gzhon nu dag srog bcad/ rgyal rigs </text></item>
<item><p>229b8</p><section>mdo sde</section><text>chen po dag thams cad ni khu sgo dang / lcags kyis bcings nas zangs kyi brag phug tu khrid de/ rgyal rigs 'bum phrag du ma ni zangs kyi brag phug der stsal/ kha sha dang pan da pa la sogs pa'i rgyal rigs de dag ni lcags thag lcags </text></item>
<item><p>230a1</p><section>mdo sde</section><text>kyi phur pa dang ldan pas rkang lag bcings nas phug der bzhag ste/ de'i tshe bdag gis chab sgo thams cad kyang bkum mo/ /dang po ni shing gi sgo'o/ /gnyis pa ni seng ldeng gi sgo'o/ /gsum pa ni 'khar ba'i sgo'o/ /</text></item>
<item><p>230a2</p><section>mdo sde</section><text>bzhi pa ni zangs kyi sgo'o/ /lnga pa ni lcags kyi sgo'o/ /drug pa ni dngul gyi sgo'o/ /bdun pa ni gser gyi sgo ste/ gser gyi sgo der ri bdun gcig gi steng du gcig brtsegs te bzhag go/ /de nas bdag gis shing rta bcu pa'i bu tshol </text></item>
<item><p>230a3</p><section>mdo sde</section><text>zhing gdugs la la la ni sbrang bu'i gzugs kyis/ gdugs la la la ni bung ba'i gzugs kyis/ gdugs la la la ni phag gi gzugs kyis/ gdugs la la la ni mi'i gzugs kyis de ltar bsgyur te/ gdugs re re zhing gzhan </text></item>
<item><p>230a4</p><section>mdo sde</section><text>dang gzhan gyi gzugs kyis mchi yang mngon du ma mthong nas/ de'i tshe bdag gis rjes su bsams te mchod sbyin bgyi bar brtsams pa dang / de'i tshe shing rta bcu pa'i bu glags tshol ba mchis te/ des ri bdun dral cing gshegs nas </text></item>
<item><p>230a5</p><section>mdo sde</section><text>myur du phyogs gzhan du bor te rgyal rigs de dag la skad cher smras pa dang / rgyal po de dag gis sgra de thos so/ /thos nas dbugs phyin par gyur te gnas pa dang / khyed cag gson nam shi zhes smras pa dang / de dag gis bcom ldan </text></item>
<item><p>230a6</p><section>mdo sde</section><text>'das bdag cag ni gson no zhes smras so/ /de nas skyes bu dpa' bo chen po des sgo de dag thams cad bcom nas zangs kyi phug de dag mthong ba dang / rgyal po bcings pa de dag thams cad kyis mthu bo che mthong nas yang na ni lha </text></item>
<item><p>230a7</p><section>mdo sde</section><text>ma yin gtor ma shi'o/ /'chi ba'i dus byas so/ /yang na ni bdag cag bsad pa'i dus la bab pa lta zhig ces phan tshun du sems pa las/ de nas de dag gis bdag cag ni g.yul gyi sar shi na legs kyi bcing bas bcings </text></item>
<item><p>230a8</p><section>mdo sde</section><text>bzhin du shi na ma legs te/ bdag cag ni bcing bas bcings bzhin du shi ba'i dus byas par gyur na rgyal rigs kyi chos kyang med par 'gyur gyi/ g.yul gyi sar shi ba'i dus byas na ni bdag cag mtho ris su skye bar 'gyur ro/ /</text></item>
<item><p>230b1</p><section>mdo sde</section><text>zhes gcig la gcig de skad smra'o/ /de nas rgyal po chen po de dag thams cad bdag bdag gi khab tu dong ste shing rta 'dren pa'i rta du ma sta gon bgyis so/ /gang gi tshe na de dag gis shing rta dang mtshon cha rin po che chen po dag sta gon </text></item>
<item><p>230b2</p><section>mdo sde</section><text>bgyis pa de'i tshe shing rta bcu pa'i bu mi'u thung gi gzugs su sprul nas ri dgas kyi lpags pa se ral du thogs/ smig ma'i mkhar ba thogs/ khri'u 'tshal te bdag gi drung du mchis nas chab sgor phyin pa dang / sgo bas bram ze mi'u </text></item>
<item><p>230b3</p><section>mdo sde</section><text>thung ma 'gro shig ces bsgrags na/ des bdag ni shul ring po nas mchis so shes smras so/ /de nas sgo bas de la bram ze sa gang nas 'ongs shes de skad smras pa dang / bdag ni zla ba'i gling nas rgyal po drang srong gi drung du mchis so/ /</text></item>
<item><p>230b4</p><section>mdo sde</section><text>de nas skyes bu sgo ba de song ste/ gtor ma la lha khyod kyi zhal sngar bram ze mi'u thung zhig mchis so zhes smras so/ /de nas lha ma yin gyi dbang po gtor mas ci'i dngos po zhig slong zhes de skad smras pa dang / lha ma 'tshal te zhes smras so/ /</text></item>
<item><p>230b5</p><section>mdo sde</section><text>de nas rgyal po gtor mas khyod song la bram ze de khrid de shog shig ces de skad smras pa dang / sgo ba des de bos te bram ze chen po bzhud cig ces smras nas de nang du song ba dang rin po che'i khri'u la bzhag ste/ pa ba sangs kyang de'i tshe na de na gnas </text></item>
<item><p>230b6</p><section>mdo sde</section><text>so/ /de yang de'i mkhan por grags nas des gtor ma la 'di ni dus kyi skyes bu 'dra ba zhig phyin te khyod la nges par bar chad byed do zhes de skad smras so/ /bcom ldan 'das ji ltar mkhyen/ ngas ni ltas dang mtshan ma las shes so/ /</text></item>
<item><p>230b7</p><section>mdo sde</section><text>bdag cag gi thabs ji lta bu zhig bgyi/ de nas mthu bo ches nges par sbyin pa la 'gyod par 'gyur ro snyam du bsams nas des de'i khar sa ra swa ti bcug pa dang / de'i tshe des smras pa/ bram ze tshur shog /khyod ji lta bur sems/ bram ze </text></item>
<item><p>230b8</p><section>mdo sde</section><text>des de la 'di skad ces smras so/ /gom pa gnyis shig gsol to/ /bram ze chen po khyod kyis ji ltar gom pa gnyis blangs na ngas ni gom pa gsum sbyin no/ /de nas blang ba blangs nas bkra shis so zhes smras te/ des chu dang </text></item>
<item><p>231a1</p><section>mdo sde</section><text>til dang gser du bcas pa blangs so/ /de nas mi'u thung de'i gzugs mi snang bar byas so/ /de nas pa ba sangs des 'di skad ces smras so/ /rgyal po'i drang srong kho bos dus kyi skyes bu 'ongs so zhes byas na </text></item>
<item><p>231a2</p><section>mdo sde</section><text>khyod kyis nga'i tshig ma mnyan te/ las de'i 'bras bu myong bar gyis shig /des bdag gi lus chen por bsgyur ba dang nyi ma dang zla ba ni de'i phrag pa la gnas/ lag na ni ral gri dang / gzhu dang / 'khor lo dang / mtshon cha dag thogs </text></item>
<item><p>231a3</p><section>mdo sde</section><text>so/ /de nas lha ma yin gyi dbang po gtor ma kha bub tu 'gyel nas dran pa nyams te 'dar 'dar por byas nas bdag gis ci bgyis rang gi lag nas dug 'tshal ba lta zhes smras so/ /gom pa gnyis ni tshang na gsum pa byin cig ces </text></item>
<item><p>231a4</p><section>mdo sde</section><text>smras pa dang / gsum pa ma mchis so zhes des smras so/ /kho bos blang ba yang blangs so/ /bdag gis thabs ji lta bu zhig bgyi/ ngas gar bzhag pa der khyod kyis 'dug par gyis shig /de nas lha ma yin gyi dbang po </text></item>
<item><p>231a5</p><section>mdo sde</section><text>gtor mas 'di skad ces smras so/ /bdag ni bka' ci stsal pa de bzhin du bgyid do/ /med do med do zhes bgyis des smras pa/ mad do mad par bgyid do/ /des bden pa'i zhags pas bcings nas mchod sbyin gyi gnas de </text></item>
<item><p>231a6</p><section>mdo sde</section><text>yang bshig go/ /snod de dag kyang lhag ma can du bgyis so/ /bu mo gzhon nu de dag kyang pan da pa dang / ko'u ra ba dag gis mnol bar bgyis so/ /seng ge'i khri de dag dang / lha'i gdugs de dag dang / lham </text></item>
<item><p>231a7</p><section>mdo sde</section><text>rin po ches brgyan pa de dag dang / gos dang rgyan de dag dang / gser gyi dpung rgyan rin po ches spras pa de dag dang / glang ser skya de dag kyang pan da pa dang ko'u ra ba de dag gis 'tshal to/ /bdag gis gzhi de dag kyang bcom mo/ /</text></item>
<item><p>231a8</p><section>mdo sde</section><text>de nas lha ma yin gyi dbang po gtor ma lus la sems shing gtor ma ni mchod sbyin rgya cher bgyid na/ thabs ma 'tshal bas dus ma lags par sbyin pa byin pas bcings pa nyid thob par gyur te/ lha la phyag 'tshal lo snyam mo/ /</text></item>
<item><p>231b1</p><section>mdo sde</section><text>de khrid nas byed pa po bzhin du slas dang 'khor dang bcas te sa'i 'og tu bzhag go/ /bdag gis sngon zhing ngan pa la sbyin pa bgyis so zhes gsol ba lags te/ phyag na me tog pad ma bzang po thogs pas skyabs mdzod cig /</text></item>
<item><p>231b2</p><section>mdo sde</section><text>pad ma'i dpal gyis brgyan pa/ skra'i cod pan thogs pa/ thams cad mkhyen pa dbu na bzhugs pa/ sems can mang po dbugs 'byin par mdzad pa/ dman pa dang phongs pa la thugs rje ba/ gdugs bzhin du spyan </text></item>
<item><p>231b3</p><section>mdo sde</section><text>bzang ba/ sa'i spyan dam pa/ sman gyi rgyal po'i mchog /sems can shin du dag pa/ rnal 'byor rab tu thob pa/ thar pa rab mchog can/ thar pa la dgyes pa/ nor bu yid bzhin dang 'dra ba chos kyi mdzod </text></item>
<item><p>231b4</p><section>mdo sde</section><text>yongs su skyong bar mdzad pa/ pha rol du phyin pa drug ston par mdzad pa/ bsam pa legs par mdzad pa la bdag gis bstod pa 'di bgyis so/ /gang byang chub sems dpa' sems dpa' chen po spyan ras gzigs kyi </text></item>
<item><p>231b5</p><section>mdo sde</section><text>dbang po khyod kyi mtshan rjes su dran pa'i sems can de dag ni bde ba dang ldan pa lags so/ /thig nag po can dang / 'o dod 'bod pa dang / sems can dmyal bar skyes pa dang / yi dgas kyi grong khyer du skyes pa gang dag </text></item>
<item><p>231b6</p><section>mdo sde</section><text>khyod kyi mtshan rjes su dran pa de dag ni ngan song gi sdug bsngal chen po las thar ba lags so/ /gang khyod kyi mtshan rjes su dran pa'i sems can de dag ni bsam pa legs pa dang ldan pa lags te/ de dag ni bde ba can gyi </text></item>
<item><p>231b7</p><section>mdo sde</section><text>'jig rten gyi khams su mchis nas de bzhin gshegs pa snang ba mtha' yas las chos nyan par 'gyur ro/ /de nas byang chub sems dpa' sems dpa' chen po spyan ras gzigs kyi dbang pos lha ma yin gyi dbang </text></item>
<item><p>231b8</p><section>mdo sde</section><text>po gtor ma la lung bstan pa/ khyod ni de bzhin gshegs pa dgra bcom pa yang dag par rdzogs pa'i sangs rgyas/ rig pa dang rkang par ldan pa/ bde bar gshegs pa/ 'jig rten mkhyen pa/ bla na med pa skyes bu 'dul ba'i kha </text></item>
<item><p>232a1</p><section>mdo sde</section><text>lo sgyur ba/ lha dang mi rnams kyi ston pa/ sangs rgyas bcom ldan 'das lha ma yin gyi dbang po'i dpal zhes bya bar 'gyur te/ lha ma yin thams cad 'dul bar 'gyur ro/ /khyod kyi sangs rgyas kyi zhing na 'dod </text></item>
<item><p>232a2</p><section>mdo sde</section><text>chags kyi sgra med/ zhe sdang gi sgra med/ gti mug gi sgra med par 'gyur ro/ /yi ge drug pa'i rig pa chen po 'thob pa thob par 'gyur ro/ /des de la chos kyi sbyin pa/ mu tig gi se mo do mdom stong pa rin brgya stong ri ba dang / cod pan </text></item>
<item><p>232a3</p><section>mdo sde</section><text>rin po che sna tshogs kyis brgyan pa phul lo/ /de nas byang chub sems dpa' sems dpa' chen po spyan ras gzigs kyi dbang po chos 'chad par rtsom ste/ rgyal po chen po nyon cig /mi mi rtag pa'i nang na gang rtag tu yongs su len </text></item>
<item><p>232a4</p><section>mdo sde</section><text>par sems pa dang / longs spyod chen po'i rjes su sems pa dang / bran pho dang / bran mo dang / las byed pa'i mi dang / gang yang nor dang / 'bru dang / mdzod dang / bang ba rin po che dag dang / gang bu dang / bu mo dang / chung ma dang / pha dang ma la sems pa'i sems </text></item>
<item><p>232a5</p><section>mdo sde</section><text>can de dag ni mi shes pa yin te/ gang dngos po de dag la chags pa'i sems can de dag ni rmi lam lta bur snang ste/ 'chi ba'i dus kyi tshe yang skyabs byed pa su yang med par 'gyur ro/ /gang gi tshe na srog dang bral ba de'i tshe </text></item>
<item><p>232a6</p><section>mdo sde</section><text>'dzam bu'i gling la log par mthong bar 'gyur ro/ /chu bo chen po la yang khrag dang rnag gis gang bar mthong bar 'gyur ro/ /gang shing chen po de dag kyang 'bar ba/ rab tu 'bar ba/ yang dag par shin du 'bar bar mthong bar 'gyur ro/ /</text></item>
<item><p>232a7</p><section>mdo sde</section><text>mthong nas kyang skrag par 'gyur zhing de nas gzhan gyis zhags pas bcings te khrid par 'gyur ro/ /spu gri'i so'i lam chen por rkang pa yang 'chad par 'gyur ro/ /rkang pa bteg pa dang rkang pa gzhan 'byung bar 'gyur ro/ /</text></item>
<item><p>232a8</p><section>mdo sde</section><text>bya rog dang / bya rgod dang / bya ku ra ra dang / khyi du ma dag gis kyang zos shing sems can dmyal ba'i sdug bsngal gyi tshor ba chen po myong bar 'gyur ro/ /de nas spu gri'i so'i lam chen po las babs nas rkang pa re re la yang tsher </text></item>
<item><p>232b1</p><section>mdo sde</section><text>ma sor bcu drug tsam yod pa lnga brgya lnga brgya zug par 'gyur te/ bdag cag gis sdig pa'i las ci zhig byas shes 'khang bar 'gyur ro/ /de nas gshin rje'i mi de dag 'di skad ces zer te/ grogs po khyed kyis de bzhin gshegs </text></item>
<item><p>232b2</p><section>mdo sde</section><text>pa la bsod snyoms ma phul lo/ /khyed kyis gaN Di rdung ba yang ma thos so/ /khyod kyis sa phyogs gang du yang mchod rten gyi gzugs la ma bskor to/ /de dag gis smras pa/ bdag cag ni ma dad pa sdig pa can sangs rgyas dang /</text></item>
<item><p>232b3</p><section>mdo sde</section><text>chos dang / dge 'dun gyis spangs par gyur pa'o/ /de dag gis smras pa/ las de'i 'bras bu 'di myong bar gyis shig ces de dag gshin rje'i skyong bas/ gshin rje'i rgyal po'i drung du khrid do/ /khrid nas phul lo/ /</text></item>
<item><p>232b4</p><section>mdo sde</section><text>de nas gshin rje'i rgyal pos smras pa/ khyed deng la las kyis 'di ston cig /de nas gshin rje skyong ba'i skyes bu de dag gis de rnams khrid nas thig nag po can gyi sems can dmyal ba chen por bcug go/ /bcug nas </text></item>
<item><p>232b5</p><section>mdo sde</section><text>lus la mtshon shag ti brgyas btab kyang mi 'chi'o/ /lus la mtshon shag ti brgya pa gnyis pas btab kyang mi 'chi'o/ /lus la mtshon shag ti brgya pa gsum pas btab kyang mi 'chi'o/ /gang gi tshe 'chi ba'i dus mi </text></item>
<item><p>232b6</p><section>mdo sde</section><text>byed pa de'i tshe me'i 'obs su 'jug ste/ 'on kyang 'chi ba'i dus mi byed pa dang / de dag kha phyi nas lcags kyis thu lum bsregs pa 'jug ste/ mchu yang tshig so yang lhags/ rkan yang gas/ gre ba dang / lkog ma dang / snying dang /</text></item>
<item><p>232b7</p><section>mdo sde</section><text>gzhang dag kyang sgra 'ur 'ur zer zhing lus thams cad kyang tshig par 'gyur ro/ /de lta bas na rgyal po chen po 'jig rten gzhan na skyabs byed pa su yang med kyis rgyal po chen po da nan tan du bsod nams gyis shig ces de ltar 'thun </text></item>
<item><p>232b8</p><section>mdo sde</section><text>pa'i chos bstan to/ /de nas byang chub sems dpa' sems dpa' chen po spyan ras gzigs kyi dbang pos de la rgyal po chen po de ring 'dzi ta'i tshal gyi gtsug lag khang 'dir phal cher 'du bar 'gyur gyis nga ni 'gro'o zhes de </text></item>
<item><p>233a1</p><section>mdo sde</section><text>skad smras so/ /de nas byang chub sems dpa' sems dpa' chen po spyan ras gzigs kyi dbang pos 'od zer kha dog sngon po dang / ser po dang / dmar po dang / dkar po dang / shel dang / dngul gyi kha dog rnam pa du ma btang ba </text></item>
<item><p>233a2</p><section>mdo sde</section><text>dang / de dag song ste de bzhin gshegs pa thams cad skyob pa'i spyan sngar 'dug go/ /de'i tshe lha dang / klu dang / gnod sbyin dang / lto 'phye chen po dang / mi dag kyang 'dus so/ /de nas byang chub sems dpa' de dag gi nang nas/ nam </text></item>
<item><p>233a3</p><section>mdo sde</section><text>mkha' mdzod ces bya ba'i byang chub sems dpa' stan las langs te/ bla gos phrag pa gcig la gzar nas pus mo g.yas pa'i lha nga sa la gtsugs te/ bcom ldan 'das ga la ba de logs su thal mo sbyar ba btud nas/</text></item>
<item><p>233a4</p><section>mdo sde</section><text>bcom ldan 'das la 'di skad ces gsol to/ /bcom ldan 'das 'od zer 'di dag ga las mchis/ bcom ldan 'das kyis bka' stsal pa/ rigs kyi bu byang chub sems dpa' sems dpa' chen po spyan ras gzigs kyi </text></item>
<item><p>233a5</p><section>mdo sde</section><text>dbang po 'di lha ma yin gyi dbang po gtor ma'i khang pa na gnas te de la 'od zer 'di dag byung ngo / /de nas bcom ldan 'das la byang chub sems dpa' nam mkha' mdzod kyis 'di skad ces gsol to/ /bdag gis byang chub </text></item>
<item><p>233a6</p><section>mdo sde</section><text>sems dpa' spyan ras gzigs kyi dbang po blta ba'i thabs gang zhig mchis/ bcom ldan 'das kyis bka' stsal pa/ rigs kyi bu de ni 'di nyid du 'ong ngo / /gang gi tshe byang chub sems dpa' sems dpa' </text></item>
<item><p>233a7</p><section>mdo sde</section><text>chen po spyan ras gzigs kyi dbang po lha ma yin gtor ma'i gnas nas byung ba'i tshe 'dze ta'i tshal gyi gtsug lag khang du lha'i me tog dag lhags so/ /lha'i shing dpag bsam shin du mdzes pa rgyan brgya </text></item>
<item><p>233a8</p><section>mdo sde</section><text>stong du mas spyangs pa/ mu tig gi se mo do brgya stong spyangs pa/ yul ka shi ka'i gos dang / rgya'i gos dang phreng ba'i chun po rab tu spyangs pa/ sdong po ni dmar po/ /lo ma ni gser dang dngul las byas pa dag dang / byi ru'i shing du ma dag dang /</text></item>
<item><p>233b1</p><section>mdo sde</section><text>me tog gi shing du ma dag dang / rdzing bu me tog gis yongs su gang ba brgya phrag du ma dag byung bar gyur to/ /de nas bcom ldan 'das la byang chub sems dpa' nam mkha' mdzod kyis 'di skad ces gsol to/ /bcom ldan 'das </text></item>
<item><p>233b2</p><section>mdo sde</section><text>byang chub sems dpa' spyan ras gzigs kyi dbang po mi mchi 'am/ bcom ldan 'das kyis bka' stsal pa/ rigs kyi bu de ni lha ma yin gyi dbang po gtor ma'i khang pa nas byung ste/ mi mi rgyu ba'i sa phyogs mun pa </text></item>
<item><p>233b3</p><section>mdo sde</section><text>mun nag ces bya ba'i sar 'gro ste/ rigs kyi bu de na nyi ma dang zla ba mi snang ste/ nor bu yid bzhin rin po che dam pa sbyin pa zhes bya ba de snang bar byed do/ /gling de na gnod sbyin dang / srin po brgya stong du ma dag gnas </text></item>
<item><p>233b4</p><section>mdo sde</section><text>so gang gi tshe na byang chub sems dpa' sems dpa' chen po spyan ras gzigs kyi dbang po song ba de'i tshe de dag dga' mgu zhing snying rab tu dga' bar gyur nas byang chub sems dpa' sems dpa' chen po spyan ras </text></item>
<item><p>233b5</p><section>mdo sde</section><text>gzigs kyi dbang po'i mdun du rgyug go/ /brgyugs nas kyang rkang pa la phyag 'tshal te/ khyod ni mnyel to/ /dub bo/ /khyod ni yun ring mo zhig nas mun pa mun nag gis 'drir gshegs so/ /zhes de skad smra'o/ /</text></item>
<item><p>233b6</p><section>mdo sde</section><text>des kyang ngas sems can du ma yongs su smin par byas so zhes smras nas gnod sbyin dang srin po de dag gis de khrid nas lha'i gser dang / rin po che'i seng ge'i khri la bzhag ste/ ngal bsos nas gnod sbyin dang / srin po de </text></item>
<item><p>233b7</p><section>mdo sde</section><text>dag la chos 'chad pa khyed cag nyon cig /gang theg pa chen po'i mdo dkon mchog gi rgyal po 'phags pa za ma tog bkod pa 'di'i rtsa ba bzhi pa'i tshigs su bcad pa gcig nyan pa dang / 'dzin pa dang / kun chub par byed pa dang / tshul </text></item>
<item><p>233b8</p><section>mdo sde</section><text>bzhin yid la byed pa de dag ni bsod nams kyi phung po la skul bar 'gyur ro/ /rigs kyi bu 'di lta ste dper na/ rdul phra rab kyi tshad ni ngas gzung nus kyi/ rigs kyi bu theg pa chen po'i mdo dkon mchog gi rgyal po za ma tog bkod pa'i bsod </text></item>
<item><p>234a1</p><section>mdo sde</section><text>nams kyi phung po ni ngas bgrang mi nus so/ /rigs kyi bu 'di lta ste/ dper na rgya mtsho mching rnam chen po ni ngas thigs pa re re nas bgrang nus kyi/ rigs kyi bu theg pa chen po'i mdo dkon mchog gi rgyal po za ma tog </text></item>
<item><p>234a2</p><section>mdo sde</section><text>bgod pa'i tshigs su bcad pa gcig gi bsod nams kyi phung po ni ngas bgrang mi nus te/ rigs kyi bu 'di lta ste/ dper na de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma </text></item>
<item><p>234a3</p><section>mdo sde</section><text>phrag bcu gnyis snyed gnas gcig tu bskal pa bcu gnyis su na bza' dang / bshos dang mal stan dang / na ba'i rkyen kyi sman dang / yo byad kyis bkur sti byas pa de dag gis kyang de ltar mi nus na nga gcig pu mun nag gi nang du </text></item>
<item><p>234a4</p><section>mdo sde</section><text>'dug pas lta ci smos so/ /rigs kyi bu 'di lta ste/ dper na gling chen po bzhir khyim re re zhing yang lha'i gser dang rin po che'i gtsug lag khang brtsigs la/ gtsug lag khang der mchod rten stong byas la nyin gcig tu de </text></item>
<item><p>234a5</p><section>mdo sde</section><text>dag gi nang du ring bsrel bcug na/ gang de dag tu ring bsrel bcug pa'i bsod nams kyi phung po de bas theg pa chen po'i mdo dkon mchog gi rgyal po za ma tog bkod pa 'di'i bsod nams kyi phung po shin du mang bar 'gyur ro/ /</text></item>
<item><p>234a6</p><section>mdo sde</section><text>rigs kyi bu 'di lta ste/ dper na chu bo chen po lnga brgya mtsho mching rnam chen por 'bab pa de bzhin du/ rigs kyi bu theg pa chen po'i mdo dkon mchog gi rgyal po za ma tog bkod pa'i bsod nams kyi phung po yang de dang </text></item>
<item><p>234a7</p><section>mdo sde</section><text>'dra bar 'gyur ro/ /de nas byang chub sems dpa' sems dpa' chen po spyan ras gzigs kyi dbang po la gnod sbyin dang / srin po de dag gis 'di skad ces smras so/ /sems can gang dag theg pa chen po'i mdo dkon mchog gi </text></item>
<item><p>234a8</p><section>mdo sde</section><text>rgyal po snod bkod pa 'di 'dri ba de dag gi bsod nams kyi phung po ji lta bu lags/ rigs kyi bu de dag gi bsod nams kyi phung po ni dpag tu med par 'gyur ro/ /gang theg pa chen po'i mdo dkon mchog gi rgyal po za ma tog bkod pa 'drir </text></item>
<item><p>234b1</p><section>mdo sde</section><text>'jug pa de dag ni chos kyi phung po brgyad khri bzhi stong 'drir 'jug par 'gyur ro/ /'khor los sgyur ba'i rgyal po gling bzhi la dbang ba/ bu dpa' ba/ mthu che ba/ gzugs kyi yan lag mchog dang ldan pa/ pha rol gyi sde 'jom par </text></item>
<item><p>234b2</p><section>mdo sde</section><text>byed pa stong dang ldan par 'gyur ro/ /gang theg pa chen po'i mdo dkon mchog gi rgyal po za ma tog bkod pa rtag tu 'dzin cing ming gi rjes su dran par byed pa de dag ni 'khor ba'i sdug bsngal las yongs su thar bar 'gyur ro/ /skye ba dang /</text></item>
<item><p>234b3</p><section>mdo sde</section><text>rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa las yongs su thar bar 'gyur ro/ /gang la lar skye ba de dang de dag tu tshe rabs dran par 'gyur ro/ /de dag gi lus </text></item>
<item><p>234b4</p><section>mdo sde</section><text>la ba lang gi spos kyi tsan dan snam par 'gyur ro/ /kha nas me tog ud pa la sngon po'i dri 'byung bar 'gyur ro/ /lus yongs su rdzogs par 'gyur ro/ /stobs po che'i stobs kyi shugs dang ldan par 'gyur ro zhes de ltar de dag la </text></item>
<item><p>234b5</p><section>mdo sde</section><text>mthun pa'i chos bstan pa dang / gnod sbyin dang / srin po de dag las kha cig ni lan cig phyir 'ong ba'i 'bras bu la kha cig ni phyir mi 'ong ba'i 'bras bu la bkod nas/ de dag gis smras pa/ gtsug lag khang 'di nyid na bzhugs </text></item>
<item><p>234b6</p><section>mdo sde</section><text>shig /gnas gzhan gang du yang ma bzhud cig /mun pa mun nag gi sa 'di nyid du bdag cag gis lha'i gser gyi mchod rten bgyi'o/ /gser gyi 'chag sa bgyi'o/ /de nas byang chub sems dpa' sems dpa' </text></item>
<item><p>234b7</p><section>mdo sde</section><text>chen po spyan ras gzigs kyi dbang pos de dag la 'di skad ces smras so/ /ngas sems can du ma dag byang chub kyi lam la dgod dgos so/ /de nas gnod sbyin dang srin po de dag lag pa la 'gram pa brten te sems </text></item>
<item><p>234b8</p><section>mdo sde</section><text>shing 'khod nas gcig la gcig 'di skad smra'o/ /bdag cag gi spyan ras gzigs kyi dbang po gshegs par 'gyur bas chos kyi gtam spong bar 'gyur ro/ /de nas byang chub sems dpa' spyan ras gzigs kyi </text></item>
<item><p>235a1</p><section>mdo sde</section><text>dbang po song ba dang / gnod sbyin dang / srin po de dag kyang phyi bzhin du 'brang nas byang chub sems dpa' sems dpa' chen po spyan ras gzigs kyi dbang pos de dag la 'di skad ces smras so/ /khyed shin </text></item>
<item><p>235a2</p><section>mdo sde</section><text>du ring du 'ongs kyis slar log shig /de nas gnod sbyin dang srin po de dag byang chub sems dpa' sems dpa' chen po spyan ras gzigs kyi dbang po'i rkang pa la phyag 'tshal te de nyid nas slar log go/ /de nas </text></item>
<item><p>235a3</p><section>mdo sde</section><text>spyan ras gzigs kyi dbang phyug me'i phung po 'bar ba bzhin du nam mkha' la mi snang bar gyur to/ /de nas bram ze'i gzugs su sprul te gnas gtsang ma'i ris kyi lha'i bu dag gi drung du song ste phyin nas/ lha'i </text></item>
<item><p>235a4</p><section>mdo sde</section><text>ris de na lha'i bu rna cha'i mchog ces bya ba dbul po sdug bsngal ba zhig 'dug go/ /de nas spyan ras gzigs kyi dbang po bram ze de'i gzugs kyis lha'i bu de'i drung du song ste/ phyin nas 'di skad ces smras so/ /</text></item>
<item><p>235a5</p><section>mdo sde</section><text>bdag ni bkres so/ /skom mo/ /de nas lha'i bu des bram ze de la 'di skad ces smras so/ /bram ze chen po bdag la ni cung zad kyang ma mchis so/ /bdag la chung zad cig ni nges par stsal 'tshal lo/ /</text></item>
<item><p>235a6</p><section>mdo sde</section><text>de nas lha'i bu gzhal med khang du song ste snod dag bltas pa dang / snod rnams lha'i nor bu rin po che rin thang med pas yongs su gang ba dang / snod gzhan dag kyang ro'i ro mchog gi zas dag gis yongs su gang ba </text></item>
<item><p>235a7</p><section>mdo sde</section><text>dang / g.yon phyogs kyi gzhal med khang na yang gos dang rgyan gyis yongs su gang ba mthong ngo / /de nas lha'i bu de sems par gyur nas 'di 'dra ba'i dpal thob pa las na bdag gi sgo na nges par snod bzang po zhig </text></item>
<item><p>235a8</p><section>mdo sde</section><text>'dug go snyam mo/ /de nas des bram ze de bos te gzhal med khang gi nang du song nas lha'i rin po ches kyang bstabs/ lha'i ro mchog gi zas kyang byin te zos nas bkra shis pa byas so/ /de nas lha'i bu des de </text></item>
<item><p>235b1</p><section>mdo sde</section><text>la 'di skad ces smras so/ /bram ze chen po khyod sa ga las 'ongs bdag ni 'dze ta'i tshal zhes bgyi ba'i gtsug lag khang nas mchis so/ /de nas lha'i bu des de la 'di skad ces smras so/ /sa de ji lta bu zhig de nas bram ze des de </text></item>
<item><p>235b2</p><section>mdo sde</section><text>la 'di skad ces smras so/ /sa de ni dga' bar byed pa/ lha'i nor bu rin po ches yongs su brgyan pa lha'i shing dpag bsams kyis yongs su mdzes par byas pa/ me tog yid du 'ong ba dag byung ba/ rdzing bu rnam pa du ma gda' ba tshul </text></item>
<item><p>235b3</p><section>mdo sde</section><text>khrims dang ldan pa yon tan dang ldan pa'i sbyin gnas sna tshogs dag gda' ba/ de bzhin gshegs pa thams cad skyob kyi cho 'phrul dag gda' ba ste/ lha'i bu sa de ni de ltar dga' bar bgyid pa'o/ /de nas lha'i bu des de la 'di skad ces </text></item>
<item><p>235b4</p><section>mdo sde</section><text>smras so/ /bram ze khyod kyis nges par bden par smros shig /ci khyod lha yin nam 'on te mi mi la ni ji ltar khyod la ltas snang ba de 'dra ba'i ltas med do/ /de nas des de la 'di skad ces smras so/ /nga ni lha yang ma yin/ mi yang ma yin te/</text></item>
<item><p>235b5</p><section>mdo sde</section><text>phongs pa dang / brel ba la thugs rje bar byed pa byang chub kyi lam ston par byed pa ste/ byang chub sems dpa'o/ /de nas lha'i bus cod pan dang rna cha phul nas tshigs su bcad de smras pa/ kye ma'o yon tan dag gi zhing / /nyes pa thams cad </text></item>
<item><p>235b6</p><section>mdo sde</section><text>rnam spangs pa/ /de ring nyid du sa bon btab/ /de ring nyid du 'bras bu grub/ /de nas lha'i bu des tshigs su bcad pa de smras nas de nyid du song ngo / /de nas bram ze chen po de lha'i ris de nas babs te sing g+ha la'i gling du </text></item>
<item><p>235b7</p><section>mdo sde</section><text>song ngo / /song nas 'dod pa'i gzugs su sprul te srin mo rnams kyi mdun du 'dug pa dang / gzugs bzang po mthong nas de'i tshe 'dod pa'i sems skyes so/ /gang gi tshe na 'dod pa'i sems skyes pa de'i tshe de'i drung du </text></item>
<item><p>235b8</p><section>mdo sde</section><text>song ste phyin nas bdag cag dang bsten cig /bdag cag ni bud med gzhon nu'o/ /bdag cag la ni khyim thab ma mchis so/ /bdag po ma mchis pa'i ni bdag por gyur cig /mgon ma mchis pa'i ni mgon du gyur cig /</text></item>
<item><p>236a1</p><section>mdo sde</section><text>rten ma mchis pa'i ni rten du gyur cig /'di ni khyod kyis zas kyi khab bo/ /na bza'i khab bo/ /skyed mos tshal dga' bar bgyid pa dag lags so/ /rdzing bu dga' bar bgyid pa dag lags so/ /des smras pa/ gal te </text></item>
<item><p>236a2</p><section>mdo sde</section><text>bdag gis bsgo ba bzhin du byed na'o/ /bdag cag bgyid do/ /des de dag la 'phags pa'i yan lag brgyad dang ldan pa'i lam yang bstan/ zhal nas gsungs pa bzhi yang kha ton byed du bcug nas lan cig phyir 'ong ba'i 'bras </text></item>
<item><p>236a3</p><section>mdo sde</section><text>bu yang thob/ phyir mi 'ong ba'i 'bras bu yang thob nas srin mo de dag la 'dod chags kyi sdug bsngal mi ldang sems zhe sdang bar yang mi byed/ su la yang srog gi bar chad byed par mi 'dod/ chos la mngon par dga' zhing </text></item>
<item><p>236a4</p><section>mdo sde</section><text>gnas la sdom pa blangs te slan chad bdag cag srog gcod par mi bgyid do/ /'dzam bu'i gling gi mi dag ji ltar zas dang skom gyis 'tsho ba bdag cag kyang de bzhin du 'tsho'o/ /slan chad srin mo'i tshul du mi bgyid do zhes de 'dra </text></item>
<item><p>236a5</p><section>mdo sde</section><text>ba'i bslab tshig gi sdom pa blangs te 'khod do/ /de nas byang chub sems dpa' sems dpa' chen po spyan ras gzigs kyi dbang po sing ga la'i gling nas byung nas yul khor mor 'jig gi grong khyer chen po na bshang ba dang /</text></item>
<item><p>236a6</p><section>mdo sde</section><text>gci ba'i gnas de na srin bu'i rigs brgya stong du ma gnas nas/ de'i tshe byang chub sems dpa' sems dpa' chen po spyan ras gzigs kyi dbang po bung ba'i gzugs su sprul nas sgra bung bung du phyung ste/ sangs rgyas </text></item>
<item><p>236a7</p><section>mdo sde</section><text>la phyag 'tshal lo zhes byas pa dang / de dag sangs rgyas la phyag 'tshal lo zhes bya ba la rjes su dran nas 'jig tshogs su lta ba'i ri rtse mo nyi shu byung ba ye shes kyi rdo rjes bcom nas/ de dag thams cad byang chub sems </text></item>
<item><p>236a8</p><section>mdo sde</section><text>dpa' kha na spos kyi dri zhes bya bar gyur te 'jig rten gyi khams bde ba can du skyes so/ /de'i tshe sems can yongs su smin par byas te/ khor mor 'jig gi grong khyer chen po nas song nas yul ma ga d+hAr mngon du phyogs te song </text></item>
<item><p>236b1</p><section>mdo sde</section><text>ba dang / yul ma ga d+hAr phyin nas lo nyi shur dgon pa na gnas pa'i sems can gcig la gcig sha za ba dag mthong ngo / /de nas byang chub sems dpa' sems dpa' chen po spyan ras gzigs kyi dbang po bdag gis thabs </text></item>
<item><p>236b2</p><section>mdo sde</section><text>gang gis sems can 'di dag tshim par bya snyam du sems par gyur to/ /de nas byang chub sems dpa' sems dpa' chen po spyan ras gzigs kyi dbang pos lha'i char pa dbab par brtsams te/ thog mar ni chu'i char pa'o gang gi </text></item>
<item><p>236b3</p><section>mdo sde</section><text>tshe na chus ngoms par gyur pa de'i 'og tu lha'i zhal zas ro mchog dang ldan pas skon pa yongs su gang ba dag bab po/ /gang gi tshe na zas kyis yongs su tshim par gyur pa de'i tshe 'bras kyi char bab po/ /gzhan yang til dang / 'bras rme'u dang /</text></item>
<item><p>236b4</p><section>mdo sde</section><text>ku lad ta'i 'bru dang / 'bras so ba dag bab po/ /gang dang gang gi tshe na sems can de dag gi dgos pa sems par gyur pa de'i tshe de dag gi bsam pa grub par gyur to/ /de nas yul ma ga d+hA'i sems can de dag ngo mtshar du gyur nas </text></item>
<item><p>236b5</p><section>mdo sde</section><text>de thams cad gnas gcig tu ngal bsos so/ /ngal bsos nas gcig la gcig 'di lha gang gi mthu zhig ces smras pa dang / de nas skyes bu de dag gi nang na rnyis pa/ rgan pa/ rgas pa/ sgur ba/ ba lang gi sna ltar gug pa/</text></item>
<item><p>236b6</p><section>mdo sde</section><text>lo brgya stong du ma lon pa zhig yod pa des de dag la smras pa/ byang chub sems dpa' sems dpa' chen po spyan ras gzigs kyi dbang po ma gtogs par lha gzhan gang gi yang mthu 'di 'dra bar mi 'gyur ro/ /</text></item>
<item><p>236b7</p><section>mdo sde</section><text>de nas 'khor de dag gis byang chub sems dpa' sems dpa' chen po spyan ras gzigs kyi dbang po'i mtshan ma ji lta bu zhes dris so/ /de nas skyes bu des yon tan bshad par brtsams pa mun par gyur pa rnams </text></item>
<item><p>236b8</p><section>mdo sde</section><text>kyi ni sgron mar gyur pa'o/ /nyi mas gdungs shing tshig pa rnams kyi ni gdugs su gyur pa'o/ /skom gyis gdungs pa rnams kyi ni chu bor gyur pa'o/ /'jigs shing skrag par gyur pa </text></item>
<item><p>237a1</p><section>mdo sde</section><text>rnams la ni mi 'jigs pa sbyin par byed pa'o/ /nad kyis btab pa rnams la ni sman par gyur pa'o/ /sems can sdug bsngal ba rnams kyi ni pha dang mar gyur pa'o/ /sems can bstir med par skyes pa rnams la ni </text></item>
<item><p>237a2</p><section>mdo sde</section><text>mya ngan las 'das pa ston par byed pa ste/ de'i yon tan gyi khyad par ni 'di lta bu'o/ /gang de'i mtshan gyi rjes su dran pa de dag ni 'jig rten na bde ba dang ldan pa yin no/ /de dag ni 'khor ba'i sdug bsngal gyi tha ma yongs su spong ba'o/ /gang </text></item>
<item><p>237a3</p><section>mdo sde</section><text>spyan ras gzigs kyi dbang po la rtag tu me tog dang / pog bsdus shing 'bul ba'i skyes bu gang zag de dag ni sems pa dang ldan pa yin na/ /gang byang chub sems dpa' sems dpa' chen po spyan ras gzigs kyi mdun du dkyil </text></item>
<item><p>237a4</p><section>mdo sde</section><text>'khor gru bzhi byed pa de dag ni 'khor los sgyur ba'i rgyal po rin po che sna bdun dang ldan par 'gyur te/ 'di lta ste/ 'khor lo rin po che dang / rta rin po che dang / bal glang rin po che dang / nor bu rin po che dang / bud med rin po che dang /</text></item>
<item><p>237a5</p><section>mdo sde</section><text>khyim bdag rin po che dang / blon po rin po che dang / bdun te/ rin po che de bdun dang ldan pa 'gyur ro/ /gang byang chub sems dpa' sems dpa' chen po spyan ras gzigs kyi dbang po la me tog 'bul ba de dag ni lus dri zhim </text></item>
<item><p>237a6</p><section>mdo sde</section><text>zhing / gang la lar skyes par lus yongs su rdzogs par 'gyur ro/ /zhes skyes bu des de ltar yon tan gyi khyad par bshad nas 'khor de dag bdag bdag gi khang par dong ngo / /de nas skyes bu rnyis pa des mthun pa'i </text></item>
<item><p>237a7</p><section>mdo sde</section><text>chos bshad nas de yang bdag gi khang par song ngo / /de nas byang chub sems dpa' sems dpa' chen po spyan ras gzigs kyi dbang po de nyid du nam mkha' la mi snang bar gyur to/ /de nas de nam mkha' la gnas bzhin </text></item>
<item><p>237a8</p><section>mdo sde</section><text>du bdag gis de bzhin gshegs pa thams cad skyob ma mthong nas yun ring ngo snyam du bsams nas de mthar gyis 'dze ta'i tshal gyi gtsug lag khang du phyin pa dang / 'ong ba bcom ldan 'das kyis gzigs so/ /</text></item>
<item><p>237b1</p><section>mdo sde</section><text>byang chub sems dpa' sems dpa' chen po spyan ras gzigs kyi dbang po 'dze ta'i tshal gyi gtsug lag khang du byin nas lha dang klu dang / gnod sbyin dang / dri za dang lha ma yin dang / nam mkha' lding dang / mi 'am ci dang / lto 'phye chen </text></item>
<item><p>237b2</p><section>mdo sde</section><text>po dang mi dang mi ma yin pa dag dang / byang chub sems dpa' brgya phrag du ma dag tshogs pa yang mthong ngo / /de nas bcom ldan 'das la byang chub sems dpa' nam mkha' mdzod kyis 'di skad ces gsol to/ /bcom ldan 'das byang chub sems </text></item>
<item><p>237b3</p><section>mdo sde</section><text>dpa' de gang zhig mchi bcom ldan 'das kyis bka' stsal pa byang chub sems dpa' sems dpa' chen po spyan ras gzigs kyi dbang po de 'ong ngo nas byang chub sems dpa' spyan ras gzigs kyi dbang pos bcom ldan 'das kyi zhabs la </text></item>
<item><p>237b4</p><section>mdo sde</section><text>mgo bos phyag 'tshal te/ lan gsum bskor nas g.yon phyogs su ngal bsos so/ /de nas bcom ldan 'das kyis khyod ngal lam/ 'chad dam/ rigs kyi bu khyod kyis las kyi sa ji lta bu zhig bsgrubs/</text></item>
<item><p>237b5</p><section>mdo sde</section><text>des sngon ji ltar gyur pa gsol to/ /de nas byang chub sems dpa' nam mkha' mdzod shin du ngo mtshar du gyur to/ /bdag gis byang chub sems dpa'i yul 'di lta bu ma mthong ngo / /de bzhin gshegs pa dag la yang </text></item>
<item><p>237b6</p><section>mdo sde</section><text>yul 'di lta bu ma mchis na byang chub sems dpar gyur pa la lta ci smos snyam mo/ /de nas byang chub sems dpa' nam mkha' mdzod byang chub sems dpa' sems dpa' chen po spyan ras gzigs kyi dbang po'i </text></item>
<item><p>237b7</p><section>mdo sde</section><text>drung du song ste/ mdun du 'dug go/ /'dug nas byang chub sems dpa' sems dpa' chen po spyan ras gzigs kyi dbang po la 'di skad ces smras so/ /khyod ngal lam/ 'chad dam/ bdag ni mi ngal lo nyon ma mongs </text></item>
<item><p>237b8</p><section>mdo sde</section><text>so zhes phan tshun du gtam byas nas kha rog ste 'khod do/ /de nas bcom ldan 'das kyis pha rol du phyin pa drug bshad par brtsam pas rigs kyi bu dag nyon cig /byang chub sems dpar gyur pas sbyin pa'i pha </text></item>
<item><p>238a1</p><section>mdo sde</section><text>rol du phyin pa yongs su rdzogs par bya'o/ /de bzhin du tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes </text></item>
<item><p>238a2</p><section>mdo sde</section><text>rab kyi pha rol du phyin pa yongs su rdzogs par bya'o/ /zhes chos de bshad nas cang mi gsung bar bzhugs so/ /de nas 'khor de dag bdag bdag gi gnas su dong ngo / /byang chub sems dpa' de dag kyang bdag bdag gi </text></item>
<item><p>238a3</p><section>mdo sde</section><text>sangs rgyas kyi zhing du dong ngo / /'di ni theg pa chen po'i mdo dkon mchog gi rgyal po za ma tog bkod pa'i le'u dang po ste rdzogs so// // de nas bcom ldan 'das la byang chub sems dpa' sgrib </text></item>
<item><p>238a4</p><section>mdo sde</section><text>pa thams cad rnam par sel bas 'di skad ces gsol to/ /bcom ldan 'das byang chub sems dpa' sems dpa' chen po spyan ras gzigs kyi dbang pos sngon ting nge 'dzin gang dag la mnyam par bzhag par </text></item>
<item><p>238a5</p><section>mdo sde</section><text>gyur pa bshad du gsol/ bcom ldan 'das kyi bka' stsal pa/ rigs kyi bu 'di lta ste/ rnam par byed ces bya ba'i ting nge 'dzin dang / 'od byed ces bya ba'i ting nge 'dzin dang / rdo rje gyen du 'phags shes bya ba'i </text></item>
<item><p>238a6</p><section>mdo sde</section><text>ting nge 'dzin dang / nyi ma'i 'od ces bya ba'i ting nge 'dzin dang / 'thor ba zhes bya ba'i ting nge 'dzin dang / dpung rgyan ces bya ba'i ting nge 'dzin dang / rdo rje rgyal mtshan mchog ces bya ba'i ting nge 'dzin dang / rgyan ces </text></item>
<item><p>238a7</p><section>mdo sde</section><text>bya ba'i ting nge 'dzin dang / bkod pa'i rgyal po zhes bya ba'i ting nge 'dzin dang / phyogs bcur rnam par lta zhes bya ba'i ting nge 'dzin dang / yid bzhin gyi nor bu lta bu spyan mchog ces bya ba'i ting nge 'dzin dang /</text></item>
<item><p>238a8</p><section>mdo sde</section><text>chos kyi rgyal po zhes bya ba'i ting nge 'dzin dang / shin du gnas pa zhes bya ba'i ting nge 'dzin dang / dga' ba sbyin par byed ces bya ba'i ting nge 'dzin dang / rdo rje rgyal mtshan zhes bya ba'i ting nge 'dzin dang / 'jig rten </text></item>
<item><p>238b1</p><section>mdo sde</section><text>gyi khams thams cad rnam par lta ba zhes bya ba'i ting nge 'dzin dang / ma lus par 'ongs shes bya ba'i ting nge 'dzin dang / mngon par chud ces bya ba'i ting nge 'dzin dang / spyi bor 'khyil pa zhes bya ba'i ting nge 'dzin dang / zla ba ltar spyan mchog </text></item>
<item><p>238b2</p><section>mdo sde</section><text>ces bya ba'i ting nge 'dzin dang / g.yog skye bo mang po zhes bya ba'i ting nge 'dzin dang / lha'i spyan zhes bya ba'i ting nge 'dzin dang / bskal pa'i gling zhes bya ba'i ting nge 'dzin dang / cho 'phrul ston ces bya ba'i ting nge 'dzin dang / pad ma'i bla zhes </text></item>
<item><p>238b3</p><section>mdo sde</section><text>bya ba'i ting nge 'dzin dang / rgyal po'i dbang po zhes bya ba'i ting nge 'dzin dang / bstir med pa skems shes bya ba'i ting nge 'dzin dang / 'bar zhes bya ba'i ting nge 'dzin dang / lha'i rna cha zhes bya ba'i ting nge 'dzin dang / bdud rtsi thigs pa </text></item>
<item><p>238b4</p><section>mdo sde</section><text>zhes bya ba'i ting nge 'dzin dang / 'od dkyil 'khor zhes bya ba'i ting nge 'dzin dang / rgya mtshor 'jug ces bya ba'i ting nge 'dzin dang / gzhal med khang gi sgo zhes bya ba'i ting nge 'dzin dang / bya ka la ping ka'i sgra zhes bya ba'i ting nge 'dzin dang /</text></item>
<item><p>238b5</p><section>mdo sde</section><text>ud pa la ston po zhes bya ba'i ting nge 'dzin dang / zhon zhes bya ba'i ting nge 'dzin dang / rdo rje'i go cha zhes bya ba'i ting nge 'dzin dang / bal glang dga' zhes bya ba'i ting nge 'dzin dang / seng ge rnam par rol ces bya ba'i ting nge 'dzin dang /</text></item>
<item><p>238b6</p><section>mdo sde</section><text>bla na med ces bya ba'i ting nge 'dzin dang / 'dul ba zhes bya ba'i ting nge 'dzin dang / zla ba'i bla zhes bya ba'i ting nge 'dzin dang / snang bar byed ces bya ba'i ting nge 'dzin dang / 'od zer brgya pa zhes bya ba'i ting nge 'dzin dang / bskus pa zhes </text></item>
<item><p>238b7</p><section>mdo sde</section><text>bya ba'i ting nge 'dzin dang / 'od byed ces bya ba'i ting nge 'dzin dang / rnam pa bzang po zhes bya ba'i ting nge 'dzin dang / lha ma yin la skul ba zhes bya ba'i ting nge 'dzin dang / bsgom pa zhes bya ba'i ting nge 'dzin dang / mya ngan las 'da' ba </text></item>
<item><p>238b8</p><section>mdo sde</section><text>skul ba zhes bya ba'i ting nge 'dzin dang / gling chen po zhes bya ba'i ting nge 'dzin dang / tshor ba rnam par grol zhes bya ba'i ting nge 'dzin dang / rnal 'byor byed ces bya ba'i ting nge 'dzin dang / don dam pa ston ces bya ba'i </text></item>
<item><p>239a1</p><section>mdo sde</section><text>ting nge 'dzin dang / glog ces bya ba'i ting nge 'dzin dang / klu bkod pa zhes bya ba'i ting nge 'dzin dang / seng ge glal zhes bya ba'i ting nge 'dzin dang / sa ri bkod pa zhes bya ba'i ting nge 'dzin dang / 'ong ba zhes bya ba'i ting nge 'dzin dang /</text></item>
<item><p>239a2</p><section>mdo sde</section><text>dran pa'i dbang po 'phel ba zhes bya ba'i ting nge 'dzin dang / mos pa zhes bya ba'i ting nge 'dzin dang / rgyal ba'i theg pa zhes bya ba'i ting nge 'dzin dang / lam ston pa zhes bya ba'i ting nge 'dzin dang / rigs kyi bu byang chub sems dpa' </text></item>
<item><p>239a3</p><section>mdo sde</section><text>sems dpa' chen po spyan ras gzigs kyi dbang po ni ting nge 'dzin de dag dang ldan te/ de'i ba spu'i khung bu re re na yang ting nge 'dzin brgya stong dag gnas so/ /rigs kyi bu de ltar byang chub sems dpa' sems dpa' chen po </text></item>
<item><p>239a4</p><section>mdo sde</section><text>spyan ras gzigs kyi dbang po'i bsod nams kyi tshogs ni dpag tu med do/ /bsod nams kyi tshogs de 'dra ba dag ni de bzhin gshegs pa dag la yang med na byang chub sems dpa' dag la lta ci smos// //</text></item>
<item><p>239a5</p><section>mdo sde</section><text>bam po gsum pa/ rigs kyi bu sngon byung ba nga byang chub sems dpar gyur pa de'i tshe/ nga tshong pa lnga brgya dang 'grogs nas sing g+ha la'i gling du song ste/ shing rta dang / khur dang / bam po dang / skon pa dang / rnga mo dang /</text></item>
<item><p>239a6</p><section>mdo sde</section><text>ba lang dang / bong bu la sogs pas zong mang du bskyas te sing g+ha la'i gling du song ba las/ grong dang / grong khyer dang / grong mdab dang / grong ye'u dang / tshong dus dag tu song ba las sing g+ha la'i gling du ma phyin par gru </text></item>
<item><p>239a7</p><section>mdo sde</section><text>bo che bzang po zhig rnyed nas/ ngas gdos 'dzin pa la gling gang logs su rlung langs/ ci rin po che'i gling du rlung langs sam/ yang na ni nas kyi gling du rlung langs sam/ 'on te srin mo'i gling du rlung langs shes </text></item>
<item><p>239a8</p><section>mdo sde</section><text>smras pa dang / gdos 'dzin pa 'di skad ces zer te/ bser ma ni sing g+ha la'i gling du langs kyis lha mkhyen par mdzod cig /de nas gru bo che btang ste sing g+ha la'i gling du song ba las sing g+ha la'i gling na gnas </text></item>
<item><p>239b1</p><section>mdo sde</section><text>pa'i srin mo dag gis dus ma yin pa'i rlung btang ba dang gru bo che de dum bu dum bur lhags nas tshong pa de dag chu'i nang du ltung ba dang / brkyal nas chu'i 'gram du nye bar phyin to/ /de nas srin mo lnga brgya gzhon nu'i gzugs su </text></item>
<item><p>239b2</p><section>mdo sde</section><text>bsgyur te sgra ca co zer zhing byung nas chu 'gram de dang nye ba zhig tu 'ong te bla gos kyi ras byin nas bslang ba dang / de dag bdag bdag gi gos 'tshir ro/ /btsir nas de dag gnas de nas gnas gzhan du shing tsam pa ka </text></item>
<item><p>239b3</p><section>mdo sde</section><text>chen po yod pa de'i drung du ngal bsos so/ /ngal bsos nas bdag cag la thabs ci yod ces gtam byas pa dang / de dag gis bdag cag la thabs ma mchis so zhes de skad smras nas kha rog ste 'khod do/ /de nas </text></item>
<item><p>239b4</p><section>mdo sde</section><text>srin mo de dag de rnams kyi mdun du 'dug nas khyo ma mchis pa'i khyo mdzod cig /gnas ma mchis pa'i ni gnas mdzod cig /rten ma mchis pa'i ni rten mdzod cig /'di dag ni khyod kyi zas kyi khyim mo/ /</text></item>
<item><p>239b5</p><section>mdo sde</section><text>skom gyi khyim mo/ /skyed mos tshal dga' bar bgyid pa'o/ /rdzing bu dga' bar bgyid pa'o/ /zhes de skad smras nas srin mo de dag gis skyes pa re re khrid de bdag bdag gi khyim du song ngo / /gang srin mo de dag </text></item>
<item><p>239b6</p><section>mdo sde</section><text>nang na shin du rgan pa des bdag gi khyim du nga khyid nas lha'i ro'i ro mchog dang ldan pas tshim par byas so/ /tshim par byas nas rtse bar rtsom ste/ de la des mi'i bde bas tshim par byas nas de bzhin du nyi ma gnyis </text></item>
<item><p>239b7</p><section>mdo sde</section><text>gsum nas bdun 'das so/ /re shig nub mo nyal te gnyid kyis log pa dang gad mo snyan par rgod pa ngas mthong nas nga ngo mtshar du gyur te/ gnyid log bzhin du gad mo snyan par rgod pa ngas nam yang ma mthong / ma thos </text></item>
<item><p>239b8</p><section>mdo sde</section><text>so/ /snyam nas de'i tshe ngas de la khyod ci'i phyir/ rgod ces smras pa dang / mo na re 'di dag ni sing g+ha la'i gling na gnas pa'i srin mo lags te/ khyed kyi srog bcad da re zhes zer nas de'i tshe ngas de la 'di dag srin mo yin </text></item>
<item><p>240a1</p><section>mdo sde</section><text>par kho bos ji ltar shes par bya zhes dris pa dang / de ste yid mi ches na g.yas phyogs kyi lam srang zung ste bzhud cig dang / de na lcags kyi grong khyer mthong ba bskor ba skar khung dang rta babs med pa zhig </text></item>
<item><p>240a2</p><section>mdo sde</section><text>mchis te/ de na tshong pa brgya phrag du ma 'tshal cing bor nas la la ni gson/ la la ni gum ste/ khyod de ltar thugs mi ches na lam der bzhud cig /lam der bzhud nas rtogs shig dang / de'i tshe nga la yid </text></item>
<item><p>240a3</p><section>mdo sde</section><text>ches par 'gyur ro zhes zer nas/ de'i tshe des glen pa'i dra ba zhes bya ba'i gnyid kyis non par byas so/ /de nas byang chub sems dpa' de nub mo'i dus kyi tshe song nas ral gri zla ba ltar snang ba bdag 'tsho </text></item>
<item><p>240a4</p><section>mdo sde</section><text>bar byed pa zhes bya/ thogs nas g.yas phyogs kyi lam srang bzung ste/ song ba las rim gyis lcags kyi grong khyer du phyin nas kho ra khor yug tu bskor kyang des sgo ma mthong ngo / /de nas lcags kyi </text></item>
<item><p>240a5</p><section>mdo sde</section><text>grong khyer chen po de na shing tsam pa ka zhig 'dug pa de la 'dzegs te/ de nas ngas lud pa'i sgra byas pa dang / skyes bu tshong pa de dag na re tshong dpon chen po mkhyen par mdzod cig /bdag cag ni lcags kyi </text></item>
<item><p>240a6</p><section>mdo sde</section><text>grong khyer du stsal to/ /zhes smras nas de'i tshe nyi ma re re zhing yang mi brgya khrid de za'o/ /zos nas rus pa rnams lcags kyi grong khyer de nyid du 'dor ba yang de dag gis nga la sngon byung ba bzhin du smras nas ngas </text></item>
<item><p>240a7</p><section>mdo sde</section><text>tshe shing tsam pa ka las babs te g.yas phyogs kyi lam srang de bzung nas myur du myur bar song ba ste/ de nas slar phyin to/ /de nas snyan par byed pa de na re ded dpon chen po khyod kyis gzigs sam </text></item>
<item><p>240a8</p><section>mdo sde</section><text>zhes zer nas ngas mthong ngo / /zhes smras so/ /khyod la bdag gis gtam bgyis pa khyod kyis rtags la bab bam/ de'i tshe ngas de la de nga la thabs ci yod ces dris na/ de nas snyan par byed pa des 'di </text></item>
<item><p>240b1</p><section>mdo sde</section><text>skad ces smras te/ lha thabs gang gis bde ba dang / nyon mongs pa med par sing g+ha la'i gling nas 'byung zhing slar 'dzam bu'i gling mthong bar 'gyur ba'i thabs mchis so/ /ngas de la lam gang gis sing g+ha la'i gling nas </text></item>
<item><p>240b2</p><section>mdo sde</section><text>'byung bar 'gyur ba'i lam de ston cig ces byas pa dang / snyan par byed pa des 'di skad ces smras so/ /lha rta'i rgyal po ba la ha zhes bgyi ba dman pa dang phongs pa la sman pa zhig mchis te/ rta'i rgyal po ba la ha </text></item>
<item><p>240b3</p><section>mdo sde</section><text>de sman sbed thams cad ces bgyi ba 'tshal te/ gser gyi bye ma'i thang bu la phar 'gre tshur 'gre bar bgyid do/ /phar 'gres tshur 'gres nas lus sprug go/ /sprugs nas pha rol du su 'gro/ pha rol du su 'gro zhes </text></item>
<item><p>240b4</p><section>mdo sde</section><text>smra'o/ /khyod kyis lha bdag pha rol du mchi'o zhes bgyis shig ces de skad bsgo ba thos nas de srin mo'i drung du nye bar song nas lhan cig tu nyal ba dang / de sad nas 'phags pa'i sras lus re grang ba zhig ces </text></item>
<item><p>240b5</p><section>mdo sde</section><text>zer nas ngas de la grong khyer gyi phyi rol du bshang gci byed du song bas/ de'i phyir lus grang mo grang bar gyur to/ /zhes smras so/ /mos kyang smras nas slar de gnyid kyis log ste nyi ma shar ba'i tshe langs so/ /</text></item>
<item><p>240b6</p><section>mdo sde</section><text>de nas skyes bu tshong pa rnams la khyed tshur shog shig /grong khyer gyi phyi rol du 'dong ngo zhes bsgo ba dang / de dag thams cad grong khyer gyi phyi rol du 'dong ngo / /de dag grong khyer gyi phyi rol du dong nas ngal </text></item>
<item><p>240b7</p><section>mdo sde</section><text>bsos so/ /ngal bsos nas su'i chung ma dag ji lta bus mdza' bar gyur ces dris pa dang / kha cig gis ni bdag la shin du mdza' bar byed do zhes smras so/ /kha cig gis ni bdag la lha'i ro'i ro mchog dang </text></item>
<item><p>240b8</p><section>mdo sde</section><text>ldan pa'i zas kyis 'dzin par bgyid do zhes smras so/ /kha cig gis ni gos rnam pa sna tshogs kyis 'dzin to zhes smras so/ /kha cig gis ni bdag la cod pan dang / rna cha dang se mo do'i chun pos 'dzin </text></item>
<item><p>241a1</p><section>mdo sde</section><text>to zhes smras so/ /kha cig gis ni bdag gi lus la brel ba ma mchis so zhes smras so/ /kha cig gis ni bdag la tsan dan dang / gla rtsi dang / ga pur gyis 'dzin to zhes smras te/ de ltar de dag gis gtam byas nas </text></item>
<item><p>241a2</p><section>mdo sde</section><text>ngas de'i tshe skyes bu tshong pa de dag la gang bdag cag srin mo la chags par bya ba'i ni mi rigs so zhes smras pa dang / de dag myos nas tshong dpon chen po sing g+ha la'i gling na gnas pa'i srin mo lags mad mad ces zer nas/ de'i tshe ngas de dag la </text></item>
<item><p>241a3</p><section>mdo sde</section><text>sangs rgyas dang / chos dang / dge 'dun bden no bden no/ /'di ni mi ma yin te srin mo'o zhes smras so/ /de nas skyes bu tshong pa de dag gis bdag cag la skyabs ci yod/ rten ci yod ces smras pa dang / ngas de dag la sing g+ha la'i gling na rta'i </text></item>
<item><p>241a4</p><section>mdo sde</section><text>rgyal po ba la ha zhes bya ba dman pa dang phongs pa la snying rje bar byed pa zhig yod de/ sman sbed thams cad ces bya ba zos nas gser gyi bye ma'i thang bu la phar 'gre tshur 'gre byas te lus sprug go/ /lus sprugs nas de'i tshe su pha rol du 'gro/</text></item>
<item><p>241a5</p><section>mdo sde</section><text>su pha rol du 'gro zhes tshig lan gsum smra/ bdag cag der 'dong zhes smras so/ /de nas skyes bu tshong pa de dag nga la bdag cag nam bzhud ces zer nas/ ngas de dag la nyi ma gsum na nges par 'dong gis skyes bu so so nas rgyags </text></item>
<item><p>241a6</p><section>mdo sde</section><text>dang chos shig ces de bdag dang dam bcas nas slar grong khyer du dong ste bdag bdag gis khyim du phyin pa dang / de dag la srin mo rnams kyis ngal lam/ chad dam/ khyed kyis skyed mos tshal dga' bar byed pa mthong ngam zhes smras </text></item>
<item><p>241a7</p><section>mdo sde</section><text>pa dang / de dag gis nged kyis chung zad kyang ma mthong ngo zhes smras so/ /de nas srin mo de dag gis 'di skad ces smras so/ /'phags pa'i sras sing g+ha la'i gling 'di na skyed mos tshal dga' bar byed pa me tog gis yongs su gang </text></item>
<item><p>241a8</p><section>mdo sde</section><text>ba rnam pa sna tshogs dang / rdzing bu brgya phrag du ma mchis so zhes smras nas/ des nyi ma gsum na skyed mos tshal gyis de dag dang rdzing bu me tog gis yongs su gang ba rnam pa sna tshogs de dag ltar </text></item>
<item><p>241b1</p><section>mdo sde</section><text>'gro'o/ /de'i tshe me tog bzang po dag kyang khyer te 'ong gis rgyags bzang du gyis shig ces smras pa dang / des 'phags pa'i sras de bzhin du bgyi'o zhes smras so/ /de nas des lus la bsams te/ srin mo 'di dag </text></item>
<item><p>241b2</p><section>mdo sde</section><text>gis rgyus shes par gyur na ni bdag cag gi srog gcod do snyam du de ltar lus kyi rjes su bsams nas kha rog ste 'dug pa dang / mos zas bzang po byin nas zos te shugs phyung nas/ srin mo des 'phags pa'i </text></item>
<item><p>241b3</p><section>mdo sde</section><text>sras ci'i slad du shugs 'byin ces smras so/ /de nas des mo la 'dzam bu'i gling gi mi dag ni bdag gi yul la dga' 'o zhes smras pa dang / 'phags pa'i sras bdag gi yul gyis ci zhig bgyi/ sing g+ha la'i gling </text></item>
<item><p>241b4</p><section>mdo sde</section><text>'di nyid na khyod kyi zas kyi khang pa dang / skom gyi khang pa dang / gos kyi khang pa sna tshogs dang / khyed kyi skyed mos tshal dga' bar bgyid pa sna tshogs mchis kyis lha'i bde ba myong bar mdzod cig /'dzam bu'i gling la mya ngan </text></item>
<item><p>241b5</p><section>mdo sde</section><text>bgyir ci mchis shes zer nas de'i tshe nga kha rog ste 'dug go/ /de'i nyin mo 'das nas phyi de nyin zas bzang po rgyags dang ldan pa/ de dag thams cad sta gon byas nas nyi ma gsum pa la nang par sngar de dag thams cad dong </text></item>
<item><p>241b6</p><section>mdo sde</section><text>nas grong khyer gyi sgor byung ngo / /byung nas slar sus kyang sing g+ha la'i gling du mi blta bar dam bcas so/ /de 'dra ba'i dam bcas nas myur ba myur bar skyen pa skyen par dong ba dang / rim gyis rta'i rgyal po ba la </text></item>
<item><p>241b7</p><section>mdo sde</section><text>ha ga la ba der phyin nas/ rta'i rgyal po ba la ha sman sbed thams cad ces bya ba la myangs so/ /sman myangs nas gser gyi bye ma'i thang bu la phar 'gre tshur 'gre bar byed do/ /byas nas lus sprug go /</text></item>
<item><p>241b8</p><section>mdo sde</section><text>gang gi tshe na lus sprugs pa de'i tshe sing g+ha la'i gling yang 'gul lo/ /des pha rol du su 'gro/ pha rol du su 'gro zhes tshig lan gsum smras pa dang /</text></item>
<item><p>242a1</p><section>mdo sde</section><text>de nas skyes bu tshong pa de dag gis bdag cag pha rol du mchi'o zhes smras so/ /de nas rta'i rgyal po ba la ha des khyed las sus kyang sing g+ha la'i gling la mi blta bar bya'o/ /sus kyang mig gis mi brtag par </text></item>
<item><p>242a2</p><section>mdo sde</section><text>bya'o/ /zhes de skad smras te de 'dra ba'i dam bcas nas de'i tshe thog ma kho nar nga zhon no/ /de'i 'og tu tshong pa lnga brgya zhon no/ /gang gi tshe de dag zhon pa de'i tshe sing g+ha la'i gling na gnas pa'i srin mo dag sgra ca co zer zhing phyir </text></item>
<item><p>242a3</p><section>mdo sde</section><text>bzhin du snyeg go/ /ngu zhing snying rje rje ltar smra ba dang / de nas de dag gis slar log ste bltas so/ /gang gi tshe de dag gis bltas pa de'i tshe de dag kha bub tu lhung ngo / /gang gi tshe na de dag chu'i nang du lhung ba de'i tshe srin mo dag gis </text></item>
<item><p>242a4</p><section>mdo sde</section><text>drangs shing drangs shing zos so/ /de'i tshe nga gcig pus 'dzam bu gling du phyin te/ de'i tshe 'gram du nye ba dang rta'i rgyal po ba la has nga la lan gsum bskor te/ phyag byas nas de nyid du song ngo / /de nas nga yang song nas rim gyis bdag gi </text></item>
<item><p>242a5</p><section>mdo sde</section><text>khyim du phyin te/ de'i tshe pha dang mas nga'i mgul nas 'jus nas ngus pa dang / rlangs pas de gnyis kyi mig rugs nas mthong bar gyur to/ /de nas pha ma dang lhan cig tu ngal bsos nas de dag la sngon ji ltar byung ba thams </text></item>
<item><p>242a6</p><section>mdo sde</section><text>cad bzlas pa dang / pha mas de la smras pa/ bu khyod gson bzhin du rnyed de/ nged la nor ni mi dgos so/ /rgas pa'i tshe khar bar gyur pa'o/ /rgas pa'i tshe lam ston pa'o/ /'chi ba'i tshe zas sbyin par byed pa'o/ /shi nas mgon </text></item>
<item><p>242a7</p><section>mdo sde</section><text>yod par byed pa'o/ /bu ni rlung bsil bar byed pa'o/ /zhes pha dang mas smras te/ sgrib pa thams cad rnam par sel ba nga ded dpon du gyur pa'i tshe 'di lta bu'i sdug bsngal ba myong ngo / /'di lta ste sgrib pa thams cad </text></item>
<item><p>242a8</p><section>mdo sde</section><text>rnam par sel ba byang chub sems dpa' sems dpa' chen po spyan ras gzigs kyi dbang po rta ba la har gyur pas nga 'chi ba'i 'jigs pa de 'dra ba las yongs su thar bar byas so/ /'di lta ste sgrib pa thams </text></item>
<item><p>242b1</p><section>mdo sde</section><text>cad rnam par sel ba byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni ngas bgrang mi nus te/ ba spu'i khung bu re re'i gtam chung zad cig bshad do/ /'di lta ste/</text></item>
<item><p>242b2</p><section>mdo sde</section><text>sgrib pa thams cad rnam par sel ba gser zhes bya ba'i ba spu'i khung bu de na dri za bye ba khrag khrig brgya stong dag gnas te/ de dag 'khor ba'i sdug bsngal bar mi 'gyur zhing bde ba dam pa dang / ldan pa yin te/</text></item>
<item><p>242b3</p><section>mdo sde</section><text>lha'i dngos po dag 'byung bar 'gyur gyi/ 'dod chags can du mi 'gyur/ zhe sdang can du mi 'gyur/ khong khro ba'i sems mi skyed/ de dag las gang la yang gsod pa'i sems mi skyed de/ de dag dus thams cad du 'phag </text></item>
<item><p>242b4</p><section>mdo sde</section><text>pa'i lam yan lag brgyad la gnas pa yin te/ dus thams cad du chos 'dod pa yin no/ /'di lta ste/ sgrib pa thams cad rnam par sel ba gser zhes bya ba'i ba spu'i khung bu na snang ba zhes bya ba'i yid bzhin </text></item>
<item><p>242b5</p><section>mdo sde</section><text>gyi nor bu rin po che yod de/ gang dang gang gi tshe dri za de dag bsam pa sems pa de'i tshe de dag gi bsam pa grub par 'gyur ro/ /de'i tshe gser zhes bya ba'i ba spu'i khung bu las 'das nas nag po zhes bya ba'i ba </text></item>
<item><p>242b6</p><section>mdo sde</section><text>spu'i khung bu de na drang srong bye ba khrag khrig brgya stong du ma yod de/ la la ni mngon par shes pa gcig pa la la ni mngon par shes pa gnyis pa la la ni mngon par shes pa gsum pa la la ni mngon par shes pa bzhi pa la la ni mngon par shes pa </text></item>
<item><p>242b7</p><section>mdo sde</section><text>lnga pa/ la la ni mngon par shes pa drug pa/ /ba spu'i khung bu de na dngul gyi sa gzhi la gser gyi ri dngul gyi rtse mo pad mo dmar pos brgyan pa de 'dra ba'i ri bdun bcu rtsa bdun yod de/ ri re re zhing yang drang srong </text></item>
<item><p>242b8</p><section>mdo sde</section><text>brgyad khri gnas so/ /drang srong de dag gi shing dpag bsams ni 'di 'dra ste/ sdong po ni dmar po 'dab ma gser dang / dngul las byas pa rin po cher snang ba'o/ /shing dpag bsams re re dang /</text></item>
<item><p>243a1</p><section>mdo sde</section><text>nye ba na rdzing bu bzhi yod de/ la la ni chu yan lag brgyad dang ldan pas yongs su gang ba/ la la ni lha'i me tog gis yongs su gang ba'o/ /phyogs de dang nye ba na lha'i byi ru'i shing gis yongs su mdzes par byas pa'i </text></item>
<item><p>243a2</p><section>mdo sde</section><text>dpag bsams gyi shing dag snang ste/ lha'i rgyan dag ni 'phyang cod pan dang rna cha dag kyang rab tu 'phyang / se mo do dang / se mo do'i phyed pa dag kyang rab tu 'phyang / /gdub bu dag kyang rab tu 'phyang ste/ lo ma ni rin po che dang / gser las byas pa </text></item>
<item><p>243a3</p><section>mdo sde</section><text>'o/ /de na shing dpag bsams re re zhing yang dri za brgya brgya gnas te/ gang gi tshe de dag gis sil snyan dkrol ba de'i tshe ri dgas dang / bya dag kyang sems can 'di dag ni sdug bsngal te/ 'dzam bu'i gling na ji lta bu'i sdug </text></item>
<item><p>243a4</p><section>mdo sde</section><text>bsngal dag myong bar gyur/ skye ba dang / rga ba dang / 'chi ba dag kyang mthong ngo / /sdug cing mdza' ba dang / mi mdza' ba las 'du ba dang bral bar yang mthong ngo / /mi dag kyang sdug bsngal mang du myong ngo zhes skyo bar </text></item>
<item><p>243a5</p><section>mdo sde</section><text>byed do/ /de ltar ri dgas dang / bya dag stong pa'i rjes su bsams pa dang / de'i tshe theg pa chen po'i mdo dkon mchog gi rgyal po za ma tog bkod pa 'di rjes su dran nas de dag la lha'i ro'i ro </text></item>
<item><p>243a6</p><section>mdo sde</section><text>mchog gi zas dag kyang 'byung bar 'gyur/ lha'i rdzas dri zhim po dag kyang 'byung bar 'gyur/ lha'i gos dag kyang 'byung bar 'gyur ro/ /gang gi tshe na de dag bsam pa sems pa de'i tshe bsam pa grub par 'gyur ro/ /</text></item>
<item><p>243a7</p><section>mdo sde</section><text>de nas bcom ldan 'das la sgrib pa thams cad rnam par sel bas 'di skad ces gsol to/ /bcom ldan 'das gang gi tshe theg pa chen po'i mdo dkon mchog gi rgyal po za ma tog bkod pa'i ming gi rjes su </text></item>
<item><p>243a8</p><section>mdo sde</section><text>dran na/ de'i ming tsam gyis kyang 'di 'dra ba'i rdzas dag 'byung bar 'gyur na gang theg pa chen po'i mdo dkon mchog gi rgyal po za ma tog bkod pa nyan pa dang / 'dzin pa dang / klog pa dang / kun chub par bgyid </text></item>
<item><p>243b1</p><section>mdo sde</section><text>pa dang / tshul bzhin du yid la bgyid pa'i sems can de dag ni bde ba dang ldan pa lags so/ /gang theg pa chen po'i mdo za ma tog bkod pa las yi ge gcig kyang 'drir 'jug pa'i sems can de dag ni bde ba dang ldan pa lags te/</text></item>
<item><p>243b2</p><section>mdo sde</section><text>de dag ni 'khor ba'i sdug bsngal 'di dag mthong bar mi 'gyur ro/ /de dag ni phyag dar pa dang / sme sha can gyi rigs su mi skye/ dbang po nyams par mi 'gyur/ theng po dang / sgur po dang / gug pa dang / pus mo'i nang 'thab pa dang /</text></item>
<item><p>243b3</p><section>mdo sde</section><text>lus po che dang / mdze can du mi 'gyur/ de dag gi lus la nad dag gis btab par mi 'gyur te/ nad med pa dang / mthu che ba dang / dbang po gsal bar 'gyur ro/ /de nas bcom ldan 'das kyis legs so zhes bya ba </text></item>
<item><p>243b4</p><section>mdo sde</section><text>byin nas sgrib pa thams cad rnam par sel ba khyod 'di 'dra ba'i spobs pa dang / lha dang klu dang / gnod sbyin dang / dri za dang / lha ma yin dang / nam mkha' lding dang mi 'am ci dang / lto 'phye chen po dang mi dang mi ma yin pa </text></item>
<item><p>243b5</p><section>mdo sde</section><text>dang / dge bsnyen dang / dge bsnyen ma 'dus pa la khyod kyis 'di 'dra ba'i chos kyi gtam rgya chen po byas pa legs so legs so/ /zhes gsungs so/ /de nas bcom ldan 'das la sgrib pa thams cad rnam par sel bas </text></item>
<item><p>243b6</p><section>mdo sde</section><text>'di skad ces gsol to/ /bcom ldan 'das gang gi tshe na bdag gi zhu ba 'di bstan pa de'i tshe lha'i bu rnams mi phyed pa'i dad pa skyes par gyur to/ /de nas bcom ldan 'das kyis legs so zhes bya ba byin te/ rigs kyi bu </text></item>
<item><p>243b7</p><section>mdo sde</section><text>khyod phyi phyir zhing gsol ba legs so legs so 'di lta ste/ sgrib pa thams cad rnam par sel ba ba spu'i khung bu nag po 'das nas ba spu'i khung bu rin po che'i rna cha zhes bya ba de na dri za'i bu mo bye ba khrag khrig brgya stong phrag </text></item>
<item><p>243b8</p><section>mdo sde</section><text>du ma dag gnas te/ dri za'i bu mo de dag kyang byad bzang ba/ mdzes pa/ blta na sdug pa/ kha dog shin du bzang zhing rgyas pa dang ldan pa/ lus lha'i rgyan gyis brgyan pa/ lha'i bu mo 'gran par byed pa dang 'dra ba de lta bur shin </text></item>
<item><p>244a1</p><section>mdo sde</section><text>du bzang yang 'dod chags kyi sdug bsngal gyis gzir bar mi 'gyur/ zhe sdang gi sdug bsngal gyi gzir bar mi 'gyur/ gti mug gi sdug bsngal gyis gzir bar mi 'gyur/ de dag gi lus la mi'i sdug bsngal yang med de </text></item>
<item><p>244a2</p><section>mdo sde</section><text>dri za'i bu mo de dag dus gsum du byang chub sems dpa' sems dpa' chen po spyan ras gzigs kyi dbang po'i mtshan gyi rjes su dran par byed de/ de'i tshe rdzas de dag thams cad 'byung ngo / /de nas bcom ldan 'das la sgrib pa </text></item>
<item><p>244a3</p><section>mdo sde</section><text>thams cad rnam par sel bas 'di skad ces gsol to/ /bcom ldan 'das bdag ba spu'i khung bu de lta 'tshal gyis bdag der mchi'o/ /bcom ldan 'das kyi bka' stsal pa/ rigs kyi bu ba spu'i khung bu de ni gzung du mi rung ste/</text></item>
<item><p>244a4</p><section>mdo sde</section><text>ji ltar nam mkha'i khams gzung du mi rung / reg par mi rung ba de bzhin du rigs kyi bu ba spu'i khung bu de yang gzung du mi rung / reg par mi rung ste/ byang chub sems dpa' sems dpa' chen po kun du bzang po ba spu'i khung bu </text></item>
<item><p>244a5</p><section>mdo sde</section><text>der lo bcu gnyis su kun du song yang ba spu'i khung bu de ma mthong ste/ gang ba spu'i khung bu re re na gnas pa des kyang ma mthong na byang chub sems dpar gyur pa gzhan dag gis lta ci smos/ de nas bcom ldan 'das la sgrib pa thams </text></item>
<item><p>244a6</p><section>mdo sde</section><text>cad rnam par sel bas 'di skad ces gsol to/ /bcom ldan 'das gang gi tshe/ byang chub sems dpa' kun du bzang po yang ma mthong na ci bdag mchi bar bgyi 'am/ rigs kyi bu nga ni g.yo med pa/ sgyu med pa/</text></item>
<item><p>244a7</p><section>mdo sde</section><text>phra ba nyid du snang ste/ bltar med pa/ gzugs med pa/ gzugs che ba/ lag pa brgya stong pa/ mig bye ba brgya stong pa/ mgo bcu gcig pa/ rnal 'byor chen po/ rnal 'byor dam pa/ mya ngan las 'das pa'i sa </text></item>
<item><p>244a8</p><section>mdo sde</section><text>la gnas pa/ sems pa med pa/ shes rab che ba/ srid pa las sgrol bar byed pa/ rigs kyi dbang po/ bltar mi snang ba ston pa la shes rab dang ldan pa dang / chos thams cad la grib mar gyur pa'o/ /</text></item>
<item><p>244b1</p><section>mdo sde</section><text>de bzhin du rigs kyi bu byang chub sems dpa' sems dpa' chen po spyan ras gzigs kyi dbang po yang sus kyang mi mthong ste/ de'i rang bzhin gyi lus ni de bzhin gshegs pa nyid kyis kyang mi gzigs na kun du bzang po </text></item>
<item><p>244b2</p><section>mdo sde</section><text>la sogs pa byang chub sems dpa' gzhan gyis lta ci smos/ rigs kyi bu byang chub sems dpa' sems dpa' chen po 'di ni cho 'phrul bsam gyis myi khyab pa dag ston te/ sems can bye ba khrag khrig brgya phrag stong du </text></item>
<item><p>244b3</p><section>mdo sde</section><text>ma dag yongs su smin par byed do/ /de dag thams cad byang chub kyi lam la 'jog go/ /bzhag nas bde ba can gyi 'jig rten gyi khams su 'gro zhing de bzhin gshegs pa snang ba mtha' yas pa la chos nyan to/ /de nas </text></item>
<item><p>244b4</p><section>mdo sde</section><text>bcom ldan 'das la sgrib pa thams cad rnam par sel bas 'di skad ces gsol to/ /bcom ldan 'das thabs gang gis na bdag gis mthong bar 'gyur/ bcom ldan 'das kyis bka' stsal pa/ rigs kyi bu </text></item>
<item><p>244b5</p><section>mdo sde</section><text>gal te nga la blta ba dang / phyag bya ba dang / bsnyen bkur ba'i phyir mi mdzad pa'i 'jig rten gyi khams 'di nyid du 'ong na'o/ /de nas bcom ldan 'das la sgrib pa thams cad rnam par sel bas 'di skad ces </text></item>
<item><p>244b6</p><section>mdo sde</section><text>gsol to/ /bcom ldan 'das byang chub sems dpa' sems dpa' chen po spyan ras gzigs kyi dbang po mchi bar gnang bar mdzod cig /bcom ldan 'das kyi bka' stsal pa/ rigs kyi bu gang gi tshe na </text></item>
<item><p>244b7</p><section>mdo sde</section><text>sems can yongs su smin par 'gyur ba de'i tshe thog ma kho nar byang chub sems dpa' sems dpa' chen po spyan ras gzigs kyi dbang po 'ong ngo / /de nas byang chub sems dpa' sems dpa' chen po sgrib </text></item>
<item><p>244b8</p><section>mdo sde</section><text>pa thams cad rnam par sel ba bdag stig pa dang / ldan zhing yun ring du gson la/ spyan ras gzigs kyi dbang po mthong ba dang 'bral zhing long bar gyur/ lam gsum du 'gro bar gyur pa lta ci rung snyam du </text></item>
<item><p>245a1</p><section>mdo sde</section><text>sems shing 'dug go/ /de nas bcom ldan 'das la yang byang chub sems dpa' sgrib pa thams cad rnam par sel bas 'di skad ces gsol to/ /bcom ldan 'das byang chub sems dpa' sems dpa' chen po spyan ras </text></item>
<item><p>245a2</p><section>mdo sde</section><text>gzigs kyi dbang po gang gi tshe na mchi/ de nas bcom ldan 'das bzhad nas rigs kyi bu byang chub sems dpa' sems dpa' chen po spyan ras gzigs kyi dbang po 'ong ba'i dus ma yin no/ /'di lta ste/ rigs kyi bu </text></item>
<item><p>245a3</p><section>mdo sde</section><text>ba spu'i khung bu de nas babs nas bdud rtsi zhes bya ba'i ba spu'i khung bu de na lha'i bu bye ba khrag khrig brgya stong du ma gnas te/ kha cig ni sa cig pa/ kha cig ni sa gnyis pa/ kha cig ni sa gsum pa/ kha cig ni sa bzhi pa/</text></item>
<item><p>245a4</p><section>mdo sde</section><text>kha cig ni sa lnga pa/ kha cig ni sa drug pa/ kha cig ni sa bdun pa/ kha cig ni sa brgyad pa/ kha cig ni sa dgu pa/ kha cig ni byang chub sems dpa'i sa bcu pa yin no/ /'di lta ste/ sgrib pa thams cad rnam par </text></item>
<item><p>245a5</p><section>mdo sde</section><text>sel ba bdud rtsi'i thigs pa'i ba spu'i khung bu de na gser dang dngul gyi ri drug bcu yod de/ ri re re zhing yang 'phang du dpag tshad drug khri yod do/ /ri re re zhing yang rtse mo gser gyis brgyan pa dgu khri yod do/ /ngos ngos dag </text></item>
<item><p>245a6</p><section>mdo sde</section><text>la ni byang chub sems dpa' sems dang po bskyed pa dag gnas so/ /ri'i rgyal po de dag la dri za bye ba khrag khrig brgya stong phrag du ma gnas te/ de dag ba spu'i khung bu de na rtag tu rgyun mi 'chad par sil snyan gyi sgra grag par </text></item>
<item><p>245a7</p><section>mdo sde</section><text>'dzin to/ /'di lta ste/ sgrib pa thams cad rnam par sel ba bdud rtsi'i thigs pa'i ba spu'i khung bu de na gzhal med khang brgya stong phrag du ma lha'i nor bu dang mu tig gis yongs su brgyan pa/ shin du mdzes pa blta na </text></item>
<item><p>245a8</p><section>mdo sde</section><text>sdug pa rnam pa sna tshogs pa/ mu tig gi se mo do brgya stong gis brgyan pa dag yod de/ byang chub sems dpa' de dag gzhal med khang der ngal bsos nas chos kyi gtam byed do/ /de nas gzhal med khang nas byung nas bdag </text></item>
<item><p>245b1</p><section>mdo sde</section><text>bdag gi 'chag sar 'gro ste/ 'chag sa re re zhing yang rdzing bu bdun bcu bdun bcu yod pa la la ni chu yan lag brgyad dang ldan pas yongs su gang ngo / /la la ni me tog gis yongs su gang ste/ me tog ud pa la dang / pad ma dang /</text></item>
<item><p>245b2</p><section>mdo sde</section><text>ku mu da dang / pun da ri ka dang / dri zhim pa dang / man dA ra ba dang / man dA ra ba chen po dag gis yongs su gang ngo / /'chag sa de dag na shing dpag bsams yid du 'ong ba sdong po ni dmar po/ lo ma ni gser dang dngul las byas pa </text></item>
<item><p>245b3</p><section>mdo sde</section><text>lha'i rgyan gyis brgyan pa/ cod pan dang rna cha dang / phreng ba'i chun po rab tu 'phyang ba/ se mo do dang / se mo do phyed pa rab tu 'phyang ba dpung rgyan rab tu 'phyang ba/ gzhan yang rgyan sna tshogs dag 'phyang ba yod do/ /'chag </text></item>
<item><p>245b4</p><section>mdo sde</section><text>sa de na byang chub sems dpa' de dag nub mo 'chag cing theg pa chen po rnam pa sna tshogs kyi rjes su dran par byed/ mya ngan las 'da' ba'i sa'i rjes su dran par byed/ 'khor ba'i sdug bsngal kun la sems par byed do/ /</text></item>
<item><p>245b5</p><section>mdo sde</section><text>bsams nas byams pa la sgom ste/ sgrib pa thams cad rnam par sel ba de ltar ba spu'i khung bu de na de 'dra ba'i byang chub sems dpa' dag yod do/ /de las babs nas rdo rje'i sgo zhes bya ba'i ba spu'i khung bu de na </text></item>
<item><p>245b6</p><section>mdo sde</section><text>mi'am ci brgya stong phrag du ma gnas pa/ mgul rgyan dang / rna cha dang / phreng ba dang / rgyan sna tshogs dang / byug pa shin du bzang ba dag snang ngo / /de dag rtag tu sangs rgyas dang / chos dang / dge 'dun la mngon par dad/ chos la </text></item>
<item><p>245b7</p><section>mdo sde</section><text>sems rtse gcig par byed pa/ byams pa la gnas par byed pa/ bzod pa sgom par byed pa/ mya ngan las 'da' ba sems par byed la/ mi dag gis skyo bar byed pa ste/ rigs kyi bu de 'dra ba'i mi 'am ci mngon par dga' ba </text></item>
<item><p>245b8</p><section>mdo sde</section><text>dag gnas so/ /ba spu'i khung bu de nyid na ri brgya phrag du ma yod do kha cig ni rdo rje'i'o/ /kha cig ni dngul gyi'o/ /kha cig ni gser gyi'o/ /kha cig ni shel gyi'o/ /kha cig ni me tog pad ma dmar po'i'o/ /kha cig ni rin po che an dri nI la'i 'o/ /</text></item>
<item><p>246a1</p><section>mdo sde</section><text>kha cig rin po che sna bdun gyi ste/ rigs kyi bu ba spu'i khung bu de na mtshan ma de 'dra ba dag snang ngo / /rigs kyi bu ba spu'i khung bu de na shing dpag bsams du ma dang / byi ru'i shing dang / tsan dan gyi shing dang / spos kyi shing du ma dag dang /</text></item>
<item><p>246a2</p><section>mdo sde</section><text>rdzing bu brgya stong phrag du ma dag dang / lha'i gzhal med khang shel dang dngul dang ldan pa/ shin du bzang ba yid du 'ong ba mdzes pa/ de 'dra ba'i gzhal med khang dag tu mi 'am ci rnams ngal bso'o/ /ngal bsos nas chos kyi gtam byed de/ 'di </text></item>
<item><p>246a3</p><section>mdo sde</section><text>lta ste/ sbyin pa'i pha rol du phyin pa'i gtam byed/ tshul khrims kyi pha rol du phyin pa'i gtam byed/ bzod pa'i pha rol du phyin pa'i gtam byed/ brtson 'grus kyi pha rol du phyin pa'i gtam byed/ bsam gtan gyi pha rol du phyin pa'i gtam byed/</text></item>
<item><p>246a4</p><section>mdo sde</section><text>shes rab kyi pha rol du phyin pa'i gtam byed de/ de ltar pha rol du phyin pa drug gi gtam byas nas/ bdag bdag gi 'chag sar 'chag ste/ 'chag sa kha cig ni gser gyi ri'o/ /'chag sa kha cig ni dngul gyi ri'o/ /'chag sa de dag gi khor ra </text></item>
<item><p>246a5</p><section>mdo sde</section><text>khor yug na dpag bsams kyi shing sdong po ni dmar po/ lo ma ni gser dang dngul las byas pa/ lha'i brgyan rab tu 'phyang ba/ cod pan dang / rna cha dang phreng ba'i chun po rab tu 'phyang ba/ dpung rgyan rab tu 'phyang ba/ rkang pa'i gdub bu rab tu 'phyang </text></item>
<item><p>246a6</p><section>mdo sde</section><text>ba/ se mo do dang se mo do phyed pa rab tu 'phyang ba/ rin po che'i se mo do rab tu 'phyang ba dag yod de 'chag sa de na shing dpag bsams de dag khang pa brtseg ma lta bur 'dug ste/ 'chag sa de na mi 'am ci dag 'chag go/ /'chag pa'i tshe 'khor ba la skyo ba la rjes su </text></item>
<item><p>246a7</p><section>mdo sde</section><text>sems te/ kye ma'o sdug bsngal lo/ kye ma'o sdug bsngal lo/ /'chi ba sdug bsngal lo/ /kye ma'o sdug bsngal lo/ /dbul ba de yang sdug bsngal lo/ /kye ma'o sdug bsngal lo 'dod cing mdza' ba dang bral ba dang / mi 'dod cing mi mdza' ba dang phrad pa </text></item>
<item><p>246a8</p><section>mdo sde</section><text>de shin du mi zad par sdug bsngal lo/ /thig nag po gdab par skyes pa dang / 'o dod 'bod par skyes pa dang / ha ha zhes zer ba'i sems can dmyal ba chen por skyes pa dang / me'i rdza mar skyes pa dang / rdo rje'i ri la skyes pa dang / yi dgas kyi grong khyer </text></item>
<item><p>246b1</p><section>mdo sde</section><text>du skyes pa'i sems can de dag shin du sdug bsngal lo/ /zhes de ltar mi 'am ci de dag lus la sems so/ /bsams nas mya ngan las 'da' ba'i dbyings la sems te/ rigs kyi bu de ltar mi 'am ci chos la mngon par dga' ba dag tu byang chub sems dpa' sems </text></item>
<item><p>246b2</p><section>mdo sde</section><text>dpa' chen po spyan ras gzigs kyi dbang po'i ming gi rjes su dran par byed de/ de'i tshe de dag la yo byad thams cad kyis bsnyen bkur byed do/ /rigs kyi bu de lta bas na byang chub sems dpa' sems dpa' chen po spyan ras gzigs kyi dbang po ni dkon pa'o/ /</text></item>
<item><p>246b3</p><section>mdo sde</section><text>sems can rnams kyi pha dang mar gyur pa'o/ /sems can thams cad la mi 'jig pa sbyin par byed pa'o/ /sems can thams cad la lam ston par byed pa'o/ /sems can thams cad la dge ba'i bshes gnyen du gyur pa ste/ rigs kyi bu byang chub </text></item>
<item><p>246b4</p><section>mdo sde</section><text>sems dpa' sems dpa' chen po spyan ras gzigs kyi dbang po ni de lta bu'o/ /de'i ming 'dzin pa yang dkon te/ de dag de'i yi ge drug pa'i rig sngags kyi ming gi rjes su dran na de'i tshe ba spu'i khung bu de dag tu skye'o/ /slar 'khor bar mi 'khor ro/ /ba </text></item>
<item><p>246b5</p><section>mdo sde</section><text>spu'i khung bu nas ba spu'i khung bur 'gro'o/ /ba spu'i khung bu de dag na yang mya ngan las 'da' ba'i sa tshol ba'i bar du gnas par 'gyur ro/ /de nas bcom ldan 'das la sgrib pa thams cad rnam par sel bas 'di skad ces gsol to/ /bcom </text></item>
<item><p>246b6</p><section>mdo sde</section><text>ldan 'das yi ge drug pa'i rig sngags ga las btsal bar bgyi/ bcom ldan 'das kyis bka' stsal pa/ rigs kyi bu yi ge drug pa'i rig sngags chen mo ni de bzhin gshegs pas yang mi mkhyen na byang chub sems dpas lta ci smos/</text></item>
<item><p>246b7</p><section>mdo sde</section><text>de nas bcom ldan 'das la sgrib pa thams cad rnam par sel bas 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dag kyang mi mkhyen tam/ bka' stsal pa/</text></item>
<item><p>246b8</p><section>mdo sde</section><text>rigs kyi bu yi ge drug pa'i rig sngags de ni byang chub sems dpa' sems dpa' chen po spyan ras gzigs kyi snying po dam pa'o/ /gang dag snying po dam pa shes pa de dag ni thar pa shes pa'o/ /de nas bcom ldan 'das la sgrib pa </text></item>
<item><p>247a1</p><section>mdo sde</section><text>thams cad rnam par sel bas 'di skad ces gsol to/ /bcom ldan 'das sems can 'ga' la yang yi ge drug pa'i rig sngags 'tshal ba ma mchis sam/ bcom ldan 'das kyis bka' stsal pa/ rigs kyi bu </text></item>
<item><p>247a2</p><section>mdo sde</section><text>yi ge drug pa'i rig sngags chen mo ni su yang mi shes te/ 'di ni rnal 'byor dpag tu med pa'i phyir bsgrub dka' ba'o/ /de bzhin gshegs pa nyid kyang mi mkhyen na byang chub sems dpar gyur pa lta ci smos rigs kyi bu </text></item>
<item><p>247a3</p><section>mdo sde</section><text>yi gi drug pa'i rig sngags 'di'i phyir de bzhin gshegs pa thams cad kyang bskal pa bcu drug tu kun du gshegs na byang chub sems dpar gyur pas lta ci smos te ga la zhig shes/ 'di ni byang chub sems dpa' sems </text></item>
<item><p>247a4</p><section>mdo sde</section><text>dpa' chen po spyan ras gzigs kyi dbang po'i snying po dam pa'o/ /'gro ba'i dkyil 'khor na yongs su 'khyam yang sus kyang yi ge drug pa'i rig sngags chen mo sus kyang mi shes so/ /gang yang yi ge drug pa'i rig sngags chen mo </text></item>
<item><p>247a5</p><section>mdo sde</section><text>'di rtag tu 'dzin cing zlos pa la brtson pa'i sems can de dag ni bsod nams dang ldan pa yin no de dag zlos par byed pa'i tshe sangs rgyas bcom ldan 'das gang gA'i klung gi bye ma snyed phrag dgu bcu rtsa dgu 'du bar 'gyur ro/ /</text></item>
<item><p>247a6</p><section>mdo sde</section><text>byang chub sems dpa' rdul phra ba dang mnyam pa dag 'du bar 'gyur ro/ /rold phyin pa drug sgo na gnas par 'gyur ro/ /gzhan yang lha'i sde sum bcu rtsa gnyis kyi lha'i bu dag 'du bar 'gyur ro/ /rgyal po chen po bzhi po dag kyang </text></item>
<item><p>247a7</p><section>mdo sde</section><text>phyogs bzhi srung bar 'gyur ro/ /klu'i rgyal po rgya mtsho mching rnam dang / klu'i rgyal po ma dros pa dang / klu'i rgyal po 'jog po la sogs te/ klu bye ba khrag khrig brgya stong phrag du ma ni sa yongs su srung bar byed do/ /gzhan yang sa bla'i </text></item>
<item><p>247a8</p><section>mdo sde</section><text>gnod sbyin dag ni bla gab med par srung bar byed do/ /rigs kyi bu de'i ba spu'i khung bu re re la yang de bzhin gshegs pa bye ba dag bzhugs so/ /bzhugs nas rigs kyi bu khyod 'di 'dra ba'i yid bzhin gyi nor bu rnyed par bya ba thob par </text></item>
<item><p>247b1</p><section>mdo sde</section><text>gyur cing khyod kyis rus kyis rigs bdun brgyud du thob par byas pa legs so legs so/ /rigs kyi bu khyod kyi sngon srog chags gnas pa de thams cad kyang byang chub sems dpa' phyir mi ldog par 'gyur te legs so zhes bya ba sbyin </text></item>
<item><p>247b2</p><section>mdo sde</section><text>par mdzad do/ /yi ge drug pa'i rig sngags chen mo 'di la la zhig gi lus la 'chang na rigs kyi bu de'i lus ni rdo rje'i lus su rig par bya'o/ /ring bsrel gyi mchod rten du rig par bya'o/ /de bzhin gshegs pa'i ye shes bye bar rig par bya'o/ /</text></item>
<item><p>247b3</p><section>mdo sde</section><text>rigs kyi bu'am rigs kyi bu mo la la zhig yi ge drug pa'i rig sngags chen mo 'di zlos pa byed na de ni spobs pa mi zad par 'gyur ro/ /ye shes kyi phung po rnam par dag par 'gyur ro/ /byams pa chen po dang snying rje chen po dang ldan par 'gyur ro/ /de nyi ma re re zhing yang </text></item>
<item><p>247b4</p><section>mdo sde</section><text>pha rol du phyin pa drug yongs su rdzogs par 'gyur ro/ /de rig 'dzin gyi 'khor los sgyur ba'i dbang thob par 'gyur ro/ /la la zhig la dbugs phyir 'byung ba dang nang du rdub par byed na byams pas kyang rung zhe sdang bas kyang rung ste/ de dag thams cad byang chub </text></item>
<item><p>247b5</p><section>mdo sde</section><text>sems dpa' phyir mi ldog par 'gyur ro/ /bla na med pa yang dag par rdzogs pa'i byang chub kyang myur du mngon par rdzogs par 'tshang rgya bar 'gyur ro/ /la la zhig lag gis reg pas kyang reg par byed na de dag thams cad byang chub sems </text></item>
<item><p>247b6</p><section>mdo sde</section><text>dpa' srid pa tha ma par 'gyur ro/ /bud med dang skyes pa dang khye'u dang bu mo dag gis mthong ba tsam dang / ri dgas dang bya dang ba lang dang bong bu la sogs pas kyang mthong na de dag thams cad byang chub sems dpa' srid pa tha ma par 'gyur ro/ /skye ba dang </text></item>
<item><p>247b7</p><section>mdo sde</section><text>rga ba dang na ba dang 'chi ba dang mdza' ba dang bral ba'i sdug bsngal med par 'gyur ro/ /rnal 'byor bsam gyis mi khyab pa dang ldan par 'gyur ro/ /de ltar yi ge drug pa'i rig sngags chen mo 'di zlos par byed na skul bar 'gyur ro/ /de nas bcom ldan 'das la </text></item>
<item><p>247b8</p><section>mdo sde</section><text>sgrib pa thams cad rnam par sel bas 'di skad ces gsol to/ /bcom ldan 'das yi ge drug pa'i rig sngags chen mo rnal 'byor bsam gyis mi khyab pa dang bsam gtan dpag tu ma mchis pa zil gyis gnon par bgyid pa bla na med pa yang dag par rdzogs pa'i byang chub </text></item>
<item><p>248a1</p><section>mdo sde</section><text>tu mya ngan las 'da' ba ston par bgyid pa thar bar 'jug par bgyid pa/ chos kyi mdzod yongs su gang bar bgyid pa/ 'khor ba rtsa ba nas 'byin par bgyid pa/ 'gro ba lnga skems par bgyid pa sems can dmyal ba dang nyon mongs pa rnams 'joms par </text></item>
<item><p>248a2</p><section>mdo sde</section><text>bgyid pa dang / byol song gi skye gnas su gtogs pa rnams sgrol bar bgyid pa/ chos kyi ro myong bar bgyid pa/ thams cad mkhyen pa'i ye shes bshad pa bas ma 'tshal ba bdag gis ji ltar thob par bgyi/ bcom ldan 'das gang bdag la yi ge drug pa'i rig </text></item>
<item><p>248a3</p><section>mdo sde</section><text>sngags stsol ba de la 'dzam bu'i gling rin po che sna bdun gyis yongs su bkang ste dbul bar 'tshal lo/ /bcom ldan 'das gal te brir gro ga dang smyig gu ma mchis na bdag gi khrag las snag tshar bgyis/ lpags pa bshus te gro gar bgyis/ rus </text></item>
<item><p>248a4</p><section>mdo sde</section><text>pa bcom ste smyig gur bgyis kyang / bcom ldan 'das bdag gi lus la skyo ba ma mchis te de ni pha ma dang / bla ma'i yang bla mar 'gyur ro de nas bcom ldan 'das kyis sgrib pa thams cad rnam par sel ba la 'di skad ces bka' stsal to rigs kyi bu </text></item>
<item><p>248a5</p><section>mdo sde</section><text>yi ge drug pa'i rig sngags 'di'i phyir 'jig rten gyi khams rdul phra rab dang mnyam pa'i 'jig rten gyi khams su song bar nga dran te/ de bzhin gshegs pa bye ba khrag khrig brgya stong phrag du ma la bsnyen bkur byas pas kyang ngas de bzhin </text></item>
<item><p>248a6</p><section>mdo sde</section><text>gshegs pa de dag las ma thob ma thos nas/ de'i tshe de bzhin gshegs pa dgra bcom pa yang dag par rdzogs pa'i sangs rgyas rig pa dang rkang par ldan pa/ bde bar gshegs pa 'jig rten mkhyen pa/ skyes bu 'dul ba'i kha lo sgyur ba bla na </text></item>
<item><p>248a7</p><section>mdo sde</section><text>med pa lha dang mi rnams kyi ston pa/ sangs rgyas bcom ldan 'das dmar po'i mchog ces bya ba de'i spyan sngar ngas mchi ma phyung ba dang / de'i tshe de bzhin gshegs pa dgra bcom pa yang dag par rdzogs pa'i sangs rgyas kyis rigs kyi bu de ltar </text></item>
<item><p>248a8</p><section>mdo sde</section><text>snying rje rje ltar mchi ma ma 'byin par rigs kyi bu de bzhin gshegs pa dgra bcom pa yang dag par rdzogs pa'i sangs rgyas pad ma dam pa zhes bya ba bzhugs te 'tsho zhing gzhes pa de yi ge drug pa'i rig sngags chen mo 'di mkhyen gyis song zhig </text></item>
<item><p>248b1</p><section>mdo sde</section><text>ces bka' stsal nas rigs kyi bu de bzhin gshegs pa pad ma dam pa'i drung du song ngo / /de bzhin gshegs pa pad ma dam pa'i sangs rgyas kyi zhing ga la ba der song ste phyin nas/ bcom ldan 'das kyi zhabs la mgo bos phyag 'tshal te spyan sngar thal mo sbyar nas bcom </text></item>
<item><p>248b2</p><section>mdo sde</section><text>ldan 'das yi ge drug pa'i rig sngags chen mo de'i ming gi rjes su dran pa tsam gyis sdig pa thams cad 'byang bar 'gyur ba/ byang chub sems dpa' rnyed par dka' ba thob par 'gyur ba thob par 'tshal lo/ /de'i slad tu bdag 'jig rten gyi khams </text></item>
<item><p>248b3</p><section>mdo sde</section><text>nyon mongs pa can du mar phyin te 'dir mchis kyang don ma mchis pa'i tshegs su gyur to/ /de nas de bzhin gshegs pa pad ma'i mchog yi ge drug pa'i rig sngags chen mo 'di'i yon tan bsngags pa gsung ba rigs kyi bu 'di lta ste dper na ngas rdul </text></item>
<item><p>248b4</p><section>mdo sde</section><text>phra rab kyi tshad ni gzung nus kyi/ rigs kyi bu yi ge drug pa'i rig sngags chen mo lan cig zlos pa'i bsod nams kyi phung po ni bgrang mi nus so/ /rigs kyi bu rgya mtsho mching rnam gyi bye ma ni re re nas bgrang nus kyi/ rigs kyi bu yi ge drug pa'i rig </text></item>
<item><p>248b5</p><section>mdo sde</section><text>sngags chen mo lan cig zlos pa'i bsod nams kyi phung po ni bgrang mi nus so/ /rigs kyi bu 'di lta ste dper na skyes bu la la zhig gis khyim dpag tshad brgya tham par byas te/ 'phang du dpag tshad lnga brgyar byas la/ de til gyi 'bras bus yongs </text></item>
<item><p>248b6</p><section>mdo sde</section><text>su gang bar byed do de na khab tsam gyi bu ga yang med la/ de'i sgor skyes bu mi rga mi 'chi ba zhig gzhag ste/ des bskal pa brgya 'das shing til gyi 'bras bu gcig phyir 'dor te/ rnam grangs des khyim gyi rmang dang gzhi yan chad zad cing </text></item>
<item><p>248b7</p><section>mdo sde</section><text>med par 'gyur gyi/ rigs kyi bu yi ge drug pa'i rig sngags chen mo lan cig zlos pa'i bsod nams kyi phung po ni bgrang mi nus so/ /rigs kyi bu 'di lta ste dper na gling bzhir mi rnams kyi las nas dang / gro dang 'bras dang /</text></item>
<item><p>248b8</p><section>mdo sde</section><text>rgya sran dang bal sran la sogs pa dang / rgya shug dang / sran chung la sogs pa rnam pa sna tshogs pa byas te/ klu'i rgyal pos kyang der dus dus su char pa'i rgyun phab nas 'bru de dag grub pa dang smin cing smin cing brngas nas </text></item>
<item><p>249a1</p><section>mdo sde</section><text>'dzam bu'i gling du g.yul gcig byas la/ shing rta dang khur dang bam po dang skon pas bskyas te g.yul de'i nang du bcug nas ba lang dang bong bu dag gis bcags te phung po chen por byas kyang / rigs kyi bu ngas 'bru re re nas bgrang </text></item>
<item><p>249a2</p><section>mdo sde</section><text>nus so/ /rigs kyi bu 'di lta ste/ dper na chu bo chen po 'dzam bu'i gling du nyin mtshan du 'bab pa 'di lta ste/ si ta dang gang gA dang / ya mu na dang / sin d+hu dang / pak+Shu dang sha ta dru dang tsan dra b+ha ga dang / e'i ra ba ti dang / su ma ga da dang / hi ma </text></item>
<item><p>249a3</p><section>mdo sde</section><text>ka la dang / ko da pa ri rnams chu bo re re zhing 'khor lnga brgya yod pa nyin mtshan du rgya mtsho mching rnam du 'bab bo/ /rigs kyi bu yi ge drug pa'i rig sngags chen mo lan cig zlos pa'i bsod nams kyi phung po yang de bzhin du </text></item>
<item><p>249a4</p><section>mdo sde</section><text>'phel lo/ /de bas na chu bo chen po de dag ni ngas thigs pa re re nas bgrang nus kyi/ rigs kyi bu yi ge drug pa'i rig sngags chen mo lan cig zlos pa'i bsod nams kyi phung po ni ngas bgrang bar mi nus so/ /rigs kyi bu 'di lta </text></item>
<item><p>249a5</p><section>mdo sde</section><text>ste dper na rkang pa bzhi pa'i rigs ba lang dang / bong bu dang ma he dang / rta dang / ba lang dang khyi dang wa dang ra dang phyugs de dag dang / de bzhin du seng ge dang / stag dang ta rak+Sha dang / ri dgas dang spre'u dang / ri bong dang phag la sogs pa </text></item>
<item><p>249a6</p><section>mdo sde</section><text>dang / byi ba dang / byi la la sogs pa de dag gi spu ni ngas re re nas bgrang nus kyi/ yi ge drug pa'i rig sngags chen mo lan cig zlos pa'i bsod nams kyi phung po ni ngas bgrang mi nus so/ /rigs kyi bu 'di lta ste dper na </text></item>
<item><p>249a7</p><section>mdo sde</section><text>rdo rje'i lcags kyu zhes bya ba'i ri'i rgyal po 'phang du dpag tshad dgu khri dgu stong / 'og tu dpag tshad brgyad khri bzhi stong yod de/ ri'i rgyal po rdo rje'i lcags kyu de'i ngos re re zhing dpag tshad brgyad khri bzhi stong yod la </text></item>
<item><p>249a8</p><section>mdo sde</section><text>ri'i rgyal po de'i ngos la skyes bu mi rga mi 'chi ba zhig yod nas des bskal pa gcig 'das shing yul ka shi ka nas byung ba'i gos kyis lan cig phyis te/ de ltar byas kyang de zad cing de ngas par 'gyur gyi/ yi ge drug </text></item>
<item><p>249b1</p><section>mdo sde</section><text>pa'i rig sngags chen mo lan cig bzlos pa'i bsod nams kyi phung po ni ngas bgrang mi nus so/ /rigs kyi bu 'di lta ste dper na rgya mtsho mching rnam chen po zabs su dpag tshad brgyad khri bzhi stong zhing du rta rgod ma'i gdong gi mtha' bar du </text></item>
<item><p>249b2</p><section>mdo sde</section><text>dpag tu med pa ngas skra'i rtse mo'i brgya'i chas thigs pa re re nas bgrang nus kyi rigs kyi bu 'di yi ge drug pa'i rig sngags chen mo lan cig bzlas pa'i bsod nams kyi phung po ni ngas bgrang mi nus so/ /rigs kyi bu 'di lta ste dper na </text></item>
<item><p>249b3</p><section>mdo sde</section><text>shing shir sha'i tshal gyi lo ma ni re re nas ngas bgrang nus kyi yi ge drug pa'i rig sngags chen mo'i bsod nams kyi phung po ngas bgrang mi nus so/ /rigs kyi bu 'di lta ste dper na gling chen po bzhi na gnas pa'i skyes pa dang bud med dang /</text></item>
<item><p>249b4</p><section>mdo sde</section><text>khye'u dang bu mo de dag thams cad byang chub sems dpa' sa bdun pa la gnas par gyur na/ gang byang chub sems dpa' de dag gi bsod nams kyi phung po de bas yi ge drug pa'i rig sngags chen mo lan cig bzlas pa'i bsod nams kyi phung po shin </text></item>
<item><p>249b5</p><section>mdo sde</section><text>du che'o/ /rigs kyi bu 'di lta ste dper na/ zla ba bcu gnyis pa'i lo 'am/ zla ba lhag pa dang bgrangs pas zla ba bcu gsum gyis lo tshang bar gyur par nyin mtshan du char pa bab na rigs kyi bu ngas thigs pa re re nas bgrang nus kyi rigs kyi </text></item>
<item><p>249b6</p><section>mdo sde</section><text>bu yi ge drug pa'i rig sngags chen mo lan cig bzlas pa'i bsod nams kyi phung po ni ngas bgrang mi nus so/ /'di lta ste rigs kyi bu mang du brjod mi dgos kyi nga dang 'dra ba'i de bzhin gshegs pa bye ba gnas gcig tu lha'i bskal par na </text></item>
<item><p>249b7</p><section>mdo sde</section><text>bza' dang / bshos dang mal stan dang / na ba'i rkyen gyi sman gyi yo byad kyis gnas par byas te/ bsnyen bkur thams cad byas kyang de bzhin gshegs pa de dag gis yi ge drug pa'i rig sngags chen mo'i bsod nams </text></item>
<item><p>249b8</p><section>mdo sde</section><text>kyi phung po bgrang mi nus na/ nga gcig pu 'jig rten gyi khams 'di na gnas pas lta ci smos/ bsam gtan gyi gnas su ldang ba ni bsam gyis mi khyab ste/ rigs kyi bu nga ni sgom pa'i brtson pa la brtson par </text></item>
<item><p>250a1</p><section>mdo sde</section><text>gyur pa yin/ byang chub sems dpa' sems dpa' chen po spyan ras gzigs kyi dbang po'i chos de yang phra ba/ mi gsal ba'i chos ma 'ongs pa/ shin du snying por gyur pa'i chos te de dge ba la gnas pa de bzhin du rigs kyi </text></item>
<item><p>250a2</p><section>mdo sde</section><text>bu yi ge drug pa'i rig sngags chen mo yang thabs mkhas pa'o/ /rigs kyi bu ngas kyang 'jig rten gyi khams bye ba khrag khrig brgya stong phrag du mar 'khyam zhing song nas de bzhin gshegs pa snang ba mtha' yas kyi spyan sngar thal </text></item>
<item><p>250a3</p><section>mdo sde</section><text>mo sbyar te chos kyi shugs kyis mchi ma byung ba de'i tshe de bzhin gshegs pa snang ba mtha' yas pas da ltar dang ma 'ongs pa mkhyen te/ des kyang rigs kyi bu yi ge drug pa'i rig sngags chen po'i rig pa'i rgyal mo bsgom pa'i brtson </text></item>
<item><p>250a4</p><section>mdo sde</section><text>'grus bya bar 'dod dam zhes bka' stsal nas/ bcom ldan 'das bdag 'tshal lo/ /bde bar gshegs pa bdag 'tshal te/ ji ltar skom gyis gdungs nas chab tshol ba de bzhin du bcom ldan 'das bdag kyang yi ge drug pa'i rig </text></item>
<item><p>250a5</p><section>mdo sde</section><text>sngags chen mo tshol du 'jig rten gyi khams su mchis te/ de bzhin gshegs pa bye ba khrag khrig brgya phrag stong du ma la bsnyen bkur bgyis kyang gang las kyang yi ge drug pa'i rig sngags chen mo'i rgyal mo ma thob kyis/ bcom </text></item>
<item><p>250a6</p><section>mdo sde</section><text>ldan 'das khyod ni mgon no/ /khyod ni skyabs so/ /rten no/ /dbang po nyams pa'i ni mig tu gyur cig /lam stor ba'i ni lam du gyur cig /nyi ma tsha bas tshig pa rnams kyi ni gdugs su gyur cig /shul gyi bzhi mdo chen por </text></item>
<item><p>250a7</p><section>mdo sde</section><text>ni shing sA la chen po bzhin du gyur cig /chos kyis yongs su skom pa la ni mtha' yas pa ston par gyur cig /sems shin du brtan pa'i ni go char gyur cig /de nas de bzhin gshegs pa dgra bcom pa yang dag par </text></item>
<item><p>250a8</p><section>mdo sde</section><text>rdzogs pa'i sangs rgyas snang ba mtha' yas kyis byang chub sems dpa' sems dpa' chen po spyan ras gzigs kyi dbang po la bya ka la ping ka'i dbyangs kyis bka' stsal pa/ rigs kyi bu ltos de bzhin gshegs pa dgra </text></item>
<item><p>250b1</p><section>mdo sde</section><text>bcom pa yang dag par rdzogs pa'i sangs rgyas pad ma'i mchog yi ge drug pa'i rig sngags chen mo'i phyir 'jig rten gyi khams bye ba khrag khrig brgya phrag stong du mar gshegs kyis rigs kyi bu yi ge drug pa'i rig sngags </text></item>
<item><p>250b2</p><section>mdo sde</section><text>chen mo'i rgyal mo gsol cig /de bzhin gshegs par gyur bzhin du kun du gshegs so/ /de nas bcom ldan 'das la byang chub sems dpa' spyan ras gzigs kyi dbang pos 'di skad ces gsol to/ /dkyil 'khor brgyad kyis </text></item>
<item><p>250b3</p><section>mdo sde</section><text>stsal bar bgyi ste/ bcom ldan 'das ji ltar na me tog pad ma lta bu'i phyag rgya 'dzin ji ltar na nor bu 'dzin pa'i phyag rgya rtogs par 'gyur/ ji ltar na rgyal po'i dbang po thams cad kyi phyag rgya rtogs par 'gyur/ ji ltar na dkyil 'khor yongs </text></item>
<item><p>250b4</p><section>mdo sde</section><text>su dag pa rtogs par 'gyur zhe na/ dkyil 'khor gyi mtshan ma ni 'di lags te/ gru bzhi la khru lnga khor yug tsam du bgyis te/ dkyil 'khor gyi dbus su ni snang ba mtha' yas bri'o/ /de bzhin gshegs pa snang ba mtha' </text></item>
<item><p>250b5</p><section>mdo sde</section><text>yas kyi sku la nor bu rin po che in dra nI la'i phye ma dang / pad ma rA ga'i phye ma dang / shel gyi phye ma dang / gser dang dngul gyi phye ma gtor bar bgyi'o/ /g.yas phyogs su ni byang chub sems dpa' nor bu rin po che 'dzin par bgyi'o/ /</text></item>
<item><p>250b6</p><section>mdo sde</section><text>g.yon phyogs su ni yi ge drug pa'i rig sngags chen mo bgyi ste/ phyag bzhi pa kha dog 'dam bu'i mda' bzhin du dkar ba/ rgyan sna tshogs kyis brgyan pa phyag g.yon par pad ma bgyi'o/ /pad ma'i steng du nor bu bgyi'o/ /</text></item>
<item><p>250b7</p><section>mdo sde</section><text>phyag g.yas par sngags kyi nor bu bgyi'o/ /phyag gnyis thal mo sbyar ba rgyal po'i dbang po thams cad ces bya ba'i phyag rgya bgyi'o/ /yi ge drug pa'i rig sngags chen mo de'i zhabs kyi 'og tu rig 'dzin bgyi ste/ lag pa g.yas </text></item>
<item><p>250b8</p><section>mdo sde</section><text>pa na pog phor thogs shing bdug par bgyi'o/ /lag pa g.yon pa na rgyan rnam pa sna tshogs kyis gang ba'i skon bu thogs par bgyi'o/ /dkyil 'khor de'i grwa bzhir rgyal po chen po bzhi ste lag cha sna tshogs thogs par bgyi'o/ /dkyil 'khor </text></item>
<item><p>251a1</p><section>mdo sde</section><text>de'i grwa bzhir bum pa gang ba nor bu rin po che sna tshogs stsal ba gzhag go/ /rigs kyi bu 'am rigs kyi bu mo gang la la zhig dkyil 'khor du 'jug par 'tshal na des rus chags kyi rgyud thams cad kyi ming bris la thog ma </text></item>
<item><p>251a2</p><section>mdo sde</section><text>kho nar dkyil 'khor der ming de dag stsal bar bgyi ste/ de dag thams cad mi'i sdug bsngal thams cad spangs shing srid pa tha ma pa'i byang chub sems dpar 'gyur ro/ /bla na med pa yang dag par rdzogs pa'i byang chub kyang </text></item>
<item><p>251a3</p><section>mdo sde</section><text>myur du mngon par rdzogs par 'tshang rgya bar 'gyur ro/ /de la slob dpon gyis gnas ma lags pa la stsal bar mi bgyi ste/ yang na ni dad pas mos pa la stsal bar bgyi'o/ /yang na ni theg pa chen po la dad pas mos pa </text></item>
<item><p>251a4</p><section>mdo sde</section><text>dag la stsal bar bgyi'o/ /mu stegs can la stsal bar mi bgyi'o/ /de nas de bzhin gshegs pa dgra bcom pa yang dag par rdzogs pa'i sangs rgyas snang ba mtha' yas kyis byang chub sems dpa' sems dpa' chen </text></item>
<item><p>251a5</p><section>mdo sde</section><text>po spyan ras gzigs kyi dbang po la 'di skad ces bka' stsal to/ /rigs kyi bu gal te nor bu rin po che in dra ni la'i phye ma dang / ma ra ka ta dang / gser dang dngul gyi phye ma dag rigs kyi bu 'am rigs kyi bu mo dbul po la med do/ /</text></item>
<item><p>251a6</p><section>mdo sde</section><text>bcom ldan 'das phye ma de dag tshon sna tshogs las sbyar zhing / me tog sna tshogs dang / bdug pa sna tshogs su bgyi'o/ /rigs kyi bu gal te yul gzhan du song ngam/ gnas dang thabs las babs pa dag la med do/ /</text></item>
<item><p>251a7</p><section>mdo sde</section><text>de'i tshe slob dpon gyis yid la dkyil 'khor bgyi ste/ slob dpon gyis phyag rgya'i mtshan ma bstan par bgyi'o/ /de nas de bzhin gshegs pa dgra bcom pa yang dag par rdzogs pa'i sangs rgyas pad ma'i mchog gis byang </text></item>
<item><p>251a8</p><section>mdo sde</section><text>chub sems dpa' sems dpa' chen po spyan ras gzigs kyi dbang po la 'di skad ces bka' stsal to/ /rigs kyi bu yi ge drug pa'i rig sngags chen mo'i rgyal mo nga la byin cig /ngas sems can bye ba khrag khrig brgya phrag stong du ma dag des 'khor </text></item>
<item><p>251b1</p><section>mdo sde</section><text>ba las yongs su thar cing myur du bla na med pa yang dag par rdzogs pa'i byang chub mngon par rdzogs par 'tshang rgya bar bya'o/ /de nas de bzhin gshegs pa dgra bcom pa yang dag par rdzogs pa'i sangs rgyas pad ma'i mchog la byang </text></item>
<item><p>251b2</p><section>mdo sde</section><text>chub sems dpa' sems dpa' chen po spyan ras gzigs kyi dbang pos yi ge drug pa'i rig sngags 'di byon no/ /oM ma Ni pad me hU~M// // bam po bzhi pa ste tha ma/ gang gi tshe na yi ge drug pa'i rig sngags chen </text></item>
<item><p>251b3</p><section>mdo sde</section><text>mo 'di byin pa de'i tshe gling bzhi dang lha'i gnas dang bcas te/ shing chu skyes kyi 'dab ma bzhin du 'gul lo/ /rgya mtsho mching rnam bzhi yang 'khrugs so/ /bgegs dang bar chad byed pa thams cad kyang skrag go/ /</text></item>
<item><p>251b4</p><section>mdo sde</section><text>gnod sbyin dang / srin po dang / nag po chen po bud med mang po dang bcas pa yang bros so/ /de nas de bzhin gshegs pa pad ma'i mchog gis bal glang gi sna dang 'dra ba'i dpung pa phyung nas byang chub sems dpa' sems dpa' chen po </text></item>
<item><p>251b5</p><section>mdo sde</section><text>spyan ras gzigs kyi dbang po la mu tig gi se mo do rin brgya stong ri ba phul lo/ /des kyang blangs nas de bzhin gshegs pa dgra bcom pa yang dag par rdzogs pa'i sangs rgyas snang ba mtha' yas la phul lo/ /des kyang blangs </text></item>
<item><p>251b6</p><section>mdo sde</section><text>nas de bzhin gshegs pa dgra bcom pa yang dag par rdzogs pa'i sangs rgyas pad ma'i mchog la phul lo/ /de nas de bzhin gshegs pa dgra bcom pa yang dag par rdzogs pa'i sangs rgyas pad ma'i mchog gis yi ge drug </text></item>
<item><p>251b7</p><section>mdo sde</section><text>pa'i rig sngags chen mo 'di blangs nas 'jig rten gyi khams pad ma ga la ba der gshegs so/ /rigs kyi bu de ltar ngas sngon de bzhin gshegs pa dgra bcom pa yang dag par rdzogs pa'i sangs rgyas pad ma'i mchog las thos </text></item>
<item><p>251b8</p><section>mdo sde</section><text>so/ /de nas bcom ldan 'das la sgrib pa thams cad rnam par sel bas 'di skad ces gsol to/ /bcom ldan 'das yi ge drug pa'i rig sngags chen mo rnal 'byor spyod pa bdag gis ji ltar thob par </text></item>
<item><p>252a1</p><section>mdo sde</section><text>bgyi/ bcom ldan 'das dper na bdud rtsi thob na ro myong bas chog ma 'tshal ba de bzhin du/ bcom ldan 'das bdag kyang yi ge drug pa'i rig sngags chen po thos pa tsam gyis chog ma 'tshal to/ /sems can gang </text></item>
<item><p>252a2</p><section>mdo sde</section><text>dag yi ge drug pa'i rig sngags chen mo 'di 'dzab tu bgyid pa dang / nyan pa dang / sems pa dang / bsam pa lhag pas 'dzin pa de dag ni bsod nams dang ldan pa lags so/ /bka' stsal pa/ rigs kyi bu gang yi ge </text></item>
<item><p>252a3</p><section>mdo sde</section><text>drug pa'i rig sngags chen mo 'di 'drir 'jug pa des ni chos kyi phung po brgyad khri bzhi stong 'drir 'jug par 'gyur ro/ /de bzhin gshegs pa dgra bcom pa yang dag par rdzogs pa'i sangs rgyas rdul phra rab dang mnyam </text></item>
<item><p>252a4</p><section>mdo sde</section><text>pa lha'i gser rin po che las byed cing byas nas nyin gcig tu ring bsrel 'jug pa de'i 'bras bu rnam par smin pa ni yi ge drug pa'i rig sngags chen mo'i yi ge 'bru gcig gi 'bras bu rnam par smin pa ste yon tan </text></item>
<item><p>252a5</p><section>mdo sde</section><text>bsam gyis mi khyab bo/ /thar par shin du gnas pa'o/ /rigs kyi bu 'am rigs kyi bu mo gang yi ge drug pa'i rig sngags chen mo 'di zlos par byed pa de ni ting nge 'dzin 'di dag thob par 'gyur ro/ /'di lta ste/ nor bu </text></item>
<item><p>252a6</p><section>mdo sde</section><text>rin po che 'dzin ces bya ba'i ting nge 'dzin dang / sems can dmyal ba dang byol song skems shes bya ba'i ting nge 'dzin dang / rdo rje'i go cha zhes bya ba'i ting nge 'dzin dang / rkang pa shin du gnas pa zhes bya ba'i ting nge 'dzin dang thabs </text></item>
<item><p>252a7</p><section>mdo sde</section><text>mkhas pa thams cad ces bya ba'i ting nge 'dzin dang / 'thor ba zhes bya ba'i ting nge 'dzin dang / chos thams cad 'jug pa zhes bya ba'i ting nge 'dzin dang / bsam gtan gyi rgyan ces bya ba'i ting nge 'dzin dang / chos kyi shing rta la 'jug </text></item>
<item><p>252a8</p><section>mdo sde</section><text>pa zhes bya ba'i ting nge 'dzin dang / 'dod chags dang zhe sdang las yongs su thar bar byed ces bya ba'i ting nge 'dzin dang / mtha' yas be'u zhes bya ba'i ting nge 'dzin dang / pha rol du phyin pa drug 'chang ces bya ba'i ting nge 'dzin dang / ri rab </text></item>
<item><p>252b1</p><section>mdo sde</section><text>chen po 'dzin ces bya ba'i ting nge 'dzin dang / sems can srid pa las sgrol zhes bya ba'i ting nge 'dzin dang / sangs rgyas kyi zhing thams cad ston ces bya ba'i ting nge 'dzin dang / de bzhin gshegs pa thams cad gzigs shes bya ba'i ting </text></item>
<item><p>252b2</p><section>mdo sde</section><text>nge 'dzin dang / gnas shin du gnas pa zhes bya ba'i ting nge 'dzin rnams te/ rigs kyi bu gang yi ge drug pa'i rig sngags chen po'i rgyal mo 'dzin pa ni de lta bu la sogs te ting nge 'dzin brgya rtsa brgyad thob par 'gyur ro/ /de nas </text></item>
<item><p>252b3</p><section>mdo sde</section><text>bcom ldan 'das la sgrib pa thams cad rnam par sel bas 'di skad ces gsol to/ /bcom ldan 'das bdag gang du mchi bar bgyi/ yi ge drug pa'i rig sngags chen mo gang du 'thob par 'gyur/ rigs kyi bu yul khor mor </text></item>
<item><p>252b4</p><section>mdo sde</section><text>'jig pa'i grong khyer chen po na gang yi ge drug pa'i rig sngags chen mo 'dzin par byed/ klog par byed/ tshul bzhin yid la byed pa'i chos smra ba yod do/ /bcom ldan 'das yul 'khor mor 'jig gi grong khyer chen </text></item>
<item><p>252b5</p><section>mdo sde</section><text>por chos smra ba de la blta ba dang / phyag bgyi ba dang / bsnyen bkur bgyi ba'i slad tu bdag mchi'o/ /legs so/ /legs so/ /rigs kyi bu de ltar gyis shig /gang yi ge drug pa'i rig sngags chen mo 'di 'dzin pa'i chos smra ba de dag </text></item>
<item><p>252b6</p><section>mdo sde</section><text>ni dkon pa'o/ /chos smra ba de dag ni de bzhin gshegs pa dang mnyam par blta bar bya'o/ /'gro ba'i bsod nams kyi 'gram dang 'dra bar blta bar bya'o/ /phung po bzhin du blta bar bya'o/ /phyin ci log par gsung ba bzhin du blta </text></item>
<item><p>252b7</p><section>mdo sde</section><text>bar bya'o/ /rin po che'i phung po bzhin du blta bar bya'o/ /dam pa sbyin par byed pa'i yid bzhin gyi nor bu bzhin du blta bar bya'o/ /chos kyi mdzod bzhin du blta bar bya'o/ /'gro ba sgrol bar byed pa bzhin du blta bar </text></item>
<item><p>252b8</p><section>mdo sde</section><text>bya'o/ /rigs kyi bu chos smra ba de'i byed pa mthong nas the tsom mi skye bar bya'o/ /rigs kyi bu khyod byang chub sems dpa'i sa nas 'phos shing ngan song du skyes sa re/ chos smra ba de ni tshul khrims nyams pa/ spyod pa nyams </text></item>
<item><p>253a1</p><section>mdo sde</section><text>pa/ chung ma dang / bu dang / bu mos yongs su bskor ba/ ngur smrig kyang bshang ba dang gci bas yongs su gang ba/ spyod lam ma bsdams pa yin no/ /de nas bcom ldan 'das la sgrib pa thams cad rnam par </text></item>
<item><p>253a2</p><section>mdo sde</section><text>sel bas 'di skad ces gsol to/ /bcom ldan 'das kyis bka' stsal pa bzhin du 'tshal lo/ /de nas byang chub sems dpa' sems dpa' chen po sgrib pa thams cad rnam par sel ba byang chub sems dpa' khyim </text></item>
<item><p>253a3</p><section>mdo sde</section><text>pa dang / rab tu byung ba dang / khye'u dang / bu mo brgya phrag stong du mas yongs su bskor te song nas chos smra ba de la mchod pa'i las bya ba'i phyir lha'i gdugs dang / lha'i lham dang / cod pan dang / rna cha dang / phreng ba'i chun po dang /</text></item>
<item><p>253a4</p><section>mdo sde</section><text>dpung rgyan dang / se mo do dang / se mo do phyed pa phrag pa nas 'phyang ba dang / snyan gyi gong rgyan dang / sor gdub kyi rnam pa dang / gzhan yang gos rnam pa sna tshogs pa rgya'i yul nas byung ba dang / rig 'dzin gyis bskul ba dang /</text></item>
<item><p>253a5</p><section>mdo sde</section><text>yul ka shi nas byung ba'i gos dang / mes bkru ba'i gos dang / gzhan yang me tog sna tshogs pa 'di lta ste/ me tog ud pa la dang / ku mu da dang / pun da ri ka dang / man dA ra ba dang / man dA ra ba chen po dang /</text></item>
<item><p>253a6</p><section>mdo sde</section><text>man 'dzu Sha ka dang / man 'dzu Sha ka chen po dang / u dum ba ra dang / gzhan yang shing gi me tog rnam pa sna tshogs pa tsam pa ka dang / ka ra bi ra dang / bad ta la dang / a ti mug ta dang / pa ra shi ka dang / kun da d+h+ya shi </text></item>
<item><p>253a7</p><section>mdo sde</section><text>ta dang / su ma na dang / bi mi ni ka la sogs pa dang / mdab ma brgya pa ngur pas mdzes par byas pa/ bya sha ri ka dag mos par byas pa/ sngon po dang / ser po dang / dmar po dang / dkar po dang /</text></item>
<item><p>253a8</p><section>mdo sde</section><text>shel gyi kha dog dang / gzhan yang 'bras bu dang / me tog gi rnam pa sna tshogs dag khyer nas yul khor mor 'jig gi grong khyer chen po ga la ba der song ste/ mthar gyis 'khor mor 'jig gi grong khyer chen </text></item>
<item><p>253b1</p><section>mdo sde</section><text>por phyin pa dang / chos smra ba ga la ba der song ste phyin nas rkang pa la mgo bos phyag 'tshal te/ des de tshul khrims nyams pa/ spyod pa nyams pa/ spyod lam ma bsdams pa mthong nas gdugs dang / lham de dag dang /</text></item>
<item><p>253b2</p><section>mdo sde</section><text>gos dang / rgyan dang / dri dang / byug pa dag gis mchod pa chen po byas nas chos smra ba de'i mdun du thal mo sbyar te/ kye ma'o chos kyi gter myong bar mdzad pa/ bdud rtsi'i gter bsags pa lta bu rgya mtsho dang </text></item>
<item><p>253b3</p><section>mdo sde</section><text>mnyam pa khyod la dpag mi nus so/ /mir gyur pa thams cad kyi snod du gyur pa'o/ /lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma </text></item>
<item><p>253b4</p><section>mdo sde</section><text>yin pa dag khyod las chos nyan te/ khyod la chos nyan pa'i tshe thams cad 'du bar bgyid do/ /khyod ni rdo rje chen po dang mnyam pa'i chos kyi rnam grangs 'chad par mdzad do/ /sems can 'khor bas bcings </text></item>
<item><p>253b5</p><section>mdo sde</section><text>pa'i bcings pa mang po dag yongs su thar bar mdzad do/ /sems can gang khor mor 'jig gi grong khyer chen po na gnas shing rtag tu yongs su sdud par mthong ba de dag ni bsod nams dang ldan pa lags so/ /de </text></item>
<item><p>253b6</p><section>mdo sde</section><text>mthong ma thag tu sdig pa thams cad 'phrog par mdzad pa dper na mes nags kyi 'dab ma myur du 'tshig par bgyid pa de bzhin du khyod mthong ma thag tu sdig pa thams cad 'phrog par mdzad do/ /de bzhin </text></item>
<item><p>253b7</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rnams kyis kyang mkhyen to/ /gzhan yang byang chub sems dpa' bye ba khrag khrig brgya stong phrag du ma dang / tshangs pa dang / 'jug sred dang /</text></item>
<item><p>253b8</p><section>mdo sde</section><text>dbang phyug chen po dang / nyi ma dang / zla ba dang / rlung gi lha dang / chu'i lha dang / me'i lha dang / chos kyi rgyal po gshin rje dang / rgyal po chen po bzhi dag kyang khyod la mchod pa'i las bya ba'i phyir mchi'o/ /de nas chos smra ba </text></item>
<item><p>254a1</p><section>mdo sde</section><text>des de la 'di skad ces smras so/ /rigs kyi bu khyod 'gyod pa ma skyed cig /grogs po nyon mongs pa ni chags pa'o/ /spyad pa'o/ /'khor ba'i mtshan ma'o/ /skye dgu'i 'khor lo skyed par byed pa'o/ /gang yi ge drug </text></item>
<item><p>254a2</p><section>mdo sde</section><text>pa'i rig sngags chen mo shes pa de ni 'dod chags dang / zhe sdang dang / gti mug gis mi gos te/ dper na 'dzam bu'i chu bo'i gser dri mas mi gos pa de bzhin du rigs kyi bu gang gi lus la yi ge drug pa'i rig sngags </text></item>
<item><p>254a3</p><section>mdo sde</section><text>kyi rgyal mo chen mo thogs pa de'i lus la 'dod chags dang / zhe sdang dang gti mug gis mi gos so/ /de nas sgrib pa thams cad rnam par sel bas rkang pa la dam du bzung ste 'di skad ces gsol to/ /dbang po nyams pa'i mig </text></item>
<item><p>254a4</p><section>mdo sde</section><text>tu gyur cig /lam stor ba la lam ston par mdzod cig /bdag chos kyis skom pa la chos kyi ros ngoms par mdzod cig /bdag la bla na med pa yang dag par rdzogs pa'i byang chub kyi sa bon stsol cig /chos kyi skabs </text></item>
<item><p>254a5</p><section>mdo sde</section><text>dang / shin du gnas pa'i tshul gyi gnas yongs su dag pa stsol cig /mi phyed pa'i dge ba thob pa'i zhes 'gro ba thams cad mchi'o/ /tshig snyan pa bla mas bdag la yi ge drug pa'i rig sngags chen mo stsol cig /des </text></item>
<item><p>254a6</p><section>mdo sde</section><text>bdag bla na med pa yang dag par rdzogs pa'i byang chub tu mngon par rdzogs par 'tshang rgya bar bgyi'o/ /chos kyi 'khor lo rnam pa bcu gnyis bskor bar bgyi'o/ /sems can thams cad 'khor ba'i sdug bsngal las </text></item>
<item><p>254a7</p><section>mdo sde</section><text>yongs su thar bar bgyi'o/ /sngon ma thos pa'i chos thos par bgyi'o/ /yi ge drug pa'i rig sngags chen mo'i rgyal mo 'thob pa thob par bgyi'o/ /yi ge drug pa'i rig sngags chen mo'i rgyal mo bdag la stsol cig /</text></item>
<item><p>254a8</p><section>mdo sde</section><text>mgon dang / skyabs dang / rten du gyur cig /gnas ma mchis pa rnams kyi gnas su gyur cig /de nas chos smra ba des de la 'di skad ces smras so/ /yi ge drug pa'i rig sngags chen mo'i rgyal mo ni dkon pa'i tshig ste/</text></item>
<item><p>254b1</p><section>mdo sde</section><text>'di ni rdo rje'i tshig go/ /rdo rje mi phyed pa'i tshig go/ /bla na med pa'i ye shes kyi tshig go/ /mi zad pa'i ye shes kyi tshig go/ /ltag na med pa'i tshig go/ /thar par 'jug par byed pa'i tshig go/ /de bzhin gshegs pa'i ye shes rnam </text></item>
<item><p>254b2</p><section>mdo sde</section><text>par dag pa'i tshig go/ /'dod chags dang / zhe sdang dang / gti mug dang / 'khor ba'i sdug bsngal yongs su spong ba'i tshig go/ /thabs mkhas pa thams cad kyi tshig go/ /bsam gtan dang / rnam par thar pa dang / ting nge 'dzin </text></item>
<item><p>254b3</p><section>mdo sde</section><text>dang / snyoms par gzhog pa'i tshig go/ /chos thams cad la 'jug par byed pa'i tshig go/ /rtag tu lha rnams 'dod par byed pa'i tshig go/ /rigs kyi bu gang thar bar 'dod pa gnas sna tshogs su rab tu byung ba/ bsgo ba </text></item>
<item><p>254b4</p><section>mdo sde</section><text>sna tshogs su rab tu 'byung ba 'di lta ste/ dbang po'i bgo ba dang / dkar po'i bgo ba dang / bsten pa'i bgo ba ste/ nyi ma brtags nas dbang phyug chen po la rab tu 'byung ngo / /'jug sred dang / namakha' lding dang / gcer bu pa dang /</text></item>
<item><p>254b5</p><section>mdo sde</section><text>ri mi dang / gnas de dag tu rab tu 'byung ste/ de dag la yang thar pa med do/ /mgon yang ma yin/ /brtul zhugs can yang ma yin no/ /lha mang po dang / tshangs pa dang / 'jug sred dang / dbang phyug chen po dang / brgya byin lha'i dbang </text></item>
<item><p>254b6</p><section>mdo sde</section><text>po dang / nyi ma dang / zla ba dang / rlung g-i lha dang / chu'i lha dang / me'i lha dang / chos kyi rgyal po gshin rje dang / rgyal po chen po bzhi dag rtag tu yi ge drug pa'i rig sngags kyi rgyal mo chen mo slong ngo / /de dag yi ge drug pa'i rig </text></item>
<item><p>254b7</p><section>mdo sde</section><text>sngags kyi rgyal mo chen mo ji ltar bslang bar bgyi/ bcom ldan 'das ji ltar na yi ge drug pa'i rig sngags kyi rgyal mo chen mo bdag cag gis thob par 'gyur/ thar pa la gzhol bar 'gyur/ /sgrib pa thams cad rnam par </text></item>
<item><p>254b8</p><section>mdo sde</section><text>sel ba 'di lta ste/ dper na shes rab kyi pha rol du phyin pa ni de bzhin gshegs pa thams cad skyed par grags pa ste/ de yang thal mo sbyar nas yi ge drug pa'i rig sngags kyi rgyal mo chen mo la phyag 'tshal na de bzhin gshegs </text></item>
<item><p>255a1</p><section>mdo sde</section><text>pa dgra bcom pa yang dag par rdzogs pa'i sangs rgyas byang chub sems dpa' mang po dang bcas pa lta ci smos/ rigs kyi bu 'di ni 'bras lta bur snying por gyur pa yin te/ rigs kyi bu 'di la chung zad bzlas pas </text></item>
<item><p>255a2</p><section>mdo sde</section><text>kyang theg pa chen po'i rnam pa mang po mdo dang / dbyangs kyis bsnyad pa dang / lung bstan pa dang / tshigs su bcad pa dang / ched tu brjod pa dang / gleng gzhi dang / rtogs pa brjod pa dang / 'di lta bu 'das pa dang skyes pa'i rabs dang /</text></item>
<item><p>255a3</p><section>mdo sde</section><text>shin du rgyas pa dang / chos rmad du byung ba dang / gtan la phab ba bstan pa dang / zhi ba dang / thar pa yang thob par 'gyur ro/ /mang du bshad ci dgos te gzhan ma byed cig /sa'i nang du gtogs pa la snying por 'dzin pa ci yin </text></item>
<item><p>255a4</p><section>mdo sde</section><text>zhe na/ de ltar 'bras ni snying por 'dzin te/ khyer nas bdag gi khyim du snod rnams yongs su bkang ste 'jog go/ /bzhag nas nyi ma'i tshul bzhin du nyi ma tsha ba la skems so/ /bskams nas gtun la brdungs shing </text></item>
<item><p>255a5</p><section>mdo sde</section><text>phub ma rnams sel to/ /de'i snying po ni 'bras rme'u yin no zhes de ltar 'jog ste/ de bzhin du rnal 'byor gzhan dag phub ma dang 'dra'o/ /rnal 'byor thams cad kyi nang na yi ge drug pa'i rig sngags kyi rgyal mo </text></item>
<item><p>255a6</p><section>mdo sde</section><text>chen mo 'di ni 'bras rme'ur gyur pa'o/ /rigs kyi bu de'i phyir byang chub sems dpa' sbyin pa'i pha rol du phyin pa'i phyir/ tshul khrims kyi pha rol du phyin pa'i phyir/ bzod pa'i pha rol du phyin pa'i phyir/ brtson </text></item>
<item><p>255a7</p><section>mdo sde</section><text>'grus kyi pha rol du phyin pa'i phyir/ bsam gtan gyi pha rol du phyin pa'i phyir/ shes rab kyi pha rol du phyin pa'i phyir tshogs 'byin to/ /rigs kyi bu bzlas pa gcig byas pas pha rol du phyin pa drug yongs su rdzogs par </text></item>
<item><p>255a8</p><section>mdo sde</section><text>'gyur ro/ /la la zhig gis lag pas reg pas reg na de dag kyang phyir mi ldog pa'i sa 'thob par 'gyur ro/ /rigs kyi bu yi ge drug pa'i rig sngags kyi rgyal mo chen mo 'di yang de lta bu ste/ de'i ming 'dzin pa yang dkon no/ /ming </text></item>
<item><p>255b1</p><section>mdo sde</section><text>lan cig bzung na de bzhin gshegs pa thams cad la na bza' dang / bshos dang / mal stan dang / na ba'i rkyen gyi sman gyi yo byad dang / yo byad thams cad kyis bkur stir byas par 'gyur ro/ /de nas chos smra ba de la sgrib pa </text></item>
<item><p>255b2</p><section>mdo sde</section><text>thams cad rnam par sel bas 'di skad ces smras so/ /yi ge drug pa'i rig sngags kyi rgyal mo chen mo bdag la stsol cig de nas chos kyi mkhan po de sems shing 'dug pa las de la nam mkha' las yi ge drug pa'i rig </text></item>
<item><p>255b3</p><section>mdo sde</section><text>sngags kyi rgyal mo chen mo byin cig ces sgra byung ngo / /de nas chos smra ba de sgra ga las byung zhes bsams pa dang / de nas yang nam mkha' las byang chub sems dpa' 'dis dka' ba spyod pa du ma la brtson par byas kyis yi ge </text></item>
<item><p>255b4</p><section>mdo sde</section><text>drug pa'i rig sngags kyi rgyal mo chen mo byin cig ces sgra byung ngo / /de nas chos smra ba des nam mkha' la bltas pa dang / 'dam bu'i mda' bzhin du kha dog dkar ba/ ral pa'i cod pan 'chang ba/ thams cad mkhyen pa mgo la </text></item>
<item><p>255b5</p><section>mdo sde</section><text>bzhag pa/ lag pa na me tog pad ma bzang po thogs pa/ pad ma'i dpal gyis brgyan pa de 'dra ba'i gzugs mthong nas byang chub sems dpa' sgrib pa thams cad rnam par sel ba la rigs kyi bu byang chub sems dpa' </text></item>
<item><p>255b6</p><section>mdo sde</section><text>sems dpa' chen po spyan ras gzigs kyi dbang pos yi ge drug pa'i rig sngags kyi rgyal mo chen mo khyod la sbyin par gnang ngo zhes smras pa dang / gus shing thal mo sbyar te len par rtsom mo/ /oM ma Ni pad me hU~M/ 'di </text></item>
<item><p>255b7</p><section>mdo sde</section><text>byin ma thag tu sa rnam pa drug tu g.yos so/ /ting nge 'dzin 'di dag kyang sgrib pa thams cad rnam par sel bas thob ste/ mi zad pa'i chos nyid ces bya ba'i ting nge 'dzin dang / byams pa dang / snying rje dang / dga' ba </text></item>
<item><p>255b8</p><section>mdo sde</section><text>zhes bya ba'i ting nge 'dzin dang / rnal 'byor spyod ces bya ba'i ting nge 'dzin dang / thar pa la 'jug par 'jog ces bya ba'i ting nge 'dzin dang / thams cad snang bar byed ces bya ba'i ting nge 'dzin dang / bkod pa'i rgyal po zhes bya ba'i ting nge </text></item>
<item><p>256a1</p><section>mdo sde</section><text>'dzin dang / chos 'dzin pa zhes bya ba'i ting nge 'dzin dang / ting nge 'dzin de dag thob bo/ /byang chub sems dpa' sems dpa' chen po sgrib pa thams cad rnam par sel bas blangs ma thag tu mkhan po la yon du gling bzhi rin </text></item>
<item><p>256a2</p><section>mdo sde</section><text>po che sna bdun gyis yongs su gang ba 'bul bar rtsom pa dang / de nas chos kyi mkhan po des de la 'di skad ces smras so/ /yi ge gcig gi yon du yang med na yi ge drug pa'i rig sngags chen mo'i lta ci smos/ rigs kyi bu nga ni khyod </text></item>
<item><p>256a3</p><section>mdo sde</section><text>las len pa yang med do/ /khyod kyang byang chub sems dpar gyur pa ste/ khyod ni 'phags pa yin gyi ma 'phags pa ma yin/ rigs kyi bu khyod ni ngas 'dul ba yin no/ /des de la mu tig gi phreng ba rin brgya stong ri ba phul ba </text></item>
<item><p>256a4</p><section>mdo sde</section><text>dang / des smras pa/ rigs kyi bu nga'i tshig gis de bzhin gshegs pa dgra bcom pa yang dag par rdzogs pa'i sangs rgyas shAkya thub pa la phul cig /de nas sgrib pa thams cad rnam par sel bas chos smra ba de'i rkang pa la mgo </text></item>
<item><p>256a5</p><section>mdo sde</section><text>bos phyag 'tshal te song ngo / /rnyed par bya ba rnyed cing bsam pa yongs su rdzogs nas 'dze ta'i tshal gyi gtsug lag khang ga la ba der song ste phyin pa dang bcom ldan 'das shAkya thub pa'i zhabs la phyag 'tshal nas phyogs gcig tu </text></item>
<item><p>256a6</p><section>mdo sde</section><text>'dug go/ /de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas de la 'di skad ces bka' stsal to/ /rigs kyi bu khyod kyis rnyed pa rnyed dam/ bcom ldan 'das de bzhin te/</text></item>
<item><p>256a7</p><section>mdo sde</section><text>ji ltar bcom ldan 'das kyis mkhyen pa bzhin no/ /de nas yang dag par rdzogs pa'i sangs rgyas bye ba phrag bdun bcu rtsa bdun tshogs te/ de bzhin gshegs pa de dag gis gzungs sngags 'di gsungs so/ /na maH sab ta nA~M/</text></item>
<item><p>256a8</p><section>mdo sde</section><text>sa~M myag sa~M bud d+ha ko Ti nA~M/ tad ya thA oM tsa le tsun de swA hA/ gzungs sngags 'di ni yang dag par rdzogs pa'i sangs rgyas bye ba phrag bdun bcu rtsa bdun gyis gsungs so/ /ba spu'i khung bu de 'das nas nyi ma'i 'od ces bya ba'i ba spu'i khung </text></item>
<item><p>256b1</p><section>mdo sde</section><text>bu de na byang chub sems dpa' bye ba khrag khrig brgya stong du ma gnas te/ nyi ma'i 'od ces bya ba'i ba spu'i khung bu de na gser gyi ri khri yod de/ ri re re zhing yang rtse mo khri nyis stong nyi khri nyis stong yod la/ ri de re re'i ngos ni rin po che pad ma </text></item>
<item><p>256b2</p><section>mdo sde</section><text>rA gas brgyan/ ngos re re zhing yang lha'i nor bu rin po che'i skyed mos tshal shin du mdzes pa/ shin du dga' bar byed pa rnam pa sna tshogs dang lha'i rdzing bus brgyan/ khang pa brtseg ma brgya phrag stong du ma ni lha'i gser dang rin po che las byas shing mu tig </text></item>
<item><p>256b3</p><section>mdo sde</section><text>dang dar gyi lda ldi ni bres/ mu tig gi se mo do brgya dag ni 'phyang ngo / /khang pa brtseg ma de'i nang na yid bzhin gyi nor bu rin po che sha ri da ka yod pas ni byang chub sems dpa' de dag la yo byad thams cad kyis bsnyen bkur byed do/ /de'i tshe </text></item>
<item><p>256b4</p><section>mdo sde</section><text>byang chub sems dpa' de dag khang pa brtsegs ma der 'gro'o/ /der song nas kyang yi ge drug pa'i rig sngags kyang rjes su dran no/ /gang gi tshe na rjes su dran pa de'i tshe mya ngan las 'da' ba rtogs par 'gyur ro/ /mya ngan las 'da' ba'i sa de la </text></item>
<item><p>256b5</p><section>mdo sde</section><text>de bzhin gshegs pa bdun mthong ngo / /byang chub sems dpa' sems dpa' chen po spyan ras gzigs kyi dbang po de yang mthong ngo / /mthong nas kyang sems dad pa skyed do/ /bskyed nas de'i tshe byang chub sems dpa' de dag khang </text></item>
<item><p>256b6</p><section>mdo sde</section><text>pa brtseg ma de nas 'byung ngo / /byung nas kha cig ni 'chag sar 'gro'o/ /kha cig ni yid bzhin gyi nor bu rin po che'i skyed mos tshal du 'gro'o/ /kha cig ni rdzing bu dag tu 'gro'o/ /kha cig ni nor bu rin po che pad ma rA ga'i ri'i ngos la </text></item>
<item><p>256b7</p><section>mdo sde</section><text>'gro'o/ /dong nas skyil mo krung bcas/ lus drang por bsrang ste dran pa mngon par gzhag nas 'khod do/ /rigs kyi bu ba spu'i khung bu de na byang chub sems dpa' de lta bu dag gnas so/ /rigs kyi bu de 'das nas dbang po'i </text></item>
<item><p>256b8</p><section>mdo sde</section><text>rgyal po zhes bya ba'i ba spu'i khung bu de na byang chub sems dpa' phyir mi ldog pa brgya phrag stong du ma gnas te/ dbang po'i rgyal po'i ba spu'i khung bu de na lha'i gser gyi ri brgyad khri yod do/ /ri de dag gi dbus na nor bu rin </text></item>
<item><p>257a1</p><section>mdo sde</section><text>po che me tog pad ma ltar snang ba zhes bya ba zhig yod de/ gang gi tshe byang chub sems dpa' de dag sems par gyur pa de'i tshe de dag gi bsam pa grub par 'gyur ro/ /de ltar byang chub sems dpa' de dag ri'i rgyal po </text></item>
<item><p>257a2</p><section>mdo sde</section><text>de la gnas shing zas dang skom gyi dran pa mi sgom mo/ /de dag 'khor ba'i sdug bsngal gyis gzir bar yang mi 'gyur ro/ /de dag 'khor ba'i sdug bsngal gyis gos par yang mi 'gyur ro/ /dus thams cad du mya ngan </text></item>
<item><p>257a3</p><section>mdo sde</section><text>las 'das pa la sems shing gnas kyi/ de dag gi lus la gzhan sems pa med do/ /rigs kyi bu de 'das nas sman chen po zhes bya ba'i ba spu'i khung bu de na byang chub sems dpa' sems thog ma bskyed pa bye ba khrag </text></item>
<item><p>257a4</p><section>mdo sde</section><text>khrig brgya phrag stong du gnas so/ /rigs kyi bu ba spu'i khung bu de na ri dgu khri yod de/ la la ni rdo rje'o/ la la ni dngul gyi'o/ /la la ni gser gyi'o/ /la la ni nor bu rin po che in dra nI la'i'o/ /la la ni pad ma ra ga'i'o/ /</text></item>
<item><p>257a5</p><section>mdo sde</section><text>la la ni ma ra ka ta'i'o/ /la la ni shel gyi'o/ /ri'i rgyal po de lta bu dag yod do/ /ri re re zhing yang rtse mo brgyad khri yod de/ rin po che sna tshogs kyis brgyan pa/ shin du mdzes par byas pa rnam pa sna tshogs pa yid tu 'ong </text></item>
<item><p>257a6</p><section>mdo sde</section><text>ba dag go/ /rtse mo de dag la dri za dag gnas te/ de dag dus thams cad du ba spu'i khung bu nas sil snyan 'byung ba 'dzin to/ /gang sems thog ma bskyed pa'i byang chub sems dpa' de dag kyang stong pa nyid dang </text></item>
<item><p>257a7</p><section>mdo sde</section><text>mtshan ma med pa la sems te/ kye ma'o sdug bsngal lo/ /skye ba dang / rga ba dang / na ba dang / 'chi ba sdug bsngal lo/ /sdug cing mdza' ba dang bral zhing mi sdug cing mi mdza' ba dang phrad pa ni sdug bsngal lo/ /</text></item>
<item><p>257a8</p><section>mdo sde</section><text>bstir med par skyes pa ni sdug bsngal lo/ /thig nag po 'debs par skyes pa ni sdug bsngal lo/ /sems can yi dgas kyi grong khyer du skyes pa rnams ni sdug bsngal lo zhes de lta bu'i lus la skyo ba dag bsams </text></item>
<item><p>257b1</p><section>mdo sde</section><text>nas de'i tshe skyil mo krung bcas te/ lus drang por bsrang nas dran pa mngon par gzhag ste ri de dag la gnas so/ /rigs kyi bu de 'das nas sna tshogs kyi rgyal po zhes bya ba'i ba spu'i khung bu de na rang sangs rgyas bye ba khrag khrig </text></item>
<item><p>257b2</p><section>mdo sde</section><text>brgya phrag stong du ma gnas te rab de dag ni 'ab dang / gdung ba dang / char 'bebs pa dang / glog gtong ba'i cho 'phrul dag byed de/ ba spu'i khung bu de na ri'i rgyal po brgya phrag stong dag yod do/ /ri'i rgyal po de dag thams cad </text></item>
<item><p>257b3</p><section>mdo sde</section><text>kyang rin po che sna bdun las byas pa'o/ /ri'i rgyal po de dag la shing dpag bsam rnam pa sna tshogs par yod de/ sdong po ni mu tig dmar po dang / lo ma ni gser dang / dngul las byas pa'o/ /rin po che rnam </text></item>
<item><p>257b4</p><section>mdo sde</section><text>pa du ma dang rgyan rnam pa sna tshogs pa dag ni 'phyang ngo / /cod pan dang / rna cha dang / phreng ba'i chun po dang / dpung rgyan dang / se mo do dang / se mo do phyed pa dag kyang rab tu 'phyang ngo / /yul ka shi ka nas byung ba'i gos dag kyang rab tu </text></item>
<item><p>257b5</p><section>mdo sde</section><text>'phyang ngo / /gser dang dngul gyi dril bu dag kyang sgra sil grag ste/ de 'dra ba'i ri'i rgyal po de dag la rang sangs rgyas de dag gnas te/ mdo dang / dbyangs kyis bsnyad pa dang / lung bstan pa dang / tshigs su bcad pa dang /</text></item>
<item><p>257b6</p><section>mdo sde</section><text>ched du brjod pa dang / gleng gzhi dang / rtogs pa brjod pa dang / de lta bu 'das pa dang / skyes pa'i rabs dang / shin du rgyas pa dang / chos rmad tu byung ba dang / chos gtan la dbab pa bstan pa'i gtam rnam pa du ma dag phan </text></item>
<item><p>257b7</p><section>mdo sde</section><text>tshun du smra ste/ de'i tshe sgrib pa thams cad rnam par sel ba ba spu'i khung bu de 'das nas thams cad kyi tha ma na ba spu'i khung bu rgyal mtshan gyi rgyal po zhes bya ba zhig yod de/ ba spu'i khung bu de yang dpag tshad brgyad khri bzhi </text></item>
<item><p>257b8</p><section>mdo sde</section><text>stong yod do/ ba spu'i khung bu de na ri brgyad khri bzhi stong yod de/ /rin po che sna tshogs kyis brgyan pa yid tu 'ong ba rnam pa sna tshogs pa'o/ /ri'i rgyal po de la shing dpag bsams brgya phrag stong du ma yod do/ /</text></item>
<item><p>258a1</p><section>mdo sde</section><text>tsan dan gyi shing brgya phrag stong du ma yod do/ /byi ru'i shing brgya phrag stong du ma dag yod do/ /ba spu'i khung bu de nas ni rdo rje las byas pa'o/ /ba spu'i khung bu de na gser dang rin po che las byas pa'i khang pa </text></item>
<item><p>258a2</p><section>mdo sde</section><text>brtseg ma dgu khri dgu stong yod de/ mu tig dang dar gyi lda ldi ni bres/ mu tig gi se mo do ni spyangs/ dril bu'i phreng ba ni spyangs/ zla ba bzhin du bzang ba'i rin po ches ni snang bar byas te/ khang pa brtseg ma de na </text></item>
<item><p>258a3</p><section>mdo sde</section><text>gser gyi skas rin po ches yongs su spras pa rnam pa sna tshogs pa dga' bar byed pa dag kyang yod do/ /khang pa brtseg ma de dag na de bzhin gshegs pa'i sku 'dzam bu'i gling du mngon par phyogs shing chos 'chad </text></item>
<item><p>258a4</p><section>mdo sde</section><text>pa yang bzhugs te/ 'di lta ste/ pha rol tu phyin pa drug bstan pa ston par mdzad de/ 'di lta ste/ sbyin pa'i pha rol tu phyin pa bstan pa ston par mdzad/ tshul khrims kyi pha rol du phyin pa bstan pa ston par </text></item>
<item><p>258a5</p><section>mdo sde</section><text>mdzad/ bzod pa'i pha rol du phyin pa bstan pa ston par mdzad/ brtson 'grus kyi pha rol du phyin pa bstan pa ston par mdzad/ bsam gtan gyi pha rol du phyin pa bstan pa ston par mdzad shes rab kyi pha rol du </text></item>
<item><p>258a6</p><section>mdo sde</section><text>phyin pa bstan pa ston par mdzad de/ de ltar de dag 'dzam bu'i gling na gnas pa'i mi rnams la chos rnam pa sna tshogs dag dus su 'chad do/ /de ltar rigs kyi bu de dag gis byang chub sems dpa' sems dpa' </text></item>
<item><p>258a7</p><section>mdo sde</section><text>chen po spyan ras gzigs kyi dbang po'i ba spu'i khung bu de dag 'dze ta'i tshal gyi gtsug lag khang du phyin pa'i lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / mi dang / mi ma yin </text></item>
<item><p>258a8</p><section>mdo sde</section><text>pa dang / dbang phyug chen po dang / mthu bo che la sogs te lha'i bu tshogs pa dag dang / byang chub sems dpa' bye ba khrag khrig brgya phrag stong du ma dag gis mthong ngo / /de nas bcom ldan 'das la sgrib pa thams cad </text></item>
<item><p>258b1</p><section>mdo sde</section><text>rnam par sel bas 'di skad ces gsol to/ /bcom ldan 'das ba spu'i khung bu gzhan dag mchis sam ma mchis/ bcom ldan 'das kyis bka' stsal pa/ rigs kyi bu de 'das nas byang chub sems dpa' sems dpa' </text></item>
<item><p>258b2</p><section>mdo sde</section><text>chen po spyan ras gzigs kyi dbang po'i rkang pa g.yas pa'i mthe bo de las mtsho chen po bzhi 'byung ste gting dpog mi nus so/ /gang gi tshe na rkang pa g.yas pa'i mthe bo las chu 'byung ba de'i tshe rta god ma'i gdong lta bur 'bab ste/ de'i tshe </text></item>
<item><p>258b3</p><section>mdo sde</section><text>thal ba'i phung por 'gro'o/ /rigs kyi bu de ltar byang chub sems dpa' sems dpa' chen po spyan ras gzigs kyi dbang po'i byin gyis brlabs ni de 'dra'o/ /de nas bcom ldan 'das la sgrib pa thams cad rnam par sel </text></item>
<item><p>258b4</p><section>mdo sde</section><text>bas 'di skad ces gsol to/ /bcom ldan 'das ba spu'i khung bu de yang ma mchis pa lags sam/ bcom ldan 'das kyis bka' stsal pa/ rigs kyi bu de yang med pa yin no/ /de nas bcom ldan 'das la sgrib pa </text></item>
<item><p>258b5</p><section>mdo sde</section><text>thams cad rnam par sel bas 'di skad ces gsol to/ /bcom ldan 'das byang chub sems dpa' spyan ras gzigs kyi dbang po mchi 'am/ bcom ldan 'das kyis bka' stsal pa/ byang chub sems dpa' sems dpa' chen po spyan </text></item>
<item><p>258b6</p><section>mdo sde</section><text>ras gzigs kyi dbang po ni 'dze ta'i tshal gyi gtsug lag khang 'di nyid tu nga la blta ba dang / phyag bya ba dang / bsnyen bkur bya ba dang / dbang phyug chen po rgyu dang bcas te lung bstan pa'i phyir 'ong ngo / /de nas byang chub sems dpa' </text></item>
<item><p>258b7</p><section>mdo sde</section><text>sems dpa' chen po 'phags pa spyan ras gzigs kyi dbang pos 'od zer sngon po dang / ser po dang / dmar po dang / dkar po dang / shel gyi kha dog dang / dngul gyi kha dog btang nas kha dog de dag 'dze ta'i tshal gyi gtsug lag khang du </text></item>
<item><p>258b8</p><section>mdo sde</section><text>song ngo song nas bcom ldan 'das la lan gsum bskor te/ bstir med pa'i sems can dmyal ba chen por song ngo / /song nas bstir med pa'i sems can dmyal ba chen po bsil bar gyur to/ /de'i tshe 'dze ta'i tshal gyi gtsug lag khang du </text></item>
<item><p>259a1</p><section>mdo sde</section><text>ltas bzang po byung bar gyur pa 'dze ta'i tshal gyi gtsug lag khang de lha'i gser rin po cher snang bar gyur te/ 'dze ta'i tshal gyi gtsug lag khang de ltar snang ngo / /de nas byang chub sems dpa' sems dpa' chen po spyan ras gzigs kyi </text></item>
<item><p>259a2</p><section>mdo sde</section><text>dbang po bde ba can gyi 'jig rten gyi khams nas byung ste/ 'dze ta'i tshal gyi gtsug lag khang ga la ba de logs su song nas rim gyis 'dze ta'i tshal gyi gtsug lag khang ga la ba der phyin to/ /de nas 'dze ta'i tshal </text></item>
<item><p>259a3</p><section>mdo sde</section><text>gyi gtsug lag khang du song ba dang / de'i tshe bcom ldan 'das kyis bya ka la ping ka'i dbyangs kyis bka' stsal pa/ rigs kyi bu khyod nga la lam/ khyod nyon mongs sam/ khyod kyis sems can yongs su smin par byas sam de nas </text></item>
<item><p>259a4</p><section>mdo sde</section><text>bcom ldan 'das la byang chub sems dpa' sems dpa' chen po spyan ras gzigs kyi dbang pos 'di skad ces gsol to/ /bcom ldan 'das kyis ji ltar bka' stsal pa bzhin te/ bdag gis de lta bu'i las kyis bsgrubs </text></item>
<item><p>259a5</p><section>mdo sde</section><text>so/ /de nas bcom ldan 'das kyis rigs kyi bu gang khyod kyis de 'dra ba'i las kyis bsgrubs pa legs so legs so/ /zhes bya ba byin no/ /de nas byang chub sems dpa' sems dpa' chen po spyan ras gzigs kyi dbang pos </text></item>
<item><p>259a6</p><section>mdo sde</section><text>bcom ldan 'das la me tog pad ma phul nas/ bcom ldan 'das la de bzhin gshegs pa snang ba mtha' yas pas me tog pad ma 'di dag gsol te bsnyung ba ma mchis sam/ 'o brgyal ba ma mchis sam/ bzhengs pa yang ngam bde </text></item>
<item><p>259a7</p><section>mdo sde</section><text>ba la reg par gnas sam zhes kyang gsung ngo zhes smras nas/ bcom ldan 'das kyis bzhes te g.yon phyogs su bzhag go/ /de nas lha'i bu dbang phyug chen po bcom ldan 'das ga la ba der song ste phyin nas/ bcom ldan 'das </text></item>
<item><p>259a8</p><section>mdo sde</section><text>kyi zhabs la mgo bos phyag 'tshal te 'di skad ces gsol to/ /bcom ldan 'das bdag gis lung ston pa'i bshad pa thob par mdzad tu gsol/ bcom ldan 'das kyis bka' stsal pa/ song shig dang khyod la byang chub sems </text></item>
<item><p>259b1</p><section>mdo sde</section><text>dpa' sems dpa' chen po spyan ras gzigs kyi dbang pos lung ston par 'gyur ro/ /de nas lha'i bu dbang phyug chen po song ste/ byang chub sems dpa' sems dpa' chen po spyan ras gzigs kyi dbang po'i rkang pa la phyag </text></item>
<item><p>259b2</p><section>mdo sde</section><text>'tshal nas spyan ras gzigs kyi dbang phyug chen po chos 'dzin pa/ pad ma'i zhal/ pad ma la dgyes pa/ phyag na me tog pad ma bzang po mnga' ba/ pad ma'i dpal dang ldan pa/ yongs su bskor ba 'gro ba dbugs 'byin </text></item>
<item><p>259b3</p><section>mdo sde</section><text>par mdzad pa/ sa'i spyan mchog mdzad pa/ sim par mdzad pa la phyag 'tshal lo zhes lha'i bu dbang phyug chen pos byang chub sems dpa' sems dpa' chen po spyan ras gzigs kyi dbang po la de ltar bstod nas kha rog ste 'dug pa dang /</text></item>
<item><p>259b4</p><section>mdo sde</section><text>de nas byang chub sems dpa' sems dpa' chen po spyan ras gzigs kyi dbang pos dbang phyug chen po de la 'di skad ces smras so/ /rigs kyi bu khyod ci'i phyir kha rog ste 'dug /de nas lha'i bu dbang phyug chen pos 'di skad </text></item>
<item><p>259b5</p><section>mdo sde</section><text>ces smras so/ /bdag bla na med pa yang dag par rdzogs pa'i byang chub tu lung bstan pa stsal du gsol/ /de nas bcom ldan 'das kyis gsungs pa/ rigs kyi bu khyod 'jig rten gyi khams phye ba zhes bya bar de bzhin </text></item>
<item><p>259b6</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas/ rig pa dang rkang par ldan pa/ bde bar gshegs pa/ 'jig rten mkhyen pa/ bla na med pa skyes bu 'dul ba'i kha lo sgyur ba/ lha dang mi rnams kyi ston pa/</text></item>
<item><p>259b7</p><section>mdo sde</section><text>sangs rgyas bcom ldan 'das dbang phyug ces bya bar 'gyur ro/ /de nas lha mo u ma song nas byang chub sems dpa' sems dpa' chen po spyan ras gzigs kyi dbang po'i rkang pa la mgo bos phyag 'tshal nas/</text></item>
<item><p>259b8</p><section>mdo sde</section><text>byang chub sems dpa' sems dpa' chen po spyan ras gzigs kyi dbang po la bstod par rtsom pa/ byang chub sems dpa' sems dpa' chen po spyan ras gzigs kyi dbang po chen po srog sbyin par mdzad pa/ sa'i spyan mchog mdzad </text></item>
<item><p>260a1</p><section>mdo sde</section><text>pa/ pad ma bzang po phyag na mnga' ba/ pad ma'i dpal dang ldan pa/ yongs su bskor ba/ mya ngan las 'da' ba'i sa ston pa/ legs par dgongs par mdzad pa/ chos 'dzin pa/ la phyag 'tshal lo zhes de ltar lha mo u </text></item>
<item><p>260a2</p><section>mdo sde</section><text>mas byang chub sems dpa' sems dpa' chen po spyan ras gzigs kyi dbang po la bstod de gsol pa/ bud med kyi lus smad pa las bdag yongs su thar bar mdzad du gsol/ mngal na gnas shing sha ma gang ba'i sdug bsngal ba </text></item>
<item><p>260a3</p><section>mdo sde</section><text>dang rtag tu 'dzin pa las bdag yongs su thar bar mdzad du gsol/ de nas byang chub sems dpa' sems dpa' chen po spyan ras gzigs kyi dbang pos de la 'di skad ces smras so/ /sring mo khyod 'jig rten gyi khams gangs kyi ri'i g.yas </text></item>
<item><p>260a4</p><section>mdo sde</section><text>phyogs kyi ngos su u ma'i dbang phyug ces bya ba'i de bzhin gshegs pa dgra bcom pa yang dag par rdzogs pa'i sangs rgyas/ rig pa dang rkang par ldan pa/ bde bar gshegs pa/ 'jig rten mkhyen pa/ bla na med pa skyes bu 'dul ba'i kha lo </text></item>
<item><p>260a5</p><section>mdo sde</section><text>sgyur ba/ lha dang mi rnams kyi ston pa/ sangs rgyas bcom ldan 'das 'jig rten du 'byung bar 'gyur ro/ /de nas lha mo u mas lung bstan pa thob bo/ /ltos shig sgrib pa thams cad rnam par sel ba byang chub sems dpa' sems dpa' </text></item>
<item><p>260a6</p><section>mdo sde</section><text>chen po spyan ras gzigs kyi dbang pos de dag thams cad bla na med pa yang dag par rdzogs pa'i byang chub tu lung bstan te/ dbang phyug chen po'i le'u 'di yang bshad do/ /de nas bcom ldan 'das la sgrib pa thams cad rnam par sel bas 'di </text></item>
<item><p>260a7</p><section>mdo sde</section><text>skad ces gsol to/ /bcom ldan 'das spyan ras gzigs kyi dbang po mchis te/ long ba dag gis ni mig thob bo/ /de ring bdag ni tshe'i 'bras bu mchis par gyur to/ /bdag de ring ni bsam pa bzhin du grub bo/ /bdag de ring ni bsam pa yongs </text></item>
<item><p>260a8</p><section>mdo sde</section><text>su rdzogs so/ /bdag de ring ni byang chub kyi lam la bar chad ma mchis par gyur to/ /legs par dgongs pa chos kyi sku mya ngan las 'das pa ston to/ /de nas bcom ldan 'das la yang sgrib pa thams cad rnam par sel bas 'di skad ces gsol to bcom </text></item>
<item><p>260b1</p><section>mdo sde</section><text>ldan 'das de ring bdag la spyan ras gzigs kyi dbang po'i yon tan gyi bye brag bshad du gsol/ bcom ldan 'das kyis bka' stsal pa/ sgrib pa thams cad rnam par sel ba 'di lta ste/ dper na ri'i rgyal po khor yug dang / khor yug chen po </text></item>
<item><p>260b2</p><section>mdo sde</section><text>dang / ri'i rgyal po mu tsa di dang / ri'i rgyal po chen po dang / ri'i rgyal po gsus shol dang / ri'i rgyal po mi ston pa dang / ri'i rgyal po thams cad du gtogs pa dang / ri'i rgyal po 'bar ba'i kha dang / ri'i rgyal po rtse mo brgya pa dang / ri'i rgyal po khang pa dang /</text></item>
<item><p>260b3</p><section>mdo sde</section><text>ra'i rgyal po nor bu rin po che chen po dang / ri'i rgyal po ston pa dang / ri'i rgyal po dus ma yin par ston pa dang / ri'i rgyal po de dag srang gcig la btab na/ rigs kyi bu ngas ri'i rgyal po de dag srang 'di snyed cig go zhes sam/ srang brgya'o zhes </text></item>
<item><p>260b4</p><section>mdo sde</section><text>sam srang stong ngo zhes sam/ bye ba khrag khrig brgya phrag stong zhes sam/ grangs su yang / char yang / bgrang bar yang nus kyi/ rigs kyi bu byang chub sems dpa' sems dpa' chen po spyan ras gzigs kyi bsod nams kyi phung po bgrang </text></item>
<item><p>260b5</p><section>mdo sde</section><text>mi nus so/ /rigs kyi bu 'di lta ste/ dper na rdul phra rab kyi tshad ni ngas bgrang nus kyi/ byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni ngas bgrang bar mi nus so/ /rigs kyi bu </text></item>
<item><p>260b6</p><section>mdo sde</section><text>'di lta ste/ dper na rgya mtsho mching rnam chen po ni ngas thegs pa re re nas bgrang nus kyi/ byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni bgrang mi nus so/ /rigs </text></item>
<item><p>260b7</p><section>mdo sde</section><text>kyi bu 'di lta ste dper na shing shir sha'i tshal ni ngas 'dab ma re re nas bgrang nus kyi/ byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni bgrang bar mi nus so/ /sgrib pa thams cad rnam </text></item>
<item><p>260b8</p><section>mdo sde</section><text>par sel ba 'di lta ste/ dper na ri rab ri'i rgyal po ni gro ga'i phung por gyur/ rgya mtsho mching rnam chen po na snag tshar gyur/ gling chen po bzhi ni gnas pa'i skyes pa dang / bud med dang / khye'u dang / bu mo de dag thams cad ni yi ge par gyur te/</text></item>
<item><p>261a1</p><section>mdo sde</section><text>ri'i rgyal po mtha' yas mu med pa yi ger bris kyang yi ge 'brum bu re re nas bgrang nus kyi/ byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni bgrang </text></item>
<item><p>261a2</p><section>mdo sde</section><text>mi nus so/ /rigs kyi bu 'di lta ste/ dper na de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma phrag bcu gnyis dang mnyam pa'i na bza' dang / bshos dang / mal stan dang / na ba'i </text></item>
<item><p>261a3</p><section>mdo sde</section><text>rkyen gyi sman gyi yo byad thams cad kyis de bzhin gshegs pa de dag la bsnyen bkur byas na/ de bzhin gshegs pa de dag la bsnyen bkur byas pa'i bsod nams kyi phung po de ni rigs kyi bu byang chub sems dpa' sems dpa' </text></item>
<item><p>261a4</p><section>mdo sde</section><text>chen po spyan ras gzigs kyi dbang po'i skra'i nyag ma gcig gi rtse mo la gnas pa'i bsod nams dang mnyam mo/ /sgrib pa thams cad rnam par sel ba 'di lta ste/ byang chub sems dpa' sems dpa' chen po spyan ras </text></item>
<item><p>261a5</p><section>mdo sde</section><text>gzigs kyi dbang po ni ting nge 'dzin brgya phrag tu ma dang ldan te/ 'di lta ste/ rab tu 'jom zhes bya ba'i ting nge 'dzin dang / rgyan par byed ces bya ba'i ting nge 'dzin dang / rgyan par mi byed ces bya ba'i ting nge 'dzin dang / glog gi spyan zhes </text></item>
<item><p>261a6</p><section>mdo sde</section><text>bya ba'i ting nge 'dzin dang / bzod par byed ces bya ba'i ting nge 'dzin dang / gzi can chen po zhes bya ba'i ting nge 'dzin dang / rnam par byed ces bya ba'i ting nge 'dzin dang / rdo rje'i phreng ba zhes bya ba'i ting nge 'dzin dang / dam pa sbyin byed ces </text></item>
<item><p>261a7</p><section>mdo sde</section><text>bya ba'i ting nge 'dzin dang / mthu brgya pa zhes bya ba'i ting nge 'dzin dang / bkod pa mtha' yas pa shes bya ba'i ting nge 'dzin dang / spobs pa'i phung po zhes bya ba'i ting nge 'dzin dang / rgyal po'i dbang po zhes bya ba'i ting nge 'dzin dang rnam pa </text></item>
<item><p>261a8</p><section>mdo sde</section><text>mang po zhes bya ba'i ting nge 'dzin dang / rdo rje'i sgo zhes bya ba'i ting nge 'dzin dang / rtag tu dam pa'i sbyin byed ces bya ba'i ting nge 'dzin dang / dbang po yongs su thar byed ces bya ba'i ting nge 'dzin dang / zhe sdang yongs su thar byed ces bya ba'i </text></item>
<item><p>261b1</p><section>mdo sde</section><text>ting nge 'dzin dang / dbang po dam pa'i mig ces bya ba'i ting nge 'dzin dang / nyin byed dam pa'i mig ces bya ba'i ting nge 'dzin dang / chos la mngon pa zhes bya ba'i ting nge 'dzin dang / rdo rje mngal zhes bya ba'i ting nge 'dzin dang shin </text></item>
<item><p>261b2</p><section>mdo sde</section><text>du ston pa zhes bya ba'i ting nge 'dzin dang / mya ngan 'da' byed ces bya ba'i ting nge 'dzin dang / 'od zer mtha' yas sgrub ces bya ba'i ting nge 'dzin dang / rnal 'byor ces bya ba'i ting nge 'dzin dang / 'thor ba zhes bya ba'i ting nge 'dzin dang /</text></item>
<item><p>261b3</p><section>mdo sde</section><text>'dzam bu'i gling gi dam pa'i mig ces bya ba'i ting nge 'dzin dang / sangs rgyas kyi zhing gi dam pa'i mig ces bya ba'i ting nge 'dzin dang / bya ba byas pa la mngon pa zhes bya ba'i ting nge 'dzin dang / skye dgu'i gnas shes bya ba'i ting nge 'dzin </text></item>
<item><p>261b4</p><section>mdo sde</section><text>dang / mi zad par byed ces bya ba'i ting nge 'dzin dang / bstir med skems shes bya ba'i ting nge 'dzin dang / rgya mtsho ltar zab pa zhes bya ba'i ting nge 'dzin dang / 'khor brgya pa zhes bya ba'i ting nge 'dzin dang / rigs kyi bu byang chub sems </text></item>
<item><p>261b5</p><section>mdo sde</section><text>dpa' sems dpa' chen po spyan ras gzigs kyi dbang po ni ting nge 'dzin de dag dang ldan no/ /sgrib pa thams cad rnam par sel ba 'di lta ste/ log par dad sel ces bya ba'i de bzhin gshegs pa rig pa dang rkang par ldan pa/ bde bar </text></item>
<item><p>261b6</p><section>mdo sde</section><text>gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'jig rten du byung ba de'i tshe de'i dus nas byang chub sems dpar gyur te/ de'i tshe de </text></item>
<item><p>261b7</p><section>mdo sde</section><text>bzhin gshegs pa de'i spyan sngar byang chub sems dpa' sems dpa' chen po spyan ras gzigs kyi dbang po'i yon tan brjod pa de lta bu ngas thos so/ /byang chub sems dpa' kun du bzang po la sogs pa dang 'di 'dra bar ting nge </text></item>
<item><p>261b8</p><section>mdo sde</section><text>'dzin gyis 'gyes pa yang ngas mthong ngo / /gang gi tshe na kun du bzang po rdo rje gyen du 'phags pa'i ting nge 'dzin la zhugs pa de'i tshe byang chub sems dpa' sems dpa' chen po spyan ras gzigs kyi dbang po 'thor ba zhes bya ba'i </text></item>
<item><p>262a1</p><section>mdo sde</section><text>ting nge 'dzin la zhugs so/ /gang gi tshe na byang chub sems dpa' sems dpa' chen po kun du bzang po zla ba dam pa'i mig ces bya ba'i ting nge 'dzin la zhugs pa de'i tshe na byang chub sems dpa' sems dpa' chen po spyan </text></item>
<item><p>262a2</p><section>mdo sde</section><text>ras gzigs kyi dbang po nyi ma dam pa'i mig ces bya ba'i ting nge 'dzin la zhugs so/ /gang gi tshe na byang chub sems dpa' sems dpa' chen po kun du bzang po byugs pa zhes bya ba'i ting nge 'dzin la zhugs pa de'i tshe byang chub sems dpa' sems </text></item>
<item><p>262a3</p><section>mdo sde</section><text>dpa' chen po spyan ras gzigs kyi dbang po nam mkha' mdzod ces bya ba'i ting nge 'dzin la zhugs so/ /gang gi tshe na byang chub sems dpa' sems dpa' chen po kun du bzang po rnam par byed ces bya ba'i ting nge 'dzin la zhugs pa de'i tshe byang chub sems </text></item>
<item><p>262a4</p><section>mdo sde</section><text>dpa' sems dpa' chen po spyan ras gzigs kyi dbang po rdo rje'i lcags kyu zhes bya ba'i ting nge 'dzin la zhugs so/ /gang gi tshe byang chub sems dpa' sems dpa' chen po kun du bzang po dbang po'i 'gros shes bya ba'i ting nge </text></item>
<item><p>262a5</p><section>mdo sde</section><text>'dzin la zhugs pa de'i tshe byang chub sems dpa' sems dpa' chen po spyan ras gzigs kyi dbang po rgya mtsho ltar zab ces bya ba'i ting nge 'dzin la zhugs so/ /gang gi tshe na byang chub sems dpa' sems dpa' chen po kun du </text></item>
<item><p>262a6</p><section>mdo sde</section><text>bzang po seng ge glal ces bya ba'i ting nge 'dzin la zhugs pa de'i tshe byang chub sems dpa' sems dpa' chen po spyan ras gzigs kyi dbang po seng ge rnam par rol ces bya ba'i ting nge 'dzin la zhugs so/ /gang gi tshe na byang chub </text></item>
<item><p>262a7</p><section>mdo sde</section><text>sems dpa' sems dpa' chen po kun du bzang po dam pa sbyin par byed ces bya ba'i ting nge 'dzin la zhugs pa de'i tshe byang chub sems dpa' sems dpa' chen po spyan ras gzigs kyi dbang po bstir med pa skems </text></item>
<item><p>262a8</p><section>mdo sde</section><text>shes bya ba'i ting nge 'dzin la zhugs so/ /gang gi tshe na byang chub sems dpa' sems dpa' chen po kun du bzang po ba spu'i khung bu thams cad 'byed par byed pa de'i tshe byang chub sems dpa' sems dpa' chen po spyan ras </text></item>
<item><p>262b1</p><section>mdo sde</section><text>gzigs kyi dbang po yang ba spu'i khung bu thams cad 'byed par byed nas de'i tshe byang chub sems dpa' sems dpa' chen po kun du bzang pos byang chub sems dpa' sems dpa' chen po spyan ras gzigs kyi dbang po la spyan ras </text></item>
<item><p>262b2</p><section>mdo sde</section><text>gzigs kyi dbang po khyod kyi spobs pa de 'dra ba legs so legs so zhes smras so/ /de nas de bzhin gshegs pa log par dad sel gyis byang chub sems dpa' sems dpa' chen po kun du bzang po la 'di skad ces bka' stsal </text></item>
<item><p>262b3</p><section>mdo sde</section><text>to/ /rigs kyi bu khyod kyis byang chub sems dpa' sems dpa' chen po spyan ras gzigs kyi dbang po'i spobs pa chung zad cig mthong du zad de/ byang chub sems dpa' sems dpa' chen po spyan ras gzigs </text></item>
<item><p>262b4</p><section>mdo sde</section><text>kyi dbang po'i spobs pa ci 'dra ba de lta bu ni de bzhin gshegs pa dag la yang mi mnga'o zhes ngas log par dad sel las de skad thos so/ /de nas bcom ldan 'das la sgrib pa thams cad rnam par sel bas 'di skad ces gsol to/ /</text></item>
<item><p>262b5</p><section>mdo sde</section><text>bcom ldan 'das theg pa chen po'i mdo'i rgyal po za ma tog bkod pa bshad du gsol/ /de'i slad du bdag cag chos kyi ros ngoms shing dga' bar bgyid do/ /bcom ldan 'das kyis bka' stsal pa/</text></item>
<item><p>262b6</p><section>mdo sde</section><text>rigs kyi bu gang dag theg pa chen po'i mdo'i rgyal po za ma tog bkod pa'i ming thos pa de dag la sngon gyi las kyi sgrib pa med do/ /gang dag pha rol kyi bud med la chags shing zhen pa'i las la brtson pa dang / gang pha dang ma </text></item>
<item><p>262b7</p><section>mdo sde</section><text>gsod pa dang / dgra bcom pa gsod pa dang / mchod rten 'jom pa dang / de bzhin gshegs pa la ngan sems kyis khrag 'byin pa dang / de lta bu'i sdig pa la dga' ba dag la yang theg pa chen po'i mdo'i rgyal </text></item>
<item><p>262b8</p><section>mdo sde</section><text>po za ma tog bkod pas sdig pa las thar bar byed do/ /de nas bcom ldan 'das la sgrib pa thams cad rnam par sel bas 'di skad ces gsol to/ /bcom ldan 'das bdag gis ji ltar theg pa chen po'i </text></item>
<item><p>263a1</p><section>mdo sde</section><text>mdo za ma tog bkod pa sdig pa thams cad las thar bar bgyid pa 'tshal bar bgyi/ bcom ldan 'das kyis bka' stsal pa/ rigs kyi bu ri rab ri'i rgyal po'i g.yas phyogs kyi ngos la yang dag par rdzogs pa'i sangs </text></item>
<item><p>263a2</p><section>mdo sde</section><text>rgyas drug gis dri ma med pa'i mthar brtags pa yod de/ de ltar ngas kyang brtags so/ /gang gos dkar po sngon por 'gyur ba dang / gang gos sngon po dkar por 'gyur ba ni/ gang gos dkar po de sngon por 'gyur ba de ni sdig pa'i phung por blta'o/ /</text></item>
<item><p>263a3</p><section>mdo sde</section><text>gang gos sngon po de dkar por 'gyur ba de ni chos kyi phung por blta'o/ /rigs kyi bu de bzhin du theg pa chen po'i mdo'i rgyal po za ma tog bkod pa de ni sdig pa thams cad sreg cing dkar por byed do/ /sgrib pa thams cad rnam par </text></item>
<item><p>263a4</p><section>mdo sde</section><text>sel ba 'di lta ste/ dper na dbyar kyi dus kyi tshe rtswa dang nags tshal dag shin du sngo bar 'gyur te/ de nas klu'i rgyal po kha brgya pa zhes bya ba gnas nas langs te rtswa dang shing gel pa dang sman dang nags tshal dag sreg par byed do/ /rigs kyi bu </text></item>
<item><p>263a5</p><section>mdo sde</section><text>de bzhin du theg pa chen po'i mdo'i rgyal po za ma tog bkod pa 'di ni sdig pa thams cad sreg par byed do/ /gang theg pa chen po'i mdo'i rgyal po thos pa'i sems can de dag ni bde ba dang ldan pa yin te/ rigs kyi bu de dag ni so so'i </text></item>
<item><p>263a6</p><section>mdo sde</section><text>skye bo ma yin par rig par bya'o/ /byang chub sems dpa' phyir mi ldog pa dang 'dra bar blta'o/ /de dag 'chi ba'i dus kyi tshe de bzhin gshegs pa bcu gnyis gshegs te/ rigs kyi bu ma 'jigs shig ma 'jigs shig /khyod kyis </text></item>
<item><p>263a7</p><section>mdo sde</section><text>theg pa chen po'i mdo'i rgyal po thos so/ /khyod slar 'khor bar mi 'khor bar 'gyur ro/ /slar skye ba dang rga ba dang 'chi ba mi mthong bar 'gyur ro/ /'ga' zhig 'dod pa dang bral la mi dga' zhing mi 'dod pa dang phrad par mi 'gyur ro/ /</text></item>
<item><p>263a8</p><section>mdo sde</section><text>rigs kyi bu bde ba can gyi 'jig rten gyi khams su song zhing de bzhin gshegs pa snang ba mtha' yas pa las dam pa'i chos thos par 'gyur ro zhes dbugs 'byin par mdzad de/ rigs kyi bu de ltar sems can de dag </text></item>
<item><p>263b1</p><section>mdo sde</section><text>bde bar mchi bar 'gyur ro/ /de nas byang chub sems dpa' sems dpa' chen po spyan ras gzigs kyi dbang pos bcom ldan 'das kyi zhabs la mgo bos phyag 'tshal te phyogs gcig tu song ngo / /de nas sgrib pa thams cad rnam par sel ba </text></item>
<item><p>263b2</p><section>mdo sde</section><text>cang mi zer bar 'dug go/ /lha dang klu dang gnod sbyin dang / lha ma yin dang nam mkha' lding dang / mi 'am ci dang lto 'phye chen po dang / mi dang mi ma yin pa de dag thams cad kyang dong ngo / /gang gi tshe na de dag dong ba de'i tshe bcom ldan 'das la tshe </text></item>
<item><p>263b3</p><section>mdo sde</section><text>dang ldan pa dga' bos 'di skad ces gsol to/ /bcom ldan 'das bdag cag gi bslab pa'i sdom pa bshad du gsol/ bcom ldan 'das kyis bka' stsal pa/ dge slong gang dag bsnyen par rdzogs par byed 'dod pa des thog ma kho </text></item>
<item><p>263b4</p><section>mdo sde</section><text>nar song ste sna tshogs pa dag gi gnas brtag par bya'o/ /brtags nas dge slong dag la btsun pa sna tshogs kyi gnas ni dag ste/ sna tshogs kyi gnas de na rus pa yang ma mchis so/ /bshang gci yang ma mchis te/ sna tshogs kyi </text></item>
<item><p>263b5</p><section>mdo sde</section><text>gnas de ni yongs su dag go/ /dge slong dag kyang bsnyen par rdzogs par bgyir rung ngo zhes sbran to/ /bcom ldan 'das kyis bka' stsal pa/ tshul khrims dang mi ldan pas ni bsnyen par rdzogs par mi bya'o/ /gsol pa dang </text></item>
<item><p>263b6</p><section>mdo sde</section><text>bzhi pa yang sbyin par mi bya'o/ /bar gyi gsol ba yang mi bya'o/ /mang du bshad ci dgos te/ dge slong dag tshul khrims dang mi ldan pa'i dge slong gis ni sna tshogs kyi gnas su yang 'gro bar mi bya na gsol ba dang bzhi ba </text></item>
<item><p>263b7</p><section>mdo sde</section><text>ba blta ci smos te/ de dag ni ston pa'i bstan pa 'jig par byed pa'o/ /tshul khrims dang mi ldan pa de dag ni sbyin gnas dag gi nang du gnas sbyin par mi bya'o/ /de dag ni gtsug lag khang gi phyi rol du gnas su gzhug </text></item>
<item><p>263b8</p><section>mdo sde</section><text>ste/ de dag la dge 'dun gyi zas kyang mi sbyin no/ /de dag la dge 'dun gyis yang 'os pa ma yin no/ /de dag la ni dge slong gi dngos po chung zad kyang med do/ /de nas bcom ldan 'das la tshe dang ldan pa dga' bos 'di </text></item>
<item><p>264a1</p><section>mdo sde</section><text>skad ces gsol to/ /bcom ldan 'das gang gi tshe na de 'dra ba'i sbyin gnas dag 'byung bar 'gyur/ bcom ldan 'das kyis bka' stsal pa/ nga mya ngan las 'das nas lo sum brgya na de 'dra ba'i sbyin gnas dag 'byung ste/</text></item>
<item><p>264a2</p><section>mdo sde</section><text>gang gtsug lag khang la khyim du 'du shes par 'dzin pa de dag ni bu pho dang bu mo dag gis yongs su bskor bar 'gyur ro/ /de dag ni dge 'dun gyi khri dang / khri'u dang tshang thur dang sngas dang / mal stan dag la spyod par ma 'os pa </text></item>
<item><p>264a3</p><section>mdo sde</section><text>la spyod par byed do/ /dge 'dun dag gi nye bar spyod pa la bshang ba dang gci bar byed do/ /mchil ma dag kyang 'dor zhing las kyi rnam par smin pa mi shes so/ /gang dge 'dun gyi nye bar spyod pa la mchil ma 'dor ba de dag ni lo bcu gnyis </text></item>
<item><p>264a4</p><section>mdo sde</section><text>su shing sA la'i tshal du kha khab kyi mig tsam gyi srog chags su skye'o/ /gang dge 'dun gyi so shing la spyod du ma 'os pa la spyod pa de dag ni ru sbal dang / chu srin dang nya'i nang du skye'o/ /gang dge 'dun gyi til dang 'bras dang rgya shug </text></item>
<item><p>264a5</p><section>mdo sde</section><text>dang / ku lan tha la sogs pa gang spyod par ma 'os pa la spyod pa de dag ni yi dgas kyi grong khyer du skye ste/ mgal ba 'dra zhing king rus bsgreng ba lta bu bdag gi skra dang spus khebs pa/ kha khab kyi mig tsam du gyur pa'i sdug </text></item>
<item><p>264a6</p><section>mdo sde</section><text>bsngal de dag lus la myong bar 'gyur ro/ /gang dge 'dun gyi zas kyis khyi gso bar byed pa de dag ni rigs dma' bar skye bar 'gyur ro/ /dbang po nyams par 'gyur ro/ /sgur po dang khyor por skye'o/ /gzhan gyi bzhin la lta </text></item>
<item><p>264a7</p><section>mdo sde</section><text>zhing slongs mo byed par 'gyur ro/ /de nas shi 'phos nas kyang nad bu can du 'gyur ro/ /lus las rnag dang khrag 'dzag par 'gyur ro/ /chu ba rnams 'khums par 'gyur ro/ /gang gi tshe na langs pa de na sha rnams sa la </text></item>
<item><p>264a8</p><section>mdo sde</section><text>lhags shing rus pa rnams snang bar 'gyur te/ de ltar de dag lo mang por/ lo brgya stong mang por lus kyi sdug bsngal myong bar 'gyur ro/ /gang dge 'dun gyi sa la mi 'os par spyod pa de dag ni bskal pa bcu </text></item>
<item><p>264b1</p><section>mdo sde</section><text>gnyis su 'o dod 'bod pa'i sems can dmyal ba chen por skye ste/ lcags kyi thu lum bsregs pa khar bcug nas mchu dang so dag kyang lhags/ rkan yang gas mgul pa yang tshig /snying dang rgyu ma dag kyang thams cad du thams </text></item>
<item><p>264b2</p><section>mdo sde</section><text>cad tshig nas rus pa'i lhag ma lus par 'gyur te/ dge slong dag de'i tshe las kyi rlung langs nas shi nas kyang slar 'tsho'o/ /de nas slar yang gshin rje skyong ba'i skyes bus bzung ngo / /de nas de dag gi las bdag gis bya ba'i las </text></item>
<item><p>264b3</p><section>mdo sde</section><text>kyi dbang gis lce chen po 'byung bar 'gyur zhing lce de'i steng du gshol brgya stong gis rmo bar 'gyur te/ de ltar lo brgya phrag stong du sems can dmyal ba'i sdug bsngal myong bar 'gyur ro/ /de nas shi 'phos nas me'i rdza ma'i sems </text></item>
<item><p>264b4</p><section>mdo sde</section><text>can dmyal ba chen por skyes te/ de nas gshin rje skyong ba'i skyes bu dag gis bzung nas lce de nyid la khab brgya stong gis 'bigs par byed do/ /de nas kyang las kyi dbang gis sos nas me'i 'obs su 'dor ro/ /me'i 'obs </text></item>
<item><p>264b5</p><section>mdo sde</section><text>de nas kyang phyung nas chu bo be'i da ra ni chen por 'dor ro/ /de nas 'chi ba'i dus byas nas sems can dmyal ba gzhan dag tu skyes te/ de ltar 'khyam pa las bskal pa gsum zad nas shi 'phos te 'dzam bu gling du dbul po dang /</text></item>
<item><p>264b6</p><section>mdo sde</section><text>dmus long gi nang du skye bar 'gyur ro/ /dga' bo de lta bas na dge 'dun dag gi rdzas ni bsrung bar bya'o/ /dge slong dag gang bslab pa sdom pas chos gos gsum bcang bar bya ste/ chos gos gcig ni dge 'dun la yid </text></item>
<item><p>264b7</p><section>mdo sde</section><text>brtan cing dge 'dun gyis spyad pa'i phyir ro/ /chos gos gnyis pa ni rgyal po'i pho brang du 'gro ba'i phyir ro/ /chos gos gsum pa ni grong dang / grong khyer dang grong 'dab dang / ye 'ur 'khod pa dang tshong 'dus dag gi phyir te/</text></item>
<item><p>264b8</p><section>mdo sde</section><text>dge slong dag gis chos gos de gsum bcang bar bya'o/ /gang tshul khrims dang ldan pa dang yon tan dang ldan pa'i dge slong dag gis ni des bslab tshigs bcas pa 'di gzung bar bya'o/ /dge slong dag dge 'dun gyi rdzas la </text></item>
<item><p>265a1</p><section>mdo sde</section><text>spyod par mi 'os pa dag gis ni yongs su spyad par mi bya'o/ /dge 'dun gyi ni me'i 'obs lta bu'o/ /dge 'dun gyi ni dug lta bu'o/ /dge 'dun gyi ni rdo rje lta bu'o/ /dge 'dun gyi ni khur lta bu'o/ /dug la ni gnyen po bya nus </text></item>
<item><p>265a2</p><section>mdo sde</section><text>kyi dge 'dun gyi la ni gnyen po bya mi nus so/ /de nas bcom ldan 'das la tshe dang ldan pa dga' bos 'di skad ces gsol to/ /bcom ldan 'das kyis bka' stsal pa'i bslab tshigs la dge slong gang dag 'dzin par bgyid </text></item>
<item><p>265a3</p><section>mdo sde</section><text>pa ni so sor thar pa'i sdom pas bsdams pa lags so/ /'dul ba la mngon pa lags so/ /bcom ldan 'das kyi bslab tshigs kyi rjes su bsrungs pa lags so/ /de nas tshe dang ldan pa dga' bos bcom ldan 'das kyi </text></item>
<item><p>265a4</p><section>mdo sde</section><text>zhabs la mgo bos phyag 'tshal te song ngo / /de nas nyan thos chen po de dag bdag bdag gi sangs rgyas kyi zhing du dong ngo / /lha dang klu dang / gnod sbyin dang / dri za dang nam mkha' lding dang / mi 'am ci dang lto 'phye chen po dang /</text></item>
<item><p>265a5</p><section>mdo sde</section><text>mi dang mi ma yin pa de dag kyang dong ngo / /bcom ldan 'das dgyes shing de skad ces bka' stsal pa dang / thams cad yod pa'i 'khor de dang lha dang mi dang / lha ma yin dang / dri zar bcas pa'i 'jig rten rnams bcom </text></item>
<item><p>265a6</p><section>mdo sde</section><text>ldan 'das kyis bka' stsal pa la mngon par dga'o/ /'phags pa za ma tog bkod pa zhes bya ba theg pa chen po'i mdo rdzogs so// // rgya gar skad du/ Ar+ya rad na ka raN Da nA ma ma hA yA na sU tra/</text></item>
<item><p>265a7</p><section>mdo sde</section><text>bod skad du/ 'phags pa dkon mchog gi za ma tog ces bya ba theg pa chen po'i mdo/ bam po dang po/ thams cad mkhyen pa la phyag 'tshal lo/ /'di skad bdag gis thos pa'i dus gcig na/ bcom ldan 'das mnyan yod </text></item>
<item><p>265a8</p><section>mdo sde</section><text>na rgyal bu rgyal byed kyi tshal mgon med zas sbyin gyi kun dga' ra ba na dge slong stong nyis brgya lnga bcu'i dge slong gis dge 'dun chen po dang byang chub sems dpa' khri dang thabs gcig tu bzhugs te/ yang de'i tshe bcom </text></item>
<item><p>265b1</p><section>mdo sde</section><text>ldan 'das smig ma'i ldum bu'i 'khor gyi khyams na 'khor brgya stong du mas yongs su bskor cing mdun gyis bltas te chos ston to/ /de nas 'jam dpal gzhon nur gyur pa byang chub sems dpa' lnga stong dang lhan cig </text></item>
<item><p>265b2</p><section>mdo sde</section><text>tu brgya byin dang tshangs pa dang / 'jig rten skyong ba rnams kyis yongs su bskor cing mdun du bdar te/ smig ma'i ldum bu'i 'khor gyi khyams ga la ba dang / bcom ldan 'das ga la ba der dong ste lhags pa dang / bcom ldan </text></item>
<item><p>265b3</p><section>mdo sde</section><text>'das kyi zhabs gnyis la mgo bos phyag 'tshal nas/ bcom ldan 'das la lan gsum bskor ba byas te byang chub sems dpa' de dag dang / brgya byin dang tshangs pa dang / 'jig rten skyong ba rnams dang lhan cig tu </text></item>
<item><p>265b4</p><section>mdo sde</section><text>phyogs gcig tu 'khod do/ /phyogs gcig tu 'khod nas/ bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das da ltar ci'i bka' mchid cig mdzad/ bcom ldan </text></item>
<item><p>265b5</p><section>mdo sde</section><text>'das bka' mchid de nyid kyi rjes rgyun mi 'chad par mdzad tu gsol/ de nas sangs rgyas kyi mthus tshe dang ldan pa rab 'byor gyis 'jam dpal gzhon nur gyur pa la 'di skad ces smras so/ /'jam dpal da ltar ni nyan </text></item>
<item><p>265b6</p><section>mdo sde</section><text>thos dang ldan pa'i bka' mchid mdzad na/ 'jam dpal bdag gis khyod la bskul gyis byang chub sems dpa' dang ldan pa'i bka' mchid brtsam par khyod spobs par gyis shig /'jam dpal gyis smras pa tshe dang ldan pa rab </text></item>
<item><p>265b7</p><section>mdo sde</section><text>'byor nyan thos dang / rang sangs rgyas thams cad ni byang chub sems dpa' dang ldan pa'i gtam gyi snod du gyur pa ma yin na/ btsun pa rab 'byor byang chub sems dpa' dang ldan pa'i gtam cir dgos/ rab 'byor gyis smras pa/ 'jam dpal 'dir </text></item>
<item><p>265b8</p><section>mdo sde</section><text>gang snod du gyur pa 'byung ba de dag la khyod kyis shod cig /'jam dpal gyis smras pa/ tshe dang ldan pa rab 'byor 'di na snod du gyur pa ni gang dag yin/ snod du ma gyur pa ni gang dag yin shes sam/ rab 'byor gyis smras pa/ 'jam </text></item>
<item><p>266a1</p><section>mdo sde</section><text>dpal bdag ni gzhan gyi sgra'i rjes su 'brang ba yin pas snod dang snod ma yin pa lta ci shes mod kyi 'on kyang 'jam dpal khyod byang chub sems dpa' dang ldan pa'i gtam brtsam par spobs par gyis </text></item>
<item><p>266a2</p><section>mdo sde</section><text>shig /'jam dpal gyis smras pa/ btsun pa rab 'byor gang su dag skyon med pa la zhugs pa de dag thams cad ni sangs rgyas kyi chos rnams kyi snod du ma gyur pa'o/ /btsun pa rab 'byor gang dag skyon </text></item>
<item><p>266a3</p><section>mdo sde</section><text>med pa la yang rtog cing sems can rnams la yang lta la skyon med par yang mi ltung zhing skyon dang yang lhan cig mi gnas pa de dag ni sangs rgyas kyi chos rnams kyi snod du gyur pa'o/ /btsun pa rab 'byor gzhan yang </text></item>
<item><p>266a4</p><section>mdo sde</section><text>gang dag mtshams la gnas par gyur pa/ slob pa dang mi slob pa'i chos la zhugs pa/ sems can thams cad la btang snyoms pa/ srid pa la me 'bar ba lta bur lta ba/ yid yongs su skyo ba/ khams gsum </text></item>
<item><p>266a5</p><section>mdo sde</section><text>thams cad kyis skrag pa/ skad cig tsam yang srid pa mngon par 'grub par mi dga' ba de dag ni sangs rgyas kyi chos rnams kyi snod du ma gyur pa'o/ / btsun pa rab 'byor gang dag phyi ma'i mtha'i bskal pa bye bar </text></item>
<item><p>266a6</p><section>mdo sde</section><text>go cha bgos pa/ srid pa thams cad kyis mi 'jig mi dngang ba/ khams gsum spyod yul ba/ dri ma gsum dang bral ba/ 'khor ba la skyed mos tshal dang gzhal med khang du 'du shes pa/ srid pa 'dod cing srid pa </text></item>
<item><p>266a7</p><section>mdo sde</section><text>thams cad la chags pa dang bral ba de dag ni sangs rgyas kyi chos rnams kyi snod du gyur pa'o/ /btsun pa rab 'byor gzhan yang gang dag 'dod chags dang / zhe sdang dang / gti mug dang / bag la nyal ba dang / kun tu dkris te </text></item>
<item><p>266a8</p><section>mdo sde</section><text>'dug pa dang / nyon mongs pa dang nye ba'i nyon mongs pa thams cad spangs pa de dag ni sangs rgyas kyi chos rnams kyi snod du ma gyur pa'o/ /btsun pa rab 'byor gang dag 'dod chags kyis chags pa yang ma yin la 'dod </text></item>
<item><p>266b1</p><section>mdo sde</section><text>chags spyod par yang ston pa/ zhe sdang gis sdang ba yang ma yin la zhe sdang spyod par yang ston pa/ gti mug gis rmongs pa yang ma yin la gti mug spyod par yang ston pa/ nyon mongs pa dang yang bral la khams gsum du yang </text></item>
<item><p>266b2</p><section>mdo sde</section><text>snang ba/ sams can thams cad la byams pa/ ma khengs pa/ ma zhum pa/ sems can thams cad kyi khur khyer ba/ de bzhin nyid kyi rjes su song ba/ dkon mchog gsum gyi gdung mi 'chad par bya ba'i phyir zhugs </text></item>
<item><p>266b3</p><section>mdo sde</section><text>pa/ rig pa gsum dang ldan pa/ rig pa mngon du gyur pa de dag ni sangs rgyas kyi chos rnams kyi snod du gyur pa'o/ /rab 'byor gyis smras pa/ 'jam dpal gal te/ chos kyi dbyings kyang gcig /de bzhin nyid kyang gcig /yang </text></item>
<item><p>266b4</p><section>mdo sde</section><text>dag pa'i mtha' yang gcig na snod dam snod ma yin pa de ji ltar mngon/ 'jam dpal gyis smras pa/ btsun pa rab 'byor 'di lta ste/ dper na rdza mkhan gyis 'jim pa'i gong bu gcig las snod rnam pa sna tshogs byas te/ snod de thams cad so </text></item>
<item><p>266b5</p><section>mdo sde</section><text>gcig tu btang na/ de la kha cig ni 'bru mar dang mar gyi snod du 'gyur/ kha cig ni sbrang rtsi dang li kha ra'i snod du 'gyur/ kha cig ni ngan pa mi gtsang ba'i snod du 'gyur te/ 'jim pa'i gong bu de dang so btang ba la ni tha dad pa chung zad kyang med do/ /btsun </text></item>
<item><p>266b6</p><section>mdo sde</section><text>pa rab 'byor de bzhin du chos kyi dbyings kyang gcig /de bzhin nyid kyang gcig /yang dag pa'i mtha' yang gcig mod kyi/ ji ltar las mngon par 'du byas pa bzhin du snod kyi khyad par du 'gyur ro/ /de la sbrang rtsi dang / li kha ra'i snod ji lta ba de </text></item>
<item><p>266b7</p><section>mdo sde</section><text>bzhin du byang chub sems dpa' thams cad la blta'o/ /'bru mar dang mar gyi snod ji lta ba de bzhin du nyan thos dang rang sangs rgyas thams cad la blta'o/ /ngan pa mi gtsang ba'i snod ji lta ba de bzhin du byis pa so so'i skye bo thams cad la blta'o/ /</text></item>
<item><p>266b8</p><section>mdo sde</section><text>rab 'byor gyis smras pa/ 'jam dpal rnam grangs gang gis gang dag snod du gyur pa de dag snod ma yin par 'gyur ba dang / gang dag snod ma yin pa de dag snod du gyur pa'i rnam grangs yod dam/ 'jam dpal gyis smras pa/ btsun pa rab 'byor </text></item>
<item><p>267a1</p><section>mdo sde</section><text>yod do/ /rab 'byor gyis smras pa/ rnam grangs gang gis na gang dag snod du gyur pa de dag snod ma yin par 'gyur ba dang / gang dag snod ma yin pa de dag snod du gyur pa yin/ 'jam dpal gyis smras pa/ btsun pa rab </text></item>
<item><p>267a2</p><section>mdo sde</section><text>'byor gang la la nyon mongs pa thams cad kyi snod du gyur pa bag chags kyi mtshams sbyor ba ma bcom pa de dag ni sangs rgyas kyi chos rnams kyi snod du ma gyur pa'o/ /btsun pa rab 'byor gang dag nyon mongs pa thams cad kyi snod </text></item>
<item><p>267a3</p><section>mdo sde</section><text>du ma gyur pa bag chags kyi mtshams sbyor ba bcom pa de dag ni sangs rgyas kyi chos rnams kyi snod du gyur pa'o/ /rab 'byor gyis smras pa/ 'jam dpal snod du ci zhig gzhug par bya/ 'jam dpal gyis smras pa/ btsun pa </text></item>
<item><p>267a4</p><section>mdo sde</section><text>rab 'byor ci yang ma yin no/ /de ci'i phyir zhe na/ gang gi tshe byang chub sems dpa' gzhug pa med pa dang / dbyung ba med pa la spyod pa de'i tshe snod kyi snying por rig par bya'o/ /gang gi tshe gzhug pa dang dbyung ba la spyod pa de'i tshe snod chag par </text></item>
<item><p>267a5</p><section>mdo sde</section><text>rig par bya'o/ /btsun pa rab 'byor 'di lta ste/ dper na namakha' ni rtswa dang / shing gel pa dang / sman dang / nags tshal thams cad kyi snod ces kyang bya la gang gi snod kyang ma yin no/ /btsun pa rab 'byor de bzhin du byang chub sems dpa' yang </text></item>
<item><p>267a6</p><section>mdo sde</section><text>sangs rgyas kyi chos thams cad kyi snod ces kyang bya la gang gi snod kyang ma yin no/ /btsun pa rab 'byor 'di lta ste/ dper na sa las skyes pa'i shing rnams ni snod nam mkha' yin pas rnam par skye'o/ /btsun pa rab 'byor de bzhin du lhag </text></item>
<item><p>267a7</p><section>mdo sde</section><text>pa'i bsam pa las skyes pa'i byang chub sems dpa' rnams kyang snod shes rab kyi pha rol tu phyin pa yin pas rnam par skye'o/ /rab 'byor gyis smras pa/ 'jam dpal ci byang chub sems dpa' rnam par skye 'am/ 'jam dpal </text></item>
<item><p>267a8</p><section>mdo sde</section><text>gyis smras pa/ btsun pa rab 'byor gal te nam mkha' rnam par skye na/ de'i phyir byang chub sems dpa' rnams kyang rnam par skye ba zhig na/ nam mkha' ni rnam par skye ba 'am/ yongs su nyams par mi 'gyur te/ btsun pa </text></item>
<item><p>267b1</p><section>mdo sde</section><text>rab 'byor de bzhin du byang chub sems dpa' rnams kyang rnam par skye bar yang mi 'gyur/ yongs su nyams par yang mi 'gyur ro/ /rab 'byor gyis smras pa/ 'jam dpal byang chub sems dpa' rnams rnam par </text></item>
<item><p>267b2</p><section>mdo sde</section><text>skye bar yang mi 'gyur/ yongs su nyams par yang mi 'gyur zhes bya ba ci las bsams te de skad smras/ 'jam dpal gyis smras pa/ nyon mongs pa rnam par skye bar yang mi 'gyur/ sangs rgyas kyi chos rnams </text></item>
<item><p>267b3</p><section>mdo sde</section><text>las yongs su nyams par yang mi 'gyur ro/ /rab 'byor gyis smras pa/ 'jam dpal nyon mongs pa rnams dang / sangs rgyas kyi chos rnams la tha dad du bya ba ci yod 'jam dpal gyis smras pa/ btsun pa rab 'byor </text></item>
<item><p>267b4</p><section>mdo sde</section><text>nyon mongs pa rnams dang / sangs rgyas kyi chos rnams la tha dad par bya ba ni chung zad kyang med do/ /btsun pa rab 'byor 'di lta ste/ dper na ri'i rgyal po ri rab kyi 'od kyis reg na gzugs thams cad 'di lta ste/ gser gyi kha </text></item>
<item><p>267b5</p><section>mdo sde</section><text>dog du kha dog gcig par 'gyur ro/ /btsun pa rab 'byor de bzhin du shes rab dang ye shes kyi snang bar byas pa'i nyon mongs pa rnams kyang 'di lta ste/ sangs rgyas kyi chos rnams kyi kha dog du kha dog gcig par 'gyur ro/ /</text></item>
<item><p>267b6</p><section>mdo sde</section><text>btsun pa rab 'byor de bas na shes rab dang ye shes kyis snang bar byas pa'i nyon mongs pa rnams dang / sangs rgyas kyi chos rnams la ni tha dad pa chung zad kyang med de/ de bas na chos thams cad sangs rgyas kyi chos shes bya'o/ /</text></item>
<item><p>267b7</p><section>mdo sde</section><text>rab 'byor gyis smras pa/ 'jam dpal ci'i phyir na chos thams cad sangs rgyas kyi chos shes bya/ 'jam dpal gyis smras pa/ btsun pa rab 'byor ji lta ba bzhin du rtogs pa'i phyir ro/ /rab 'byor gyis smras pa/ 'jam </text></item>
<item><p>267b8</p><section>mdo sde</section><text>dpal ji lta ba bzhin zhes bya bas ci zhig bstan par 'gyur/ 'jam dpal gyis smras pa/ thogs ma ji lta bar tha mar yang de bzhin du de bzhin nyid las phyir mi ldog pas de'i phyir ji lta ba bzhin zhes bya'o/ /rab 'byor </text></item>
<item><p>268a1</p><section>mdo sde</section><text>gyis smras pa/ 'jam dpal thog ma dang tha ma zhes bya bas ci zhig bstan par 'gyur/ 'jam dpal gyis smras pa/ thog ma ni stong pa nyid/ tha ma ni stong pa nyid de bas na thog ma dang tha ma zhes bya'o/ /rab 'byor gyis smras </text></item>
<item><p>268a2</p><section>mdo sde</section><text>pa/ 'jam dpal stong pa nyid dang / dben pa nyid la tha dad du bya ba ci yod/ 'jam dpal gyis smras pa/ btsun pa rab 'byor 'di ji snyam du sems/ gser dang sa le sbram la tha dad du bya ba yod dam/ rab 'byor gyis smras pa/ /'jam dpal ming du </text></item>
<item><p>268a3</p><section>mdo sde</section><text>btags pa la ni tha dad pa yod do/ /'jam dpal gyis smras pa/ /btsun pa rab 'byor de bzhin du 'di lta ste/ stong pa nyid dang / dben pa nyid 'di ni ming dang brda tsam du zad de/ ming dang brda la ni mkhas pa rnams mngon par zhen pa med kyi/ byis pa rnams </text></item>
<item><p>268a4</p><section>mdo sde</section><text>mngon par zhen to/ /rab 'byor gyis smras pa/ 'jam dpal byis pa'i mtshan nyid ni ji lta bu/ mkhas pa zhes bya ba'i mtshan nyid ni ji lta bu yin/ 'jam dpal gyis smras pa/ btsun pa rab 'byor bcom ldan 'das kyis byis pa ni las kyi mtshan </text></item>
<item><p>268a5</p><section>mdo sde</section><text>nyid do/ /mkhas pa ni chos kyi mtshan nyid do zhes gsungs so/ /rab 'byor gyis smras pa/ 'jam dpal las kyi mtshan nyid ji lta bu yin/ 'jam dpal gyis smras pa/ btsun pa rab 'byor rten cing 'brel bar 'byung ba'i mtshan nyid ni las te/</text></item>
<item><p>268a6</p><section>mdo sde</section><text>de la gang dag mngon par 'du byed pa de dag gi ni yod par mngon no/ /gang dag mngon par 'du mi byed pa de dag gi ni med par mngon no/ /de la byis pa rnams ni mngon par 'du byed pas de dag gi ni yod par mngon no/ /mkhas pa rnams ni </text></item>
<item><p>268a7</p><section>mdo sde</section><text>mngon par 'du mi byed pas de dag gi ni med par mngon te/ de la gang yod pa dang / gang med pa'i dbus de ni 'phags pa rnams kyi spyod yul lo/ /'phags pa'i spyod yul gang yin pa de ni 'phags pa ma yin pa </text></item>
<item><p>268a8</p><section>mdo sde</section><text>rnams kyi spyod yul ma yin no/ /rab 'byor gyis smras pa/ 'jam dpal 'phags pa zhes bya bas ci zhig bstan par 'gyur/ 'jam dpal gyis smras pa/ btsun pa rab 'byor 'phags pa zhes bya ba de ni </text></item>
<item><p>268b1</p><section>mdo sde</section><text>rdul med cing nyon mongs pa med pa la yang dag par 'du ba'i gzhi'o/ /rab 'byor gyis smras pa/ 'jam dpal rnam grangs gang gis chos thams cad rdul med cing / nyon mongs pa med pa la yang dag par 'du bar 'gyur </text></item>
<item><p>268b2</p><section>mdo sde</section><text>ba'i rnam grangs yod dam/ 'jam dpal gyis smras pa/ btsun pa rab 'byor yod do/ /rab 'byor gyis smras pa/ rnam grangs gang yin/ 'jam dpal gyis smras pa/ btsun pa rab 'byor 'di lta ste/ dper na rgya mtsho </text></item>
<item><p>268b3</p><section>mdo sde</section><text>chen por chu thams cad yang dag par 'du ste/ de yang 'di lta ste/ lan tshwa'i ror ro gcig go/ /btsun pa rab 'byor de bzhin du chos thams cad kyang rdul med cing nyon mongs pa med pa yang dag par 'du zhing / de yang 'di lta ste </text></item>
<item><p>268b4</p><section>mdo sde</section><text>rnam par grol ba'i ror ro gcig go/ /rab 'byor gyis smras pa/ 'jam dpal gang las rnam par thar bar bya ba'i phyir rnam par grol ba ston/ 'jam dpal gyis smras pa/ btsun pa rab 'byor 'di ji snyam du sems/</text></item>
<item><p>268b5</p><section>mdo sde</section><text>gang yod na 'ching bar 'gyur/ rab 'byor gyis smras pa/ 'jam dpal mi shes pa yod na 'ching bar 'gyur ro/ /'jam dpal gyis smras pa/ btsun pa rab 'byor de bas na mi shes pa las rnam par thar bar bya ba'i phyir </text></item>
<item><p>268b6</p><section>mdo sde</section><text>rnam par grol ba bstan to/ /rab 'byor gyis smras pa/ 'jam dpal chos thams cad la tha dad par bya ba med na shes pa 'am mi shes par ji ltar bstan/ 'jam dpal gyis smras pa/ btsun pa rab 'byor 'di lta ste/</text></item>
<item><p>268b7</p><section>mdo sde</section><text>dper na dpyid kyis bsros pa'i chu la ni dro ba zhes bstan to/ /chu de nyid grang ba'i dus su ni grangs zhes bstan te/ /chu de la ni tha dad du bya ba cung zad kyang med do/ /btsun pa rab 'byor de bzhin du tshul bzhin ma yin </text></item>
<item><p>268b8</p><section>mdo sde</section><text>pa'i yid la byed pas bsros pa'i sems la ni mi shes pa zhes bstan to/ /tshul bzhin yid la byed pa la ni shes pa zhes bstan te/ de la nang gi byed pa'i skyes bu de'i shes pa 'am/ mi shes par bstan pa ni gang yang med do/ /</text></item>
<item><p>269a1</p><section>mdo sde</section><text>rab 'byor gyis smras pa/ 'jam dpal don de ni rtogs par dka' ba'o/ /'jam dpal gyis smras pa/ btsun pa rab 'byor gnyis la spyod pa rnams kyis so/ /rab 'byor gyis smras pa/ 'jam dpal don de ni mthong bar </text></item>
<item><p>269a2</p><section>mdo sde</section><text>dka'o/ /'jam dpal gyis smras pa/ btsun pa rab 'byor shes rab kyi mig dang bral ba rnams kyis so/ /rab 'byor gyis smras pa/ 'jam dpal don de ni gting dpag dka' ba'o/ /'jam dpal gyis smras pa/ /</text></item>
<item><p>269a3</p><section>mdo sde</section><text>btsun pa rab 'byor gting ma rnyed pa rnams kyis so/ /rab 'byor gyis smras pa/ 'jam dpal don de ni shes par dka' ba'o/ /'jam dpal gyis smras pa/ btsun pa rab 'byor lhag pa'i nga rgyal can rnams kyis </text></item>
<item><p>269a4</p><section>mdo sde</section><text>so/ /rab 'byor gyis smras pa/ 'jam dpal don de ni go bar dka' ba'o/ /'jam dpal gyis smras pa/ btsun pa rab 'byor byang chub kyi yan lag dang bral ba rnams kyis so/ /rab 'byor gyis smras pa 'jam </text></item>
<item><p>269a5</p><section>mdo sde</section><text>dpal don de ni mos par dka' ba'o/ /'jam dpal gyis smras pa/ btsun pa rab 'byor kun gzhi la dga' ba rnams kyis so/ /rab 'byor gyis smras pa/ 'jam dpal don de ni brtag mi nus pa'o/ /'jam dpal gyis </text></item>
<item><p>269a6</p><section>mdo sde</section><text>smras pa/ 'di ltar der mtshan ma kun du mi 'byung ngo / /rab 'byor gyis smras pa/ 'jam dpal don de ni rtog ge'i spyod pa ma yin pa'o/ /'jam dpal gyis smras pa/ 'di ltar de la so sor rnam par rig pa med do/ /rab </text></item>
<item><p>269a7</p><section>mdo sde</section><text>'byor gyis smras pa/ 'jam dpal don de ni mchog tu 'phags pa'o/ /'jam dpal gyis smras pa/ 'di ltar de ni bsngo ba'i 'du shes dang bral ba'o/ /rab 'byor gyis smras pa/ 'jam dpal don de ni mkhas pa dang 'dzangs </text></item>
<item><p>269a8</p><section>mdo sde</section><text>pas rigs pa'o/ /'jam dpal gyis smras pa/ 'di ltar de ni bdag nyid kyis rig pa'o/ /rab 'byor gyis smras pa/ 'jam dpal de bzhin gshegs pas gang don du na don ni don ma yin pa'o zhes de skad bshad pa tshig de'i dgongs </text></item>
<item><p>269b1</p><section>mdo sde</section><text>pa'i tshig bshad pa ji lta bu yin/ 'jam dpal gyis smras pa/ btsun pa rab 'byor don ces bya ba ni brjod tu med pa'i don to/ /de la gang dag brjod tu yod pa'i don la spyod pa de dag gi don ni don ma yin te/ de bas na bcom ldan 'das kyis don du na don de ni don ma </text></item>
<item><p>269b2</p><section>mdo sde</section><text>yin pa'o zhes de skad bka' stsal to/ /gzhan yang btsun pa rab 'byor don ces bya ba ni dben pa'i don to/ /de la gang dag lus dang / ngag dang / sems dang mtshungs par ldan pa'i don la spyod pa de dag gi don ni don ma yin te/ de bas na bcom ldan 'das </text></item>
<item><p>269b3</p><section>mdo sde</section><text>kyi don du na don ni don ma yin pa'o zhes de skad ces bka' stsal to/ /rab 'byor gyis smras pa/ 'jam dpal chos thams cad chos ma yin pa'o zhes bcom ldan 'das kyis ci las dgongs te de skad bka' stsal/ 'jam </text></item>
<item><p>269b4</p><section>mdo sde</section><text>dpal gyis smras pa/ btsun pa rab 'byor bcom ldan 'das kyis chos kyi rnam grangs gzings dang 'dra bar shes pa rnams kyis chos nyid kyang spang bar bya na chos ma yin pa lta ci smos shes de skad ces bka' stsal te/ gang spang bar </text></item>
<item><p>269b5</p><section>mdo sde</section><text>bya ba de ni chos dang chos ma yin pa zhes mi bya'o/ /rab 'byor gyis smras pa/ 'jam dpal ci sangs rgyas kyi chos rnams kyang chos ma yin nam/ 'jam dpal gyis smras pa/ btsun pa rab 'byor sangs rgyas kyi chos rnams la ni </text></item>
<item><p>269b6</p><section>mdo sde</section><text>yang dag par grub pa gang yang med do/ /gang yang dag par grub pa ma yin pa de ni chos dang chos ma yin pa zhes mi bya'o/ /de bas na bcom ldan 'das kyis kyang chos thams cad ni chos ma yin pa'o zhes de skad ces bka' </text></item>
<item><p>269b7</p><section>mdo sde</section><text>stsal to/ /rab 'byor gyis smras pa/ 'jam dpal las dang po pa'i byang chub sems dpa' dag bshad pa 'di thos nas mi skrag mi dngang dngang bar mi 'gyur ba ni ngo mtshar to/ /'jam dpal gyis smras pa/ btsun pa rab 'byor 'di ji snyam du </text></item>
<item><p>269b8</p><section>mdo sde</section><text>sems/ brgya la seng ge'i phru gus seng ge'i sgra thos nas skrag gam/ dngang ngam/ /dngang bar 'gyur ram/ ngang pa'i rgyal po'i phru gu nam mkha'i dkyil na 'phur ba na ngang pa'i sgra thos nas skrag gam/ dngang ngam/ /dngang bar 'gyur ram/</text></item>
<item><p>270a1</p><section>mdo sde</section><text>rab 'byor gyis smras pa/ 'jam dpal de ni ma yin te/ seng ge'i phru gu rang gi sgra dang / ngang pa'i rgyal po'i phru gu rang gi spyod yul gyis mi skrag go/ /'jam dpal gyis smras pa/ btsun pa rab 'byor de bzhin </text></item>
<item><p>270a2</p><section>mdo sde</section><text>du de bzhin gshegs pa'i rigs dang / gdung las skyes pa'i byang chub sems dpa' de bzhin nyid dang / stong pa nyid las nges par byung ba de rnams ni chos thams cad dang / sgra thams cad dang / bshad pa thams cad </text></item>
<item><p>270a3</p><section>mdo sde</section><text>kyis mi skrag mi dngang dngang bar mi 'gyur mod kyi/ btsun pa rab 'byor 'on kyang gang yod na skrag par 'gyur shes sam/ rab 'byor gyis smras pa/ 'jam dpal 'jig tshogs la lta ba yod na skrag par 'gyur ro/ /</text></item>
<item><p>270a4</p><section>mdo sde</section><text>'jam dpal gyis smras pa/ btsun pa rab 'byor 'jig tshogs la lta ba de byang chub sems dpas yongs su shes te/ de bas na chos thams cad kyis mi skrag go/ /de sgra thams cad dang / bshad pa thams cad kyis </text></item>
<item><p>270a5</p><section>mdo sde</section><text>mi skrag mi dngang dngang bar mi 'gyur ro/ /rab 'byor gyis smras pa/ 'jam dpal gal te byang chub sems dpas 'jig tshogs la lta ba yongs su shes na de ji ltar 'bras bu ma thob/ 'jam dpal gyis smras pa/ btsun pa </text></item>
<item><p>270a6</p><section>mdo sde</section><text>rab 'byor byang chub sems dpa' ni 'bras bu thob par 'dod pa'i phyir 'jig tshogs la lta ba yongasu shes pa ma yin gyi/ 'bras bu 'thob pa la btang snyoms su bya ba dang / sangs rgyas kyi chos thob par 'dod pa'i phyir sems </text></item>
<item><p>270a7</p><section>mdo sde</section><text>can thams cad la snying rje chen pos sbyor ba'i byang chub sems dpas 'jig tshogs la lta ba yongs su shes te/ de bas na 'bras bu mi 'thob bo/ /rab 'byor gyis smras pa/ 'jam dpal byang chub sems dpa'i thabs gang gis byang chub sems </text></item>
<item><p>270a8</p><section>mdo sde</section><text>dpas 'jig tshogs la lta ba yongs su shes la 'bras bu yang mi 'thob pa de ni thabs chen po yin no/ /'jam dpal gyis smras pa/ btsun pa rab 'byor 'di ltar byang chub sems dpa'i ye shes kyi dbyings na thabs dang shes rab </text></item>
<item><p>270b1</p><section>mdo sde</section><text>kyis yang dag par zin pa ste/ de bas na byang chub sems dpa' de 'jig tshogs la blta ba yang yongs su shes la 'bras bu yang mi thob bo/ /btsun pa rab 'byor 'di lta ste/ dper na skyes bu chen po che zhig gis mtshon cha rnon pos shing sA </text></item>
<item><p>270b2</p><section>mdo sde</section><text>la chen po bcad na/ de ril gyis chad bzhin du de nyid na 'dug ste mi 'gyel lo/ /btsun pa rab 'byor de bzhin du byang chub sems dpa'i ye shes kyi dbyings kyang thabs dang shes rab kyis yang dag par zin te/ de bas na byang chub sems dpa' </text></item>
<item><p>270b3</p><section>mdo sde</section><text>de 'jig tshogs la lta ba yang yongs su shes la 'bras bu yang mi 'thob bo/ /btsun pa rab 'byor gang shing sA la chen po de char pa chen po bab ste gsher cing rlan par gyur na slar yang skye zhing yal ga dang / lo ma dang /</text></item>
<item><p>270b4</p><section>mdo sde</section><text>me tog dang / 'bras bu dag kyang 'byung la/ gang sems can thams cad kyi nye bar 'tsho bar 'gyur ba de lta bu'i dus dang / de lta bu'i skabs kyang yod do/ /btsun pa rab 'byor de bzhin du byams pa chen po dang / snying rje chen pos </text></item>
<item><p>270b5</p><section>mdo sde</section><text>gsher cing rlan pa'i byang chub sems dpa' yang 'jig tshogs la blta ba yang yongs su shes la khams gsum du yang skye zhing gang sems can thams cad kyi nye bar 'tsho bar 'gyur ba tshe dang / rigs dang / skye bar yang ston par byed </text></item>
<item><p>270b6</p><section>mdo sde</section><text>do/ /btsun pa rab 'byor gang shing sA la chen po de rlung chen po'i shugs kyis phul na sa la ltung bar 'gyur ba de lta bu'i dus dang / de lta bu'i skabs kyang yod do/ /btsun pa rab 'byor de bzhin du ye shes chen po'i rlung gi shugs kyis </text></item>
<item><p>270b7</p><section>mdo sde</section><text>phul na byang chub sems dpa' byang chub kyi snying po 'gog par ltung ngo / /de nas bcom ldan 'das kyis 'jam dpal gzhon nur gyur pa la legs so zhes bya ba byin te/ 'jam dpal khyod kyis byang chub sems dpa' rnams kyi thabs dang shes </text></item>
<item><p>270b8</p><section>mdo sde</section><text>rab kyis yang dag par zin pa'i ye shes kyi dbyings dang / byams pa chen po dang / snying rje chen po dang ldan pa'i chos bstan pa de ni legs par bshad de/ legs so legaso/ /'jam dpal 'on kyang dpe gang dag bstan pas byang chub sems dpa'i thabs </text></item>
<item><p>271a1</p><section>mdo sde</section><text>dang shes rab shes par 'gyur ba'i dpe ngas kyang bstan gyis nyon cig /'jam dpal 'di lta ste/ dper na klu'i rgyal po mthu dang ldan pas sems pa'i dbang gis sprin gyi phung po gcig las char pa'i bdag nyid dang glog gi </text></item>
<item><p>271a2</p><section>mdo sde</section><text>phreng ba yang gtong ngo / /skye bar byed pa'i bdag nyid chu'i rgyun kyang gtong ngo / /'jam dpal de bzhin du byang chub sems dpa'ang thabs dang shes rab dang / ye shes kyi sprin gcig las sems can so so'i skye bo rnams </text></item>
<item><p>271a3</p><section>mdo sde</section><text>yongs su smin par bya ba'i phyir byis pa so so'i skye bo thams cad kyi spyod pa yang ston to/ /gdul bar bya ba'i sems can rnams gdul ba'i phyir 'phags pa thams cad kyi spyod pa yang ston to/ /'jam dpal 'di lta ste/</text></item>
<item><p>271a4</p><section>mdo sde</section><text>dper na ri'i rgyal po gangs ri la dri'i shing zhig yod de/ de'i rtsa ba'i dri yang gzhan sdong po'i dri yang gzhan/ yal ga'i dri yang gzhan/ lo ma'i dri yang gzhan/ me tog gi dri yang gzhan/ 'bras bu'i dri yang gzhan no/ /</text></item>
<item><p>271a5</p><section>mdo sde</section><text>'jam dpal de bzhin du dri'i shing lta bu'i byang chub sems dpa'i lus de yang sems can rnams ji ltar mos pa bzhin du so so ci rigs par chos kyi dri gtong ste/ snying rje chen po'i rtsa ba'i dri de las kyang mi g.yo'o/ /'jam </text></item>
<item><p>271a6</p><section>mdo sde</section><text>dpal 'di lta ste/ dper na brgya byin thogs pa'i nor bu rin po che lha rnams kyi dbang po brgya byin gyi mgul du thogs na/ de la sum bcu rtsa gsum gyi gnas thams cad dang / lha rnams kyi dbang po brgya byin gyi dga' ba dang /</text></item>
<item><p>271a7</p><section>mdo sde</section><text>rtse ba'i tshogs thams cad snang yang nor bu rin po che de ni rnam par mi rtog go/ /'jam dpal de bzhin du nor bu rin po che dag pa lta bu'i byang chub sems dpa'i ye shes kyi dbyings de yang bya ba thams cad kyang ston la/ thams cad du yang rnam par </text></item>
<item><p>271a8</p><section>mdo sde</section><text>mi rtog go/ /'jam dpal 'di lta ste/ dper na nor bu rin po che yid bzhin du 'gro ba zhes bya ba zhig yod de/ de ni sems can thams cad kyi bsam pa ji lta ba bzhin du yongs su rdzogs par byed kyang nor bu rin po che de ni rnam par mi rtog go/ /'jam </text></item>
<item><p>271b1</p><section>mdo sde</section><text>dpal de bzhin du nor bu rin po che lta bur lhag pa'i bsam pa dag pa'i byang chub sems dpa' yang sems can thams cad kyi bsam pa ji lta ba bzhin yongs su rdzogs par byed kyang byang chub sems dpa' de ni rnam par mi rtog go/ /</text></item>
<item><p>271b2</p><section>mdo sde</section><text>'jam dpal 'di lta ste/ dper na nam mkha' la me yang 'bar zhing char pa yang 'bab mod kyi/ nam mkha' la ni tsha ba'ang med grang bar 'gyur ba 'ang med do/ /'jam dpal de bzhin du thabs mkhas pa'i byang chub sems dpa' yang kun du </text></item>
<item><p>271b3</p><section>mdo sde</section><text>'bar ba'i khams gsum na yang gnas shing mya ngan las 'das pa'i zhi ba la 'ang spyod mod kyi/ tsha ba 'ang med/ grang bar 'gyur ba'ang med do/ /'jam dpal 'di lta ste/ dper na nam mkha' la dug gi shing yang skye/ sman gyi shing yang </text></item>
<item><p>271b4</p><section>mdo sde</section><text>skye mod kyi/ nam mkha' la ni dug gi shing gis nyon mongs par yang mi 'gyur/ sman gyi shing gis rnam par byang bar yang mi 'gyur ro/ /'jam dpal de bzhin du thabs mkhas pa'i byang chub sems dpa' yang dug gi shing lta </text></item>
<item><p>271b5</p><section>mdo sde</section><text>bu'i phung po yang 'chang / sman gyi shing lta bu'i dbang po yang 'chang mod kyi/ phung po'i nyon mongs pas nyon mongs par yang mi 'gyur/ rnam par dag pa'i dbang pos rnam par byang bar yang mi 'gyur la/ gnyi ga'i bya ba yang byed do/ /'jam </text></item>
<item><p>271b6</p><section>mdo sde</section><text>dpal 'di lta ste dper na chu'i snod bu gu brgya yod pa la/ bu gu gcig bkag na thams cad nas mi 'dzag go/ /bu gu gcig phye na thams cad nas kyang 'dzag go/ /'jam dpal de bzhin du byang chub sems dpa' </text></item>
<item><p>271b7</p><section>mdo sde</section><text>mnyam par bzhag pa'i tshe mngon par shes pa chen po la yongs su rdzogs par byed kyi yul la mi 'dzag go/ /yang langs pa na 'di lta ste/ sems can thams cad la so so ji ltar 'os par chos bstan pa'i phyir yul </text></item>
<item><p>271b8</p><section>mdo sde</section><text>thams cad du zag go/ /'jam dpal 'di lta ste dper na mchog tu mthu dang ldan pa'i rta cang shes ni rta zhon pa la srung bar byed de/ bdag la ni de lta ma yin no/ /'jam dpal de bzhin du snying rje chen po thob pa'i byang chub sems dpa' mchog </text></item>
<item><p>272a1</p><section>mdo sde</section><text>tu mthu dang ldan pa dag ni sems can rnams la srung bar byed de/ bdag la ni de lta ma yin no/ /'jam dpal 'di lta ste/ dper na ri dgas kyi rgyal po seng ge ni me 'bar ba ma gtogs par cis kyang mi </text></item>
<item><p>272a2</p><section>mdo sde</section><text>'jigs so/ /'jam dpal de bzhin du byang chub sems dpa' yang nyan thos dang / rang sangs rgyas kyi sar ltung ba ma gtogs par cis kyang mi 'jigs so/ /'jam dpal 'di lta ste dper na bal glang gi </text></item>
<item><p>272a3</p><section>mdo sde</section><text>rgyal po sa srung gi bu ni dud 'gro'i skye gnas su gtogs mod kyi/ sum bcu rtsa gsum pa'i lha rnams dang / lha rnams kyi dbang po brgya byin gyi bsod nams bsags pa'i phyir dga' ba dang rtse ba'i tshogs </text></item>
<item><p>272a4</p><section>mdo sde</section><text>thams cad so so ci rigs par ston to/ /'jam dpal de bzhin du byang chub sems dpa' dud 'gro'i skye gnas su song yang 'di lta ste/ sems can rnams so so ci rigs par yongs su smin par bya ba'i </text></item>
<item><p>272a5</p><section>mdo sde</section><text>phyir chos kyi tshogs thams cad ston to/ /'jam dpal 'di lta ste/ dper na gang gtsub stan las byung ba dang / gang nor bu rin po che las byung ba'i me de gnyi ga yang tsha ba'i bdag nyid do/ /'jam dpal de bzhin du byang </text></item>
<item><p>272a6</p><section>mdo sde</section><text>chub sems dpa' gang sems dang po bskyed pa dang / gang byang chub kyi snying po la 'dug pa'i sems tha ma bskyed pa de gnyi ga yang sems can rnams kyi nyon mongs pa sreg pa'i bdag nyid do/ /'jam dpal 'di lta ste dper na dri </text></item>
<item><p>272a7</p><section>mdo sde</section><text>'i shing sna tshogs rnams ni de dag thams cad khams bzhis yongs su bzung ste skye'o/ /'jam dpal de bzhin du byang chub sems dpa' rnams kyi dge ba'i rtsa ba sna tshogs kyi tshogs bsags pa de dag thams cad kyang / byang chub </text></item>
<item><p>272a8</p><section>mdo sde</section><text>kyi sems kyis yongs su bzung zhing thams cad mkhyen pa nyid du bsngos na skye'o/ /'jam dpal 'di lta ste dper na 'khor los sgyur ba'i rgyal po'i 'khor lo rin po che gang du 'gro ba der 'khor los sgyur ba'i rgyal po'i dpung gi </text></item>
<item><p>272b1</p><section>mdo sde</section><text>tshogs thams cad 'dong ngo / /'jam dpal de bzhin du byang chub sems dpa'i thabs dang ldan pa'i shes rab kyi pha rol tu phyin pa gang du 'gro ba der byang chub sems dpa'i byang chub kyi phyogs kyi chos thams cad 'dong ngo / /</text></item>
<item><p>272b2</p><section>mdo sde</section><text>'jam dpal 'di lta ste/ dper na bya'i rgyal po ka la ping ka'i phru gu sgong nga'i sbubs na 'dug pa sgong nga ma chag cing sbubs nas ma byung yang 'di lta ste/ sgra yid tu 'ong ba ka la ping ka'i sgra nyid sgrogs so/ /'jam dpal de </text></item>
<item><p>272b3</p><section>mdo sde</section><text>bzhin du byang chub sems dpa' ma rig pa'i sgo nga'i sbubs su zhugs pa/ 'jig tshogs la lta ba ma bcom pa/ khams gsum nas mngon par ma byung yang 'di lta ste/ sgra stong pa nyid dang / mtshan ma med pa dang / smon pa </text></item>
<item><p>272b4</p><section>mdo sde</section><text>med pa dang / mngon par 'du bya ba med pa dang / sangs rgyas kyi chos kyi sgra nyid sgrogs so/ /'jam dpal 'di lta ste dper na ka la ping ka rma bya'i nang du song na ka la ping ka'i sgra mi sgrogs so/ /ka la ping ka'i nang du song na ni ka la ping ka'i </text></item>
<item><p>272b5</p><section>mdo sde</section><text>sgra sgrogs so/ /'jam dpal de bzhin du byang chub sems dpa' nyan thos dang / rang sangs rgyas kyi nang du song na sangs rgyas kyi chos bsam gyis mi khyab pa'i sgra mi sgrogs so/ /byang chub sems dpa'i nang du song na ni sangs rgyas kyi chos </text></item>
<item><p>272b6</p><section>mdo sde</section><text>bsam gyis mi khyab pa'i sgra sgrogs so/ /'jam dpal 'di lta ste/ dper na rnam par 'thor rlung ni 'dzam bu'i gling gi shing ngam/ khang pa 'am/ gzhal med khang ngam/ sa phyogs rnams kyis bzod par mi nus so/ /'jam dpal de bzhin du </text></item>
<item><p>272b7</p><section>mdo sde</section><text>sangs rgyas kyi chos bsam gyis mi khyab pa byang chub sems dpa' rnams yongs su sgrogs pa na sangs rgyas kyi byin gyi brlabs kyis byin gyis ma brlabs pa'i nyan thos dang / rang sangs rgyas rnams kyis mos pa'am/ dad par mi nus </text></item>
<item><p>272b8</p><section>mdo sde</section><text>te gang dag sangs rgyas kyis byin gyis brlabs pa de dag ni mos shing yid ches so/ /'jam dpal 'di lta ste/ dper na nyi ma'i 'od ni gtsang ba dang mi gtsang ba gnyi ga la 'char mod kyi/ gtsang ba la yang rjes su chags par mi byed/ mi gtsang ba </text></item>
<item><p>273a1</p><section>mdo sde</section><text>la yang khong khro bar mi byed de/ nyi ma'i dkyil 'khor ni gang du yang brjod par bya ba ma yin no/ /'jam dpal de bzhin du byang chub sems dpa'i ye shes kyi 'od zer kyang nyan thos dang / so so'i skye bo la 'char mod kyi/ nyan thos rnams </text></item>
<item><p>273a2</p><section>mdo sde</section><text>la rjes su chags par yang mi byed/ so so'i skye bo rnams la khong khro bar yang mi byed/ byang chub sems dpa' ni gang du yang brjod par bya ba ma yin no/ /'jam dpal 'di lta ste/ dper na nam shing yongs 'du sa brtol gyi lo ma lhags par </text></item>
<item><p>273a3</p><section>mdo sde</section><text>gyur pa de'i tshe sum bcu rtsa gsum pa'i lha rnams ring por mi thogs par shing yongs 'du sa brtol 'di me tog dang / 'bras bu dang ldan par 'gyur ro snyam nas yid dga' bar 'gyur ro/ /'jam dpal de bzhin du nam byang chub sems dpa' </text></item>
<item><p>273a4</p><section>mdo sde</section><text>bdog pa thams cad yongs su gtong bar gyur pa de'i tshe ring por mi thogs par byang chub sems dpa' 'di ni sems can thams cad la sangs rgyas kyi chos kyi me tog dang / 'bras bu sbyin par 'gyur ro zhes sangs rgyas bcom ldan 'das rnams bstod </text></item>
<item><p>273a5</p><section>mdo sde</section><text>par 'gyur ro/ /'jam dpal 'di lta ste/ dper na shing gang dag rlung gis btud/ kun du btud/ rab tu btud pa de dag 'gyel bar 'jigs par med do/ /'jam dpal de bzhin du byang chub sems dpa' gang dag sems can thams cad la 'dud/ kun du 'dud/</text></item>
<item><p>273a6</p><section>mdo sde</section><text>rab tu 'dud pa de dag nyan thos dang / rang sangs rgyas kyi sar ltung bar 'jigs pa med do/ /'jam dpal 'di lta ste/ dper na chu ni gang du dma' ba der 'bab bo/ /'jam dpal de bzhin du nga rgyal med pa'i byang chub sems dpa'ang thams cad mkhyen pa nyid ga la ba der </text></item>
<item><p>273a7</p><section>mdo sde</section><text>'gro'o/ 'jam dpal 'di lta ste/ dper na nam rgya mtsho chen po dang po gnas pa de'i tshe sa chen po thams cad kyi nang na dma' ba'i sa phyogs der dang por gnas te/ de nas 'bab chu'i rgyun thams cad tshegs chung ngus der mngon du 'bab par </text></item>
<item><p>273a8</p><section>mdo sde</section><text>'gyur ro/ /'jam dpal de bzhin du nga rgyal med pa'i byang chub sems dpa' de la tshegs chung ngus sangs rgyas kyi chos thams cad thams cad du mngon sum du 'gyur ro/ /'jam dpal 'di lta ste dper na nor bu rin po che rdo rjes nor bu rin po che </text></item>
<item><p>273b1</p><section>mdo sde</section><text>thams cad 'bigs mod kyi/ nor bu rin po che rdo rje de ni de dag gis mi phigs so/ /'jam dpal de bzhin du byang chub sems dpa' nyan thos dang / rang sangs rgyas rnams 'dul mod kyi de dag gi gdul ba der yang mi ltung ngo / /'jam dpal 'di lta </text></item>
<item><p>273b2</p><section>mdo sde</section><text>ste dper na me tog man dA ra ba rlung gis bskyod na dpag tshad brgya kho ra khor yug tu dris khyab bo/ /'jam dpal de bzhin du byang chub sems dpa' 'phags pa'i ye shes kyis bskyod pa yang sems can thams cad la byams pa chen po dang / snying rje chen po'i </text></item>
<item><p>273b3</p><section>mdo sde</section><text>dris khyab par byed do/ /'jam dpal 'di lta ste dper na gang dag me tog man dA ra ba'i dri bsnom pa de dag ni nad thams cad kyis mi 'debs so/ /'jam dpal de bzhin du gang dag byang chub sems dpa'i byams pa chen po dang snying rje chen po'i dri bsnom pa de dag </text></item>
<item><p>273b4</p><section>mdo sde</section><text>nyon mongs pa'i nad thams cad kyis mi tshugs par 'gyur ro/ /'jam dpal 'di lta ste dper na sangs rgyas 'byung ba med na u dum ba ra'i me tog mi 'byung ngo / /'jam dpal de bzhin du byang chub tu sems bskyed pa med na sangs </text></item>
<item><p>273b5</p><section>mdo sde</section><text>rgyas kyi chos rnams kyi me tog kyang mi 'byung ngo / /'jam dpal 'di lta ste dper na nam klu'i rgyal po ma dros pa char 'bebs pa de'i tshe/ 'dzam bu'i gling thams cad khyab par char 'bebs so/ /'jam dpal de bzhin du nam byang chub sems dpa' </text></item>
<item><p>273b6</p><section>mdo sde</section><text>dam pa'i chos kyi char 'bebs pa de'i tshe sems can thams cad kyi sems kyi rgyud la mnyam par 'bebs so/ /'jam dpal 'di lta ste/ dper na mtsho chen po ma dros pa las klung gi rgyun bzhi 'bab ste/ rgya mtsho chen po bzhi yongs su 'gengs </text></item>
<item><p>273b7</p><section>mdo sde</section><text>so/ /'jam dpal de bzhin du byang chub sems dpa' yang bsdu ba'i dngos po bzhi 'bab pas ye shes kyi rgya mtsho chen po yongs su rdzogs par byed do/ /'jam dpa' 'di lta ste/ dper na rgya mtsho chen po med na 'dzam bu'i gling gi mi rnams nor </text></item>
<item><p>273b8</p><section>mdo sde</section><text>bu rin po che la spyod par mi 'gyur ro/ /'jam dpal de bzhin du sangs rgyas 'byung ba med na nyan thos dang rang sangs rgyas thams cad rnam par grol ba'i chos rin po che la spyod par mi 'gyur ro/ /'jam dpal 'di lta ste dper na gzugs gang ci yang rung ste/</text></item>
<item><p>274a1</p><section>mdo sde</section><text>de dag thams cad 'byung ba chen po bzhis yongs su bzung ngo / /'jam dpal de bzhin du gang byang chub sems dpa'i chos gang ci yang rung ste/ de dag thams cad byin gyi brlabs bzhis yongs su bzung ngo / /'jam dpal 'di lta ste dper na </text></item>
<item><p>274a2</p><section>mdo sde</section><text>g.yang sa nyam nga ba na 'dug pa'i sman gyi shing skye bo mang po'i nye bar 'tsho bar mi 'gyur ro/ /'jam dpal de bzhin du nyan thos 'khor bas 'jigs pa'i g.yang sa nyam nga bar gnas pa rnams ni skye bo mang po'i nye bar 'tsho bar mi 'gyur ro/ /</text></item>
<item><p>274a3</p><section>mdo sde</section><text>'jam dpal 'di lta ste/ dper na grong khyer gyi nang na 'dug pa'i sman gyi shing ni skye bo mang po'i nye bar 'tsho bar 'gyur ro/ /'jam dpal de bzhin du byams pa chen po dang snying rje chen po'i nang du song ba'i byang chub sems dpa' ni thams cad mkhyen </text></item>
<item><p>274a4</p><section>mdo sde</section><text>pa nyid kyi sems bskyed pas sems can thams cad kyi nye bar 'tsho bar 'gyur ro/ /'jam dpal 'di lta ste dper na gang dbyar byung ba'i chu mig de dag ni yun ring du gnas par mi 'gyur ro/ /'jam dpal de bzhin du gang nyan thos </text></item>
<item><p>274a5</p><section>mdo sde</section><text>rnams kyis chos bstan pa de ni yun ring du gnas par mi 'gyur ro/ /'jam dpal 'di lta ste dper na gang dpyid byung ba'i chu mig de ni yun ring du gnas par 'gyur ro/ /'jam dpal de bzhin du gang byang chub sems dpa' rnams kyi chos bstan pa de ni yun </text></item>
<item><p>274a6</p><section>mdo sde</section><text>ring du gnas par 'gyur ro/ /'jam dpal 'di lta ste dper na ri'i rgyal po gangs ri'i shing gang dag bcad pa de dag ni slar yang myur du skye'o/ /'jam dpal de bzhin du nam de bzhin gshegs pas bya ba byas te yongs su mya ngan las 'das kyang dkon </text></item>
<item><p>274a7</p><section>mdo sde</section><text>mchog gsum gyi gdung rgyun mi 'chad par 'gyur ro/ /de nas bcom ldan 'das la tshe dang ldan pa rab 'byor gyis 'di skad ces gsol to/ /bcom ldan 'das de ltar byang chub sems dpa'i yon tan bsngags pa tshad ma mchis pa dang ldan pa de dag gi </text></item>
<item><p>274a8</p><section>mdo sde</section><text>yang dag pa'i yon tan bsngags pa 'di lta bu 'di dag de bzhin gshegs pas gsungs pa ngo mtshar to/ /bcom ldan 'das byang chub sems dpa' de dag yang dag pa'i yon tan bsngags pa de lta bu de dag thos nas dga' bar mi 'gyur/ rgyags par </text></item>
<item><p>274b1</p><section>mdo sde</section><text>mi 'gyur ba de 'ang mchog tu ngo mtshar to/ /bcom ldan 'das kyis bka' stsal pa/ rab 'byor byang chub sems dpa' de dag thams cad ni rtsa ba dag pa ste/ yang dag pa'i yon tan dang bsngags pa brjod pas dga' bar yang mi 'gyur/ rgyags </text></item>
<item><p>274b2</p><section>mdo sde</section><text>par yang mi 'gyur ro/ /rab 'byor gyis gsol pa/ bcom ldan 'das byang chub sems dpa' rnams rtsa ba gang las dag pa lags/ bka' stsal pa/ rab 'byor byang chub sems dpa' rnams ni bdag med pa'i rtsa ba dang / sems can med </text></item>
<item><p>274b3</p><section>mdo sde</section><text>pa dang / srog med pa dang / gso ba med pa dang / gang zag med pa'i rtsa ba dang / 'jig tshogs la lta ba'i rtsa ba dang / ma rig pa dang srid pa'i sred pa'i rtsa ba dang / nga dang nga'i zhes bya ba'i rtsa ba las dag go/ /gsol pa bcom ldan 'das dag pa zhes bgyi </text></item>
<item><p>274b4</p><section>mdo sde</section><text>bas ci zhig bstan pa lags/ bka' stsal pa/ ma bzung ma btang ba ste/ de bas na dag pa zhes bya'o/ /ma skyes/ ma 'gags ma brtags/ rnam par ma brtags/ ma phyung ma bcug /ma byas rnam par ma byas/ mun pa ma yin/ snang ba ma </text></item>
<item><p>274b5</p><section>mdo sde</section><text>yin/ kun nas nyon mongs pa ma yin/ rnam par byang ba ma yin/ bcings pa ma yin/ thar ba ma yin/ 'khor ba ma yin/ mya ngan las 'das pa ma yin te/ de bas na dag pa zhes bya'o/ /gsol pa bcom ldan 'das gal te 'khor ba </text></item>
<item><p>274b6</p><section>mdo sde</section><text>yang ma lags/ mya ngan las 'das pa yang ma lags na de la dag pa de gang lags/ bka' stsal pa/ rab 'byor gang mya ngan las 'das par yang rlom sems med la 'khor ba la mngon par zhen pa 'ang med pa de nyid 'dir dag pa'o/ /</text></item>
<item><p>274b7</p><section>mdo sde</section><text>rab 'byor 'di lta ste/ dper na nam mkha' dag pa zhes bya yang nam mkha' ni dag pa yang ma yin kun nas nyon mongs pa 'ang ma yin te 'on kyang nam mkha' ni dag pa zhes bya'o/ /rab 'byor de bzhin du mya ngan las 'das pa dag pa zhes </text></item>
<item><p>274b8</p><section>mdo sde</section><text>bya yang mya ngan las 'das pa ni dag pa 'ang ma yin kun nas nyon mongs pa 'ang ma yin te 'on kyang mya ngan las 'das pa dag pa zhes bya'o/ /rab 'byor 'di ci snyam du sems/ khyod ci dag pa yin nam/ gsol pa bcom ldan 'das nam </text></item>
<item><p>275a1</p><section>mdo sde</section><text>kun nas nyon mongs pa ma mchis pa de'i tshe bdag dag pa'o/ /bka' stsal pa/ rab 'byor khyod kyi kun nas nyon mongs pa med pa'i rnam par dag pa gang yin/ rab 'byor gyis gsol pa/ bcom ldan 'das chos kyi dbyings ni rang </text></item>
<item><p>275a2</p><section>mdo sde</section><text>bzhin gyis yongs su dag pa ste/ bdag gis de yongs su rtogs pas de'i slad du yongs su dag go/ /bcom ldan 'das kyis bka' stsal pa/ rab 'byor chos kyi dbyings yongs su shes par nus sam/ rab 'byor gyis gsol pa/ bcom </text></item>
<item><p>275a3</p><section>mdo sde</section><text>ldan 'das gal te chos kyi dbyings ma gtogs par chos gzhan 'ga' zhig mchis na ni des chos kyi dbyings yongs su 'tshal bar 'gyur gyi/ chos kyi dbyings nyid kyis ni chos kyi dbyings yongs su mi 'tshal to/ /bcom ldan 'das kyis </text></item>
<item><p>275a4</p><section>mdo sde</section><text>bka' stsal pa/ rab 'byor gal te chos kyi dbyings ma gtogs par gang chos kyi dbyings yongs su shes pa'i chos de yang med na chos kyi dbyings de khyod kyis ji ltar yongs su shes/ de skad ces bka' stsal pa dang tshe dang ldan pa rab 'byor cang mi </text></item>
<item><p>275a5</p><section>mdo sde</section><text>smra bar gyur to// // bam po gnyis pa/ de nas 'jam dpal gzhon nur gyur pas tshe dang ldan pa rab 'byor cang mi smra bar gyur pa la 'di skad ces smras so/ /btsun pa rab 'byor khyod ci'i phyir bcom ldan 'das kyis rmas pa'i </text></item>
<item><p>275a6</p><section>mdo sde</section><text>lan glan pa las 'dug par gyur/ rab 'byor gyis smras pa/ 'jam dpal gang gi tshe sngon bla na med pa yang dag par rdzogs pa'i byang chub tu ma zhugs pa de'i tshe kho bo 'dug go/ /de ci'i phyir zhe na/ nyan thos rnams kyi spobs pa ni thogs pa </text></item>
<item><p>275a7</p><section>mdo sde</section><text>dang bcas pa/ bar chad dang bcas pa'o/ /byang chub sems dpa' rnams kyi spobs pa ni thogs pa med pa/ bar chad med pa'o/ /'jam dpal gyis smras pa/ ci btsun pa rab 'byor chos kyi dbyings la thogs pa 'am/ bar chad pa gang yang </text></item>
<item><p>275a8</p><section>mdo sde</section><text>dmigs sam/ smras pa/ 'jam dpal de ni ma yin te/ chos kyi dbyings la ni thogs pa 'am/ bar chad pa mi dmigs so/ /smras pa/ 'o na ci'i phyir tshe dang ldan pa rab 'byor 'chad pa las bar chad du gyur/ smras pa/ 'jam dpal gang gis </text></item>
<item><p>275b1</p><section>mdo sde</section><text>chos kyi dbyings la yongs su chad pa'i tshul gyis yongs su shes pa de dag ni 'chad pa bar chad pa yin gyis gang yang chos kyi dbyings la tshad med pa'i tshul gyis yongs su shes pa de dag ni chad par mi 'chad do/ /smras pa btsun pa rab 'byor ci chos kyi </text></item>
<item><p>275b2</p><section>mdo sde</section><text>dbyings la yongs su chad pa gang yang yod dam/ smras pa/ 'jam dpal de ni ma yin te/ chos kyi dbyings ni kun gyi sgo ste/ chos kyi dbyings la yongs su chad pa gang yang med do/ /smras pa/ 'o na ci'i phyir btsun pa rab 'byor chos kyi dbyings </text></item>
<item><p>275b3</p><section>mdo sde</section><text>la yongs su chad par ston/ smras pa/ 'jam dpal nyan thos kyi yul tshad mar byas te chos kyi dbyings yongs su chad par ston to/ /sangs rgyas kyi yul tshad mar byas te/ de ni chos kyi dbyings tshad med par ston to/ /'jam dpal gyis smras pa/</text></item>
<item><p>275b4</p><section>mdo sde</section><text>btsun pa rab 'byor chos kyi dbyings yul las byung ngam/ rab 'byor gyis smras pa/ 'jam dpal chos kyi dbyings yul las byung ba ma yin te/ 'jam dpal de ci'i phyir zhe na/ chos kyi dbyings ni yul med pa/ yul dang bral ba'o/ /'jam </text></item>
<item><p>275b5</p><section>mdo sde</section><text>dpal gyis smras pa/ 'o na ci'i phyir tshe dang ldan pa rab 'byor yul tha dad par ston/ rab 'byor gyis smras pa/ 'jam dpal nyan thos rnams kyi spobs pa ni thogs pa dang bcas pa/ bar chad dang bcas pa'o/ /byang chub sems dpa' rnams kyi </text></item>
<item><p>275b6</p><section>mdo sde</section><text>spobs pa ni thogs pa med pa/ bar chad med pa'o zhes dang po nyid tu kho bos ma smras sam/ 'jam dpal gyis smras pa/ btsun pa rab 'byor khyod kyis so so yang dag par rig pa ma thob bam/ rab 'byor gyis smras pa/ 'jam dpal </text></item>
<item><p>275b7</p><section>mdo sde</section><text>kho bos so so yang dag par rig pa thob bo/ /'jam dpal gyis smras pa/ 'o na ci'i phyir tshe dang ldan pa rab 'byor 'chad pa bar chad rab 'byor gyis smras pa/ 'jam dpal nyan thos rnams kyi so so yang dag par rig pa ni sems can </text></item>
<item><p>275b8</p><section>mdo sde</section><text>gyi dbang po mchog dang mchog ma yin pa shes pa dang bral ba ste/ de bas na 'chad pa bar chad do/ /byang chub sems dpa' rnams kyi so so yang dag par rig pa ni/ sems can thams cad kyi dbang po mchog dang mchog ma yin pa shes </text></item>
<item><p>276a1</p><section>mdo sde</section><text>pas bskyed pa ste/ de bas na 'chad pa bar mi 'chad do/ /'jam dpal gyis smras pa/ ci ye shes kyi dbyings gang gis tshe dang ldan pa rab 'byor gyi so so yang dag par rig pa'i ye shes bskyed pa'i ye shes kyi dbyings de bar chad </text></item>
<item><p>276a2</p><section>mdo sde</section><text>pa'i mtshan nyid yin nam/ rab 'byor gyis smras pa/ 'jam dpal de ni ma yin te/ ye shes kyi dbyings ni thogs pa med pa'i mtshan nyid bar chad pa med pa'i rang bzhin can no/ /'jam dpal gyis smras pa tshe dang ldan pa rab 'byor </text></item>
<item><p>276a3</p><section>mdo sde</section><text>gal te ye shes kyi dbyings thogs pa med pa'i mtshan nyid bar chad pa med pa'i rang bzhin can yin na/ 'o na ci'i phyir 'chad pa bar chad/ rab 'byor gyis smras pa/ 'jam dpal tshe dang ldan pa shA ri'i bu 'di nyan thos rnams kyi nang na </text></item>
<item><p>276a4</p><section>mdo sde</section><text>shes rab che ba'i mchog tu bcom ldan 'das kyis gsungs kyis/ 'di la dris shig dang / 'di nyid khyod la 'chad par 'gyur ro/ /tshe dang ldan pa shA ri'i bus smras pa/ tshe dang ldan pa rab 'byor nyid kyis shod cig /kho bo ni </text></item>
<item><p>276a5</p><section>mdo sde</section><text>'jam dpal gzhon nur gyur pas chos bstan pa nyan par 'dod kyi/ 'chad par ni mi 'dod do/ /de ci'i phyir zhe na/ 'jam dpal gzhon nur gyur pa 'di sngon sangs rgyas brgya stong phrag mang po'i spyan snga na chos 'chad cing /</text></item>
<item><p>276a6</p><section>mdo sde</section><text>nyan thos chen po dag kyang cang mi smra bar gzhog pa kho bos mthong ngo / /tshe dang ldan pa rab 'byor shar phyogs logs su sangs rgyas kyi zhing brgya stong phrag mang po 'das pa na 'jig rten gyi khams dang ba can zhes bya ba zhig yod de/</text></item>
<item><p>276a7</p><section>mdo sde</section><text>de na de bzhin gshegs pa dgra bcom pa yang dag par rdzogs pa'i sangs rgyas 'od kyi tog ces bya ba da ltar bzhugs te 'tsho zhing gzhes la chos kyang ston to/ /de na nyan thos chen po shes rab sgron ma zhes bya ba nyan thos rnams kyi nang na shes </text></item>
<item><p>276a8</p><section>mdo sde</section><text>rab che ba'i mchog tu bcom ldan 'das des gsungs so/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od kyi tog de nam nang du yang dag 'jog par gyur pa de'i tshe nyan thos chen po shes </text></item>
<item><p>276b1</p><section>mdo sde</section><text>rab sgron ma de tshangs pa'i 'jig rten man chad du mngon par song ste/ thams cad dang ldan pa'i stong gsum gyi stong chen po'i 'jig rten gyi khams 'dun par byas nas chos ston to/ /kho bo dang 'jam dpal gzhon nur gyur pa yang 'jig rten gyi </text></item>
<item><p>276b2</p><section>mdo sde</section><text>khams der phyin te/ gzhan yang byang chub sems dpa' brgya stong phrag mang po dang / lha'i bu brgya phrag stong yang chos nyan par 'dod pa'i phyir 'jam dpal gzhon nur gyur pa'i phyir 'brang bar gyur to/ /de nas 'jam dpal gzhon nur gyur </text></item>
<item><p>276b3</p><section>mdo sde</section><text>pa 'od gsal gyi lha'i ris su 'dug ste/ mgul bsal ba'i sgra gang gis stong gsum gyi stong chen po'i 'jig rten gyi khams thams cad sgras go bar 'gyur ba dang / bdud kyi gnas thams cad spa gong bar 'gyur ba de lta bu'i </text></item>
<item><p>276b4</p><section>mdo sde</section><text>mgul bsal ba'i sgra phyung ngo / /de nas nyan thos chen po des mgul bsal ba'i sgra de thos pa dang / mgul bsal ba'i sgra de'i shugs ma bzod pas rnam par 'thor rlung gis bus pa'i bya bzhin du sa la lhung ste/ de dngangs te </text></item>
<item><p>276b5</p><section>mdo sde</section><text>spu zing zhes byed par gyur nas/ ngo mtshar du bzung ste/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od kyi tog de ga la ba der song nas phyin pa dang / bcom ldan 'das kyi zhabs la </text></item>
<item><p>276b6</p><section>mdo sde</section><text>mgo bos phyag 'tshal nas/ bcom ldan 'das de la 'di skad ces gsol to/ /bcom ldan 'das mgul bsal ba'i sgra gang thos pas bdag mgul bsal ba'i sgra'i shugs de ma bzod pas rnam par 'thor rlung gis bus pa </text></item>
<item><p>276b7</p><section>mdo sde</section><text>'i bya bzhin du dog sa la lhung bar gyur pa'i mgul bsal ba'i sgra zab mo 'di lta bu 'di sus bgyis/ bcom ldan 'das des bka' stsal pa/ dge slong 'jam dpal gzhon nur gyur pa zhes bya ba phyir mi ldog pa skye ba gcig </text></item>
<item><p>276b8</p><section>mdo sde</section><text>gis thogs pa'i byang chub sems dpa' de nga la blta ba dang / phyag bya ba dang / bsnyen bkur bya ba dang / yongs su zhu ba dang / yongs su legs par zhu bar bya ba'i phyir chags pa med pa'i rdzu 'phrul gyi stobs kyis rnam par </text></item>
<item><p>277a1</p><section>mdo sde</section><text>rtse zhing 'jig rten gyi khams 'dir 'ongs te/ 'jam dpal gzhon nur gyur pa de 'od gsal gyi lha'i ris su 'dug nas mgul bsal ba'i sgra gang gis stong gsum gyi stong chen po'i 'jig rten gyi khams thams cad sgras </text></item>
<item><p>277a2</p><section>mdo sde</section><text>go bar 'gyur ba dang / bdud kyi gnas thams cad spa gong bar 'gyur ba de lta bu'i mgul bsal ba'i sgra phyung ngo / /des gsol pa/ bcom ldan 'das skyes bu dam pa de lta bu dag mthong na legs par 'gyur gyis/ 'jam dpal gzhon nur </text></item>
<item><p>277a3</p><section>mdo sde</section><text>gyur pa de bdag cag gis kyang blta bar bgyi'o/ /de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od kyi tog gis 'jam dpal gzhon nur gyur pa 'ong bar bya ba'i phyir mtshan ma mdzad do/ /</text></item>
<item><p>277a4</p><section>mdo sde</section><text>de nas 'jam dpal gzhon nur gyur pa byang chub sems dpa' de dag dang lhan cig tu bar snang de las babs nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od kyi tog ga la ba der dong ste </text></item>
<item><p>277a5</p><section>mdo sde</section><text>lhags pa dang / bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor nas 'khor dang bcas te ji ltar rang gi smon lam dang / rdzu 'phrul gyi mthus sprul pa'i stan la phyogs gcig tu 'khod do/ /</text></item>
<item><p>277a6</p><section>mdo sde</section><text>de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od kyi tog gis 'jam dpal gzhon nur gyur pa la 'di skad ces bka' stsal to/ /'jam dpal khyod don gyi dbang ci zhig mthong nas </text></item>
<item><p>277a7</p><section>mdo sde</section><text>'jig rten gyi khams dang ba can 'dir 'ongs/ 'jam dpal gyis gsol pa/ bcom ldan 'das la blta ba dang / phyag bgyi ba dang / bsnyen bkur bgyi ba dang / yongs su zhu ba dang / yongs su legs par zhu ba'i slad du'o/ /bcom ldan </text></item>
<item><p>277a8</p><section>mdo sde</section><text>'das des bka' stsal pa/ 'jam dpal ji ltar na de bzhin gshegs pa blta ba shin tu rnam par dag par 'gyur/ ji ltar na de bzhin gshegs pa la phyag byas par 'gyur/ ji ltar na bsnyen bkur byas par 'gyur/ ji ltar na yongs su </text></item>
<item><p>277b1</p><section>mdo sde</section><text>zhus par 'gyur/ ji ltar na yongs su legs par zhus par 'gyur/ 'jam dpal gyis gsol pa/ bcom ldan 'das nam chos mthong ba shin tu rnam par dag pa de lta bu ni de bzhin gshegs pa mthong ba shin tu rnam par dag pa lags so/ /</text></item>
<item><p>277b2</p><section>mdo sde</section><text>bcom ldan 'das nam lus dang sems kyis 'dud par mi bgyid/ rab tu 'dud par mi bgyid cing bgyid pa ma mchis/ zhum pa ma mchis par gnas pa/ mi g.yo ba thob pa/ sems dben pa'i ngang tshul du spyod pa/ dran pa dang ldan zhing shes bzhin du </text></item>
<item><p>277b3</p><section>mdo sde</section><text>bgyid pa de lta bus ni de bzhin gshegs pa la phyag bgyis par 'gyur ro/ /bcom ldan 'das nam bdag tu sgro 'dogs par mi bgyid/ gzhan du sgro 'dogs par mi bgyid/ mnyam pa nyid la mnyam par mi bgyid/ mi mnyam pa nyid la mi mnyam </text></item>
<item><p>277b4</p><section>mdo sde</section><text>par mi bgyid cing / bgyid pa ma mchis/ rnam par bgyid pa ma mchis/ sangs rgyas bcom ldan 'das rnams dang yang spyod pa gcig tu gyur pa/ sangs rgyas kyi sku dang / chos kyi sku'i rjes su 'jug pa/ gang gi lus kyang chos kyi dbyings kyi rjes su </text></item>
<item><p>277b5</p><section>mdo sde</section><text>zhugs par mthong ba/ mthong ba la mthong bar mi mthong ba/ log par mi mthong ba/ gang la yang ring por mi 'gyur ba/ nye bar mi 'gyur ba de lta bu ni de bzhin gshegs pa la bsnyen bkur bgyis par 'gyur ro/ /bcom ldan 'das nam tshul bzhin </text></item>
<item><p>277b6</p><section>mdo sde</section><text>ma lags par ni ma lags kyi/ nam tshul bzhin du zhu ba/ tshul bzhin ma lags pa/ ci 'ang mi mthong ba/ bdag gi tshul bzhin gyis chos thams cad kyi tshul bzhin gyi rjes su mchi ba g.yengs pa'i sems kyis ma lags kyi/ mnyam par </text></item>
<item><p>277b7</p><section>mdo sde</section><text>bzhag pas zhu ba/ gang zhu ba dang / gang gi slad du zhu ba dang / gang la zhu ba de dus gsum yongs su tshol zhing / 'khor gsum yongs su dag pas zhu ba de lta bu ni de bzhin gshegs pa la yongs su zhus par 'gyur ro/ /bcom ldan </text></item>
<item><p>277b8</p><section>mdo sde</section><text>'das nam zhu ba mchis pa la rtogs par mi bgyid pa/ ji skad gsungs pa'i rjes su 'thun par bgyid pa/ de bzhin gshegs pa mnyes par bgyid pa/ 'khor thams cad mgu bar bgyid pa/ yongs su zhu ba la mi chags pa/ yongs su </text></item>
<item><p>278a1</p><section>mdo sde</section><text>zhu ba des kyang sems can tshad ma mchis pa rnams byang chub tu go cha skon zhing / go cha de yang nam byang chub kyi snying po la thug gi bar du mi 'dor ba de lta bu ni de bzhin gshegs pa la yongs su legs par zhu ba bgyid par 'gyur ro/ /de nas </text></item>
<item><p>278a2</p><section>mdo sde</section><text>bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od kyi tog des 'jam dpal gzhon nur gyur pa la legs so zhes bya ba byin te/ 'jam dpal de bzhin gshegs pa la de ltar blta bar bya'o/ /</text></item>
<item><p>278a3</p><section>mdo sde</section><text>de ltar phyag bya'o/ /de ltar bsnyen bkur bya'o/ /de ltar yongs su zhu bar bya'o/ /de ltar yongs su legs par zhu bar bya'o zhes smras pa de ni khyod kyis legs par bshad de legs so legs so/ /de nas 'jam dpal gzhon nur gyur </text></item>
<item><p>278a4</p><section>mdo sde</section><text>pas nyan thos chen po shes rab sgron ma la 'di skad ces smras so/ /tshe dang ldan pas de bzhin gshegs pa la ji ltar mthong / ji ltar phyag 'tshal/ ji ltar bsnyen bkur byed/ ji ltar yongs su zhu/ ji ltar yongs su legs par zhu/ des smras pa/</text></item>
<item><p>278a5</p><section>mdo sde</section><text>'jam dpal bstan pa 'di lta bu ni kho bo cag lta bu nyan thos gzhan gyi sgra'i rjes su mos pa rnams kyi yul ma yin no/ /smras pa/ 'o na gang mngon par rtogs pas tshe dang ldan pa shes rab sgron ma'i sems rnam par grol/ smras pa/ 'jam dpal bden pa </text></item>
<item><p>278a6</p><section>mdo sde</section><text>mngon par rtogs pas sems rnam par grol lo/ /smras pa/ tshe dang ldan pa bden pa zhes bya bas ci bstan par 'gyur/ des smras pa/ 'jam dpal gnyen po med pas rab tu phye ba ni bden pa'o/ /smras pa/ 'o na ji ltar bden pa mngon par rtogs </text></item>
<item><p>278a7</p><section>mdo sde</section><text>pas tshe dang ldan pa'i sems rnam par grol/ smras pa/ 'jam dpal kun rdzob nye bar bzung ste de skad ces ston gyi don dam par ni ma yin no/ /smras pa/ ci kun rdzob don dam par 'du 'am/ smras pa/ gal te mi 'du na don dam pa med par </text></item>
<item><p>278a8</p><section>mdo sde</section><text>'gyur ro/ /smras pa/ 'o na ji ltar kun rdzob nye bar bzung ste ston gyi/ don dam par ma yin/ gal te kun rdzob don dam par 'du na ni 'di lta ste/ don dam pa'i bden par bden pa gcig pur mi 'gyur ram/ smras pa/ 'jam dpal bshad pa </text></item>
<item><p>278b1</p><section>mdo sde</section><text>'di thos na las dang po pa'i byang chub sems dpa' rnams skrag par 'gyur ro/ /smras pa/ btsun pa nyid kyang skrag na las dang po pa'i byang chub sems dpa' rnams lta ci smos/ smras pa/ 'jam dpal kho bo skrag par byed mi nus so/ /smras pa/</text></item>
<item><p>278b2</p><section>mdo sde</section><text>tshe dang ldan pa ci skrag pa med pa dang / skyo ba med pas nye bar len pa med par zag pa rnams las sems rnam par grol lam/ smras pa/ 'jam dpal nyan thos rnams ni skrag pa med pa dang / skyo ba med par rnam par mi grol lo/ /smras pa tshe dang ldan pa </text></item>
<item><p>278b3</p><section>mdo sde</section><text>de bas na sngon skrag pa de nyid la bsams nas btsun pa nyid kyang skrag na las dang po pa'i byang chub sems dpa' rnams lta ci smos shes de skad smras so/ /smras pa/ 'jam dpal byang chub sems dpa' ji ltar rnam par grol/ smras pa/</text></item>
<item><p>278b4</p><section>mdo sde</section><text>btsun pa byang chub sems dpa' ni skrag pa med pa dang / skyo ba med pas rnam par grol lo/ /smras pa/ 'jam dpal ji la bsams te de skad smra smras pa/ bdud kyi sde bye ba phrag brgyas mi skrag cing sems can rnams la chos bshad pas mi skyo la/</text></item>
<item><p>278b5</p><section>mdo sde</section><text>bsod nams kyi tshogs tshad med pa bsags pas mi skrag cing ye shes kyi tshogs tshad med pa bsags pas mi skyo'o/ /de nas 'khor der lha'i bu gang dag 'dus par gyur pa de dag gis me tog sna tshogs kyis 'jam dpal gzhon nur gyur </text></item>
<item><p>278b6</p><section>mdo sde</section><text>pa la gtor to/ /gang na 'jam dpal gzhon nur gyur pa snang ba der ni de bzhin gshegs pa mngon sum du mthong ba yin no/ /'jam dpal gzhon nur gyur pa gang du gnas pa'i sa phyogs de 'ang mchod rten du 'gyur ro/ /gang gis 'jam dpal </text></item>
<item><p>278b7</p><section>mdo sde</section><text>gzhon nur gyur pa'i chos bstan pa kun du shes sam/ kun du shes par 'gyur ba'i sems can de dag gis kyang bsod nams thams cad yongs su bzung ba yin no zhes de skad kyi tshig smras so/ /de nas yang 'jam dpal gzhon </text></item>
<item><p>278b8</p><section>mdo sde</section><text>nur gyur pas nyan thos chen po shes rab sgron ma la 'di skad ces smras so/ /tshe dang ldan pa nyan thos rnams kyi nang na shes rab che ba'i mchog tu bcom ldan 'das kyis gsungs na/ ci shes rab de 'dus byas kyi mtshan nyid dam 'on te </text></item>
<item><p>279a1</p><section>mdo sde</section><text>'dus ma byas kyi mtshan nyid/ gal te de 'dus byas kyi mtshan nyid yin na ni skye zhing 'jig pa dang ldan par 'gyur ro/ /ji ste 'dus ma byas pa'i mtshan nyid yin na ni mtshan nyid gsum las ldog par 'gyur ro/ /smras pa/ 'jam </text></item>
<item><p>279a2</p><section>mdo sde</section><text>dpal 'phags pa rnams ni 'dus ma byas kyis rab tu phye bar ston to/ /smras pa/ tshe dang ldan pa 'dus ma byas pa gdags par nus sam/ smras pa/ 'jam dpal de ni ma yin te/ 'dus ma byas la gdags pa gang yang med do/ /smras pa/ 'o na </text></item>
<item><p>279a3</p><section>mdo sde</section><text>ji ltar 'phags pa rnams 'dus ma byas kyis rab tu phye ba ston/ de skad smras pa dang / nyan thos chen po shes rab sgron ma de cang mi smra bar gyur to/ /de nas de bzhin gshegs pa dgra bcom pa yang dag par rdzogs pa'i sangs rgyas 'od kyi tog des </text></item>
<item><p>279a4</p><section>mdo sde</section><text>'jam dpal gzhon nur gyur pa la 'di skad ces bka' stsal to/ /'jam dpal chos gang thos pas byang chub sems dpa' sems dpa' chen po bla na med pa yang dag par rdzogs pa'i byang chub las phyir mi ldog par 'gyur ba'i chos kyi sgo </text></item>
<item><p>279a5</p><section>mdo sde</section><text>'ga' zhig rtsoms te/ 'khor 'dir khyod kyis ston cig /'jam dpal gyis gsol pa/ bcom ldan 'das chos thams cad kyi sgo rnams kyi bstan pa thams cad kyang dben pa'i sgo ste/ dben pa'i sgo de dag dben pa nyid du ston to/ /yang de'i tshe byang chub </text></item>
<item><p>279a6</p><section>mdo sde</section><text>sems dpa' chos kyi blo gros shes bya ba 'khor der 'dus par gyur te 'dug pa des 'jam dpal gzhon nur gyur pa la 'di skad ces smras so/ /'jam dpal gang de bzhin gshegs pas 'dod chags dang / zhe sdang dang / gti mug bstan pa de dag ci </text></item>
<item><p>279a7</p><section>mdo sde</section><text>dben pa'i sgo ste/ dben pa'i sgo nyid du ston pa yin nam/ smras pa/ rigs kyi bu 'di ji snyam du sems/ 'dod chags dang / zhe sdang dang / gti mug gang nas byung smras pa/ 'jam dpal 'dod chags dang / zhe sdang dang / gti mug ni rtog pa dang / rnam par </text></item>
<item><p>279a8</p><section>mdo sde</section><text>rtog pa las byung ngo / /smras pa/ rigs kyi bu rtog pa dang / rnam par rtog pa de yang gang nas byung smras pa/ 'jam dpal rtog pa dang / rnam par rtog pa ni phyin ci log las byung ngo / /smras pa/ rigs kyi bu phyin ci log kyang gang nas </text></item>
<item><p>279b1</p><section>mdo sde</section><text>byung / smras pa/ 'jam dpal phyin ci log ni ngar 'dzin pa dang / nga yir 'dzin pa las byung ngo / /smras pa/ rigs kyi bu ngar 'dzin pa dang / nga yir 'dzin pa yang gang nas byung / smras pa/ 'jam dpal ngar 'dzin pa dang / nga yir 'dzin pa ni 'jig </text></item>
<item><p>279b2</p><section>mdo sde</section><text>tshogs la lta ba las byung ngo / /smras pa rigs kyi bu 'jig tshogs la lta ba yang gang nas byung / smras pa/ 'jam dpal 'jig tshogs la lta ba ni bdag las byung ngo / /smras pa/ rigs kyi bu bdag kyang gang nas byung / smras pa/ 'jam </text></item>
<item><p>279b3</p><section>mdo sde</section><text>dpal bdag ni gang nas kyang ma byung ste/ 'byung ba med pa ni bdag 'byung ba'o/ /de ci'i phyir zhe na/ 'di ltar bdag ni phyogs bcur yongs su btsal kyang mi dmigs so/ /smras pa rigs kyi bu chos gang dag phyogs bcur yongs su btsal kyang mi </text></item>
<item><p>279b4</p><section>mdo sde</section><text>dmigs pa de'i sgo ci zhig yod/ smras pa/ 'jam dpal dben pa nyid de'i sgo'o/ /smras pa rigs kyi bu dben pa'i sgo ci yin/ smras pa 'jam dpal sgo med pa nyid dben pa'i sgo'o/ /smras pa/ rigs kyi bu kho bos de las bsams te/ chos thams </text></item>
<item><p>279b5</p><section>mdo sde</section><text>cad kyi sgo rnams kyi bstan pa thams cad kyang dben pa'i sgo ste/ de dag dben pa'i sgo nyid du ston to zhes de skad smras so/ /bstan pa 'di bshad pa'i tshe byang chub sems dpa' brgyad brgyas mi skye ba'i chos la bzod pa thob par gyur to/ /de nas 'jam </text></item>
<item><p>279b6</p><section>mdo sde</section><text>dpal gzhon nur gyur pas der rgya cher chos bstan pa byas nas stan las langs te song ngo / /tshe dang ldan pa rab 'byor rnam grangs des kyang nyan thos sam/ rang sangs rgyas gang gis kyang 'jam dpal gzhon nur gyur pa de'i spobs pa'i rgyun </text></item>
<item><p>279b7</p><section>mdo sde</section><text>gcod nus pa med na/ skabs ma phye bar bdag cag lta bus 'jam dpal gzhon nur gyur pa dang lhan cig tu smra bar ga la nus/ de nas tshe dang ldan pa rab 'byor gyis tshe dang ldan </text></item>
<item><p>279b8</p><section>mdo sde</section><text>pa shA ri'i bu la 'di skad ces smras so/ /tshe dang ldan pa shA ri'i bus 'jam dpal gzhon nur gyur pa sangs rgyas kyi zhing du spyad </text></item>
<item><p>280a1</p><section>mdo sde</section><text>pa spyod pa na rdzu 'phrul gyi stobs dang / cho 'phrul gyi rnam par 'phrul pa ji snyed cig mthong / shA ri'i bus smras pa/ tshe dang ldan pa rab 'byor kho bos mngon par shes te/ 'jam dpal gzhon nur gyur pa dang lhan cig sangs rgyas </text></item>
<item><p>280a2</p><section>mdo sde</section><text>kyi zhing du spyad pa spyod pa na sangs rgyas kyi zhing gang tshig pa de dag ni 'jam dpal gzhon nur gyur pa song ba dang chus yongs su gang zhing / pad ma mang pos yog par gnas par gyur to/ /gang dag chus yongs su gang ba de dag ni mes </text></item>
<item><p>280a3</p><section>mdo sde</section><text>yongs su gang bar gnas par gyur te/ me de yang reg na 'di lta ste dper na tsan dan sbrul gyi snying po 'am/ ka tsa lin 'di'i gos lta bur gyur to/ /gang dag stong pa nam mkhar gyur pa de dag ni tshangs pa'i gzhal med khang gis brgyan cing bsam </text></item>
<item><p>280a4</p><section>mdo sde</section><text>gtan la snyoms par zhugs pa'i byang chub sems dpas yongs su gang bar gnas par gyur to/ /gang dag 'chags pa de dag ni 'jig par snang ngo / /gang dag ngan song gis yongs su gang ba de dag ni ngan song thams cad dang bral bar snang ste/</text></item>
<item><p>280a5</p><section>mdo sde</section><text>sems can de dag kyang byang chub kyi yan lag gi rnam pas bskyed pa'i byams pa thob par gyur to/ /byang chub kyi yan lag gi rnam pas bskyed pa'i byams pa gang zhe na/ gang la snyoms par zhugs na bdag bla na med pa yang dag par rdzogs pa'i byang chub </text></item>
<item><p>280a6</p><section>mdo sde</section><text>mngon par rdzogs par sangs rgyas te/ sems can gang dag nyon mongs pa 'dod chags dang / zhe sdang dang / gti mug gis gzir ba de dag gi 'dod chags dang / zhe sdang dang / gti mug shin du spang bar bya ba'i phyir chos bstan to snyam sems pa ste/ gang de </text></item>
<item><p>280a7</p><section>mdo sde</section><text>ltar byams pa'i ting nge 'dzin la snyoms par 'jug pa de ni byang chub kyi yan lag gi rnam pas bskyed pa'i byams pa zhes bya'o/ /tshe dang ldan pa rab 'byor de'i tshe de'i dus na kho bo'i sems la sems kyi rnam par rtog pa 'jam dpal gzhon nur gyur pa'i rdzu 'phrul </text></item>
<item><p>280a8</p><section>mdo sde</section><text>gang yin pa dang / bdag gi gang yin pa de gnyis ni mnyam mo snyam du gyur pa dang / 'jam dpal gzhon nur gyur pa'i sems kyis kho bo'i sems kyi rnam par rtog pa de shes nas/ stong gsum gyi stong chen po'i 'jig rten gyi khams 'dir me </text></item>
<item><p>280b1</p><section>mdo sde</section><text>'bar ba na 'jig rten gyi bar du 'dug ste kho bo la 'di skad ces zer ro/ /ci tshe dang ldan pa shA ri'i bu'i rdzu 'phrul gyi mthus 'jig rten gyi khams 'di las rgal bar bya 'am/ 'on te kho bo'i rdzu 'phrul gyi mthus rgal bar bya/ kho bos de la 'di skad ces smras so/ /</text></item>
<item><p>280b2</p><section>mdo sde</section><text>kho bo'i rdzu 'phrul gyi mthu'i mgyogs pas 'jig rten gyi khams 'di las rgal bar bya'o zhes/ tshe dang ldan pa rab 'byor kho bos rdzu 'phrul gyi mthu'i mgyogs pa'i cho 'phrul thams cad bstan te/ mdom gang tsam khor yug tu me de zhi bar byas nas 'jam </text></item>
<item><p>280b3</p><section>mdo sde</section><text>dpal gzhon nur gyur pa dang lhan cig tu nyin zhag bdun gyis 'jig rten gyi khams de rgal to/ /de nas dus gzhan zhig na de bas kyang shin du rgya che zhing yangs pa'i 'jig rten gyi khams su me 'bar ba na 'jig rten gyi bar du 'jam dpal gzhon nur gyur </text></item>
<item><p>280b4</p><section>mdo sde</section><text>pa 'dug ste/ kho bo la 'di skad ces zer ro/ /btsun pa shA ri'i bu su'i rdzu 'phrul gyi mthus 'jig rten gyi khams 'di las rgal bar bya/ kho bos de la 'di skad ces smras so/ /'jam dpal khyod kyi rdzu 'phrul gyi mthus 'jig rten gyi khams 'di las brgal bar </text></item>
<item><p>280b5</p><section>mdo sde</section><text>bya'o/ /de nas 'jam dpal gzhon nur gyur pas mngon par 'du byed pa'i mngon sum gyi rdzu 'phrul sems bskyed pa gcig gis 'jig rten gyi khams de pad ma'i dra bas g.yogs te rgal bar gyur to/ /brgal nas kho bo la 'di skad ces zer ro/ /</text></item>
<item><p>280b6</p><section>mdo sde</section><text>btsun pa shA ri'i bu bdag cag gnyis las su'i mthu dang ldan pa'i rdzu 'phrul gyi shugs mgyogs/ kho bos de la 'di skad ces smras so/ /'jam dpal 'di ji snyam du sems/ bya lang 'gu li dang / bya'i rgyal po nam mkha' lding gnyis </text></item>
<item><p>280b7</p><section>mdo sde</section><text>gang gi mthu shin tu mgyogs/ smras pa/ btsun pa shA ri'i bu bya'i rgyal po nam mkha' lding gi mthu'i mgyogs pa ni tshad med pa ste dpe blang du sla ba ma yin no/ /de la kho bos 'di skad ces smras so/ /'jam dpal bya lang 'gu li'i mgyogs pa </text></item>
<item><p>280b8</p><section>mdo sde</section><text>lta bur ni kho bo'i rdzu 'phrul gyi mgyogs pa blta bar bya'o/ /ji ltar bya'i rgyal po nam mkha' lding gi mthu'i mgyogs pa de bas kyang brgya stong gis shin tu lhag par khyod kyi rdzu 'phrul mgyogs par blta'o/ /des smras pa/ btsun pa shA ri'i </text></item>
<item><p>281a1</p><section>mdo sde</section><text>bu khyod kyi sems kyi rnam par rtog pa 'jam dpal gzhon nur gyur pa'i rdzu 'phrul gang yin pa dang / bdag gi gang yin pa de gnyis ni mnyam mo snyam du ma gyur tam kho bos de la 'di skad ces smras so/ /'jam dpal ji </text></item>
<item><p>281a2</p><section>mdo sde</section><text>skad smras pa bzhin te/ kho bo de snyam du gyur to/ /des smras pa/ ci'i phyir de snyam du gyur/ kho bos de la 'di skad ces smras so/ /nyan thos rnams ni bag chags kyi mtshams sbyor ba ma bcad pa'i phyir mi mnyam du zin kyang mnyam du bdag nyid kyis </text></item>
<item><p>281a3</p><section>mdo sde</section><text>shes so/ /des smras pa/ btsun pa shA ri'i bu legs so/ /legs so/ /ji skad smras pa de bzhin no/ /de ci'i phyir zhe na/ btsun pa shA ri'i bu sngon byung ba 'das pa'i dus na rgya mtsho chen po'i 'gram na drang srong chos 'dod ces bya ba dang / kun </text></item>
<item><p>281a4</p><section>mdo sde</section><text>byin zhes bya ba gnyis shig 'khod de de la chos 'dod ni lnga mngon par shes shing mngon par shes pas rnam par rtse bar gyur to/ /kun byin ni rig pa dang sngags kyi mthus steng gi bar snang la 'gro bar gyur to/ /de nas de gnyis dus dus su spyod </text></item>
<item><p>281a5</p><section>mdo sde</section><text>pa'i phyir rgya mtsho'i tshu rol nas pha rol du 'dong ngo / /dong nas slar log cing rang rang gi gnas su 'khod do/ /de nas drang srong kun byin de kho bo'i rdzu 'phrul gang yin pa dang / chos 'dod kyi gang yin pa de gnyis ni mnyam mo snyam du gyur to/ /de nas </text></item>
<item><p>281a6</p><section>mdo sde</section><text>dus gzhan zhig na rgya mtsho'i tshu rol nas pha rol du dong ste/ srin mo'i gling du phyin pa dang / der srin mo de dag gis yid du 'ong ba'i rol mo'i sgra byas par gyur pa yang drang srong kun byin gyis thos/ srin mo de dag kyang mthong nas/ nam </text></item>
<item><p>281a7</p><section>mdo sde</section><text>mkha'i dkyil nas sa'i steng du lhung ngo / /de'i rig pa dang sngags kyang ma rung bar gyur to/ /de nas drang srong chos 'dod snying rje ba'i sems skyes nas lag pa g.yas pas bzung ste/ slar rang gi gnas su khrid nas bzhag go/ /</text></item>
<item><p>281a8</p><section>mdo sde</section><text>btsun pa shA ri'i bu de'i tshe de'i dus na drang srong chos 'dod ces bya ba de gzhan zhig yin pa snyam du khyod the tsom 'am/ yid gnyis su gyur na de ltar mi blta'o/ /de ci'i phyir zhe na/ kho bo nyid de'i tshe de'i dus na drang srong chos </text></item>
<item><p>281b1</p><section>mdo sde</section><text>'dod ces bya bar gyur to/ /btsun pa shA ri'i bu de'i tshe de'i dus na drang srong kun byin zhes bya ba de gzhan zhig yin pa snyam du khyod the tsom 'am/ yid gnyis su gyur na de ltar mi blta'o/ /de ci'i phyir zhe na/ khyod nyid de'i tshe </text></item>
<item><p>281b2</p><section>mdo sde</section><text>de'i dus na drang srong kun byin zhes bya bar gyur te/ tshe dang ldan pa shA ri'i bu de'i tshe yang mi mnyam par bdag dang mnyam pa nyid du bzhag go/ /de ltar de phyogs gcig pa'i ye shes dang ldan pa'i phyir da ltar yang mi mnyam bzhin du bdag </text></item>
<item><p>281b3</p><section>mdo sde</section><text>dang mnyam par bzhag go/ /tshe dang ldan pa sha ra dwa ti'i bus tshe dang ldan pa rab 'byor la yang 'di skad ces smras so/ /tshe dang ldan pa rab 'byor kho bos mngon par shes te/ 'jam dpal gzhon nur gyur pa dang lhan cig tu lho phyogs su sangs rgyas </text></item>
<item><p>281b4</p><section>mdo sde</section><text>kyi zhing du spyad pa spyod pa'i tshe/ sangs rgyas kyi zhing bye ba khrag khrig brgya stong mang po 'das pa na 'jig rten gyi khams rgyan thams cad kyis klubs pa zhes bya ba na/ bcom ldan 'das de bzhin gshegs pa rin chen srog shing zhes bya ba'i </text></item>
<item><p>281b5</p><section>mdo sde</section><text>sangs rgyas kyi zhing du bcom ldan 'das de la blta ba dang / phyag bya ba dang / bsnyen bkur bya ba'i phyir te/ de nas yang 'jam dpal gzhon nur gyur pa kho bo la 'di skad ces zer ro/ /btsun pa shA ri'i bu khyod kyis gang bdag cag rgal </text></item>
<item><p>281b6</p><section>mdo sde</section><text>ba'i sangs rgyas kyi zhing de dag mthong ngam/ kho bos de la 'di skad ces smras so/ /'jam dpal mthong ngo / /des smras pa/ tshe dang ldan pa sha ra dwa ti'i bu sangs rgyas kyi zhing de dag ci 'dra bar mthong / de la kho bos 'di skad ces </text></item>
<item><p>281b7</p><section>mdo sde</section><text>smras so/ /kha cig ni mes yongasu gang ba'o/ /kha cig ni chus yongs su gang ba'o/ /kha cig ni nam mkhar gyur pa'o/ /kha cig ni 'byor cing rgyas pa'o/ /kha cig ni 'jig pa'o/ /kha cig ni 'chags pa'o/ /kha cig ni ngan </text></item>
<item><p>281b8</p><section>mdo sde</section><text>song gis yongasu gang ba'o/ /kha cig ni ngan song dang bral ba'o/ /smras pa/ tshe dang ldan pa shA ra dwa ti'i bu sangs rgyas kyi zhing de dag ji ltar blta bar bya/ de la kho bos 'di skad ces smras so/ /gang dag mes yongs su gang ba </text></item>
<item><p>282a1</p><section>mdo sde</section><text>de dag ni mes yongs su gang ba nyid du blta bar bya'o/ /gang dag chus yongs su gang ba de dag ni chus yongs su gang ba nyid du blta bar bya'o/ /gang dag nam mkhar gyur pa de dag ni nam mkhar gyur pa nyid du blta bar bya'o/ /gang </text></item>
<item><p>282a2</p><section>mdo sde</section><text>dag 'byor cing rgyas pa de dag ni 'byor cing rgyas pa nyid du blta bar bya'o/ /gang dag 'jig pa de dag ni 'jig pa nyid du blta bar bya'o/ /gang dag 'chags pa de dag ni 'chags pa nyid du blta bar bya'o/ /gang dag ngan song gis yongs su gang ba de </text></item>
<item><p>282a3</p><section>mdo sde</section><text>dag ni ngan song gis yongs su gang ba nyid du blta bar bya'o/ /gang dag ngan song dang bral ba de dag ni ngan song dang bral ba nyid du blta bar bya'o/ /des smras pa/ tshe dang ldan pa shA ra dwa ti'i bu'i ye shes kyi yul ji lta ba bshad pa 'ang de bzhin no/ /</text></item>
<item><p>282a4</p><section>mdo sde</section><text>de la kho bos 'di skad ces smras so/ /'jam dpal khyod kyi sangs rgyas kyi zhing de dag ji ltar mthong / des smras pa/ tshe dang ldan pa shA ra dwa ti'i bu sangs rgyas kyi zhing thams cad ni nam mkha'i zhing du mthong ngo / /de ci'i phyir zhe na/ 'di lta ste/</text></item>
<item><p>282a5</p><section>mdo sde</section><text>mes yongs su gang ba 'am/ chus yongs su gang ba 'am/ 'byor pa rgyas pa 'am/ 'jig pa 'am/ 'chags pa 'am/ ngan song gis yongasu gang ba 'am/ ngan song dang bral ba de dag ni yang dag pa ma yin pa'o/ /rkyen de dag ni glo bur du </text></item>
<item><p>282a6</p><section>mdo sde</section><text>byung ba ste/ skye zhing 'jig pa dang ldan pa'o/ /nam mkha' ni rkyen gyis byung ba ma yin te/ rang bzhin du gnas pa nyid do/ /de bzhin du glo bur gyi nye bar nyon mongs pas sems nyon mongs par gyur pa zhes bya ste/ sems kyi rang bzhin ni nam </text></item>
<item><p>282a7</p><section>mdo sde</section><text>yang nyon mongs par gyur pa med do/ /tshe dang ldan pa shA ra dwa ti'i bu 'di lta ste dper na 'das pa'i dus na gang gA'i klung gi bye ma snyed kyi bskal pas sreg pa byung yang nam mkha' la sngon nam yang tshig pa med do/ /tshe dang ldan pa sha ra dwa ti'i bu de bzhin du </text></item>
<item><p>282a8</p><section>mdo sde</section><text>sems can re res kyang gang gA'i klung gi bye ma snyed kyi mi dge ba'i las mngon par 'du byas kyang sems kyi rang bzhin ni nam yang de bzhin du nyon mongs par gyur pa med do/ /tshe dang ldan pa shA ra dwa ti'i bu rigs kyi bu dang / rigs kyi bu </text></item>
<item><p>282b1</p><section>mdo sde</section><text>mo gang la la rang bzhin gyis yongs su dag pa'i chos kyi dbyings de lta bu la 'jug pa de dag ni kun nas ldang ba 'am/ sgrib pa 'am/ mngon par 'du byed pas kun nas ldang bar 'gyur ba chung zad kyang med de/ 'di ni kun nas ldang ba med pa'i chos kyi </text></item>
<item><p>282b2</p><section>mdo sde</section><text>sgo'o/ /chos kyi sgo de la brten nas byang chub sems dpa' sems dpa' chen po rnams chos thams cad kyi rang bzhin yongs su dag par zhugs nas/ nyes pa las 'byung ba la mkhas par shes shing / de'i sems nams kyang sgrib pa'i chos </text></item>
<item><p>282b3</p><section>mdo sde</section><text>rnams kyis sgribs par mi 'gyur ro/ /tshe dang ldan pa rab 'byor 'jam dpal gzhon nur gyur pa'i rdzu 'phrul rnam par 'phrul pa dang / chos bstan pa rnam par 'phrul pa las gang kho bos phyogs tsam zhig mngon sum du gyur pa ni </text></item>
<item><p>282b4</p><section>mdo sde</section><text>de lta bu de dag yin no/ /de nas tshe dang ldan pa kun dga' bos tshe dang ldan pa shA ri'i bu la 'di skad ces smras so/ /tshe dang ldan pa shA ri'i bu kho bos kyang 'jam dpal gzhon nur gyur pa'i rdzu 'phrul gyi cho 'phrul kha cig mngon sum du gyur </text></item>
<item><p>282b5</p><section>mdo sde</section><text>to/ /tshe dang ldan pa shA ri'i bu kho bos mngon par shes te/ dus gcig na bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba 'di nyid na dge slong brgyad brgya'i dge slong gi dge 'dun chen po dang </text></item>
<item><p>282b6</p><section>mdo sde</section><text>byang chub sems dpa' khri nyis stong dang thabs gcig tu bzhugs so/ /de'i tshe na mnyan yod du dus ma yin pa'i sprin chen po zhig byung ste/ de la nyin zhag bdun du rgyun ma chad par dus ma yin pa'i char chen po bab bo/ /de na dge slong gang </text></item>
<item><p>282b7</p><section>mdo sde</section><text>dag rdzu 'phrul che ba/ mthu che ba bsam gtan dang / rnam par thar pa dang / ting nge 'dzin dang / snyoms par 'jug pa thob pa de dag ni bsam gtan dang / rnam par thar pa dang / ting nge 'dzin dang / snyoms par 'jug pas dus 'da' bar byas kyi/</text></item>
<item><p>282b8</p><section>mdo sde</section><text>gang dag ma thob pa de dag ni nyin zhag bdun du zas chad par gyur to/ /de nas dge slong de dag nyam chung ba dang ldan te/ bcom ldan 'das blta ba'i phyir 'dong yang ma nus nas de la kho bo 'di snyam du gyur te/ e ma'o dge slong </text></item>
<item><p>283a1</p><section>mdo sde</section><text>'di dag ni rjud par gyur na bdag bcom ldan 'das kyi drung du song ste/ tshul de dag bcom ldan 'das la gsol lo snyam du gyur nas/ kho bo bcom ldan 'das ga la ba der song ste phyin pa dang / bcom ldan 'das kyi zhabs </text></item>
<item><p>283a2</p><section>mdo sde</section><text>gnyis la mgo bos phyag 'tshal nas bcom ldan 'das la 'di skad ces gsol to/ /bcom ldan 'das e ma'o dge slong 'di dag nyin zhag bdun du tshal ma chad de bkres pas nyam chung ba dang ldan nas rjud de/ khri dang khri'u las </text></item>
<item><p>283a3</p><section>mdo sde</section><text>ldang ba dang / bcom ldan 'das blta ba'i srad du mchi ba'i rngo yang mi thog go/ /de nas bcom ldan 'das kyis kho bo la 'di skad ces bka' stsal to/ /kun dga' bo song ste 'jam dpal gzhon nur gyur pa la tshul de dag </text></item>
<item><p>283a4</p><section>mdo sde</section><text>smros shig dang / des dge slong gi dge 'dun rtas par byed par 'gyur ro/ /kho bos bcom ldan 'das kyi ltar mnyan nas 'jam dpal gzhon nur gyur pa'i gnas khang ga la ba der song ste phyin pa dang / de'i tshe 'jam dpal gzhon nur </text></item>
<item><p>283a5</p><section>mdo sde</section><text>gyur pa rang gi gnas khang na brgya byin dang / tshangs pa dang / 'jig rten skyong ba rnams la chos ston pa mthong ngo / /'jam dpal gzhon nur gyur pa des kyang kho bo gnas khang gi nang du 'ongs pa mthong ste/ mthong nas 'di skad ces </text></item>
<item><p>283a6</p><section>mdo sde</section><text>zer ro/ /btsun pa kun dga' bo khyod ci'i phyir rlung dang char gyi nang na 'dir 'ongs/ kho bos 'jam dpal gzhon nur gyur pa la tshul de dag smras so/ /de kho bo la kun dga' bo song ste stan thing la/ gdugs tshod bab na 'gaN </text></item>
<item><p>283a7</p><section>mdo sde</section><text>Di rdungs shig de skad ces zer nas/ kho bo 'jam dpal gzhon nur gyur pa'i gnas khang nas byung ste/ dge 'dun gyi kun dga' ra bar song nas stan bting ste/ 'jam dpal gzhon nur gyur pa ci gnas khang nas byung ngam </text></item>
<item><p>283a8</p><section>mdo sde</section><text>zhes 'jam dpal gzhon nur gyur pa'i gnas khang du lta zhing phyogs gcig tu 'dug go/ /de nas 'jam dpal gzhon nur gyur pas lus thams cad rnam par 'jig pa zhes bya ba'i ting nge 'dzin la snyoms par zhugs nas </text></item>
<item><p>283b1</p><section>mdo sde</section><text>sprul pa gzhan zhig sprul te/ brgya byin dang / tshangs pa dang / 'jig rten skyong ba de dag la chos ston to/ /de gnas khang nas byung ste mnyan yod kyi grong khyer chen por bsod snyoms kyi phyir zhugs na kho bos ni ma </text></item>
<item><p>283b2</p><section>mdo sde</section><text>mthong ngo / /de nas bdud sdig can 'di snyam du gyur te/ 'jam dpal gzhon nur gyur pa 'dis seng ge'i sgra bsgrags nas mnyan yod kyi grong khyer chen por bsod snyoms kyi phyir zhugs na bdag gis 'di </text></item>
<item><p>283b3</p><section>mdo sde</section><text>mig gis mi rtsol bar bya'o snyam du bsams nas/ des de nyid kyi tshe mnyan yod kyi grong khyer chen po'i bram ze dang / khyim bdag dang / grong 'dab dang / yul mi gang gis kyang 'jam dpal </text></item>
<item><p>283b4</p><section>mdo sde</section><text>gzhon nur gyur pa mi mthong ba dang / gang yang bsur mi 'ong ba dang / su yang bsod snyoms mi 'bul ba de lta de ltar byin gyis brlabs so/ /de nas 'jam dpal gzhon nur gyur pa gang dang </text></item>
<item><p>283b5</p><section>mdo sde</section><text>gang du song ba de dag thams cad na sgo dag kyang bcad par snang ste/ gang yang mi bsu bar gyur to/ /de nas 'jam dpal gzhon nur gyur pas bsams na/</text></item>
<item><p>283b6</p><section>mdo sde</section><text>e ma'o bram ze dang / khyim bdag 'di dag ni ci nas kyang bdag mi mthong ba dang / gtam mi bya bar bdud kyis byin gyis brlabs so snyam du bsams nas/</text></item>
<item><p>283b7</p><section>mdo sde</section><text>des de'i tshe gang bden pa dang / bden pa'i tshig dang / bsod nams dang ye shes kyi tshogs gang dag gis bdag gis spu'i khung bu gcig lus la skyes </text></item>
<item><p>283b8</p><section>mdo sde</section><text>pa'i bsod nams kyi phung po de yang gang gA'i klung gi bye ma snyed kyi 'jig rten gyi khams kyi bdud sdig can rnams la med pa'i bden pa dang /</text></item>
<item><p>284a1</p><section>mdo sde</section><text>bden pa'i tshig des bdud kyi byin kyi brlabs 'di dag med par gyur cig /bdud sdig can nyid kyang khyim bdag gi tshul du srang dang / sum mdo dang / bzhi mdo dag na 'jam dpal gzhon nur gyur pa la bsod snyoms phul </text></item>
<item><p>284a2</p><section>mdo sde</section><text>cig /phul cig /'di la phul na 'bras bu che bar 'gyur ro/ /gang gis stong gsum gyi stong chen po'i 'jig rten gyi khams su gtogs pa'i sems can thams cad la lo 'bum du bde ba'i yo byad thams cad kyis rim gror </text></item>
<item><p>284a3</p><section>mdo sde</section><text>byas/ gus par byas/ phu dud du byas pa bas/ gang gis 'jam dpal gzhon nur gyur pa la bsod snyoms sen mo'i rtse mo gang tsam phul na de'i bsod nams kyi phung po ches mang du bskyed par 'gyur ro zhes sgrogs par gyur cig </text></item>
<item><p>284a4</p><section>mdo sde</section><text>ces bden pa'i byin gyi brlabs byas so/ /'jam dpal gzhon nur gyur pas byin gyi brlabs de byas ma thag tu de nas de nyid kyi tshe sgo thams cad kyang bye bar gyur to/ /skye bo mang po thams cad kyang bsu zhing 'jam dpal gzhon </text></item>
<item><p>284a5</p><section>mdo sde</section><text>nur gyur pa bde bar 'ongs so zhes kyang rjod do/ /bdud sdig can nyid kyang khyim bdag gi tshul du srang dang / sum mdo dang / bzhi mdo dag na 'jam dpal gzhon nur gyur pa la bsod snyoms phul cig /phul cig /'di la phul na </text></item>
<item><p>284a6</p><section>mdo sde</section><text>'bras bu che bar 'gyur ro/ /gang gis stong gsum gyi stong chen po'i 'jig rten gyi khams su gtogs pa'i sems can thams cad la lo 'bum du bde ba'i yo byad thams cad kyis rim gror byas/ gus par byas/ phu dud du byas pa </text></item>
<item><p>284a7</p><section>mdo sde</section><text>bas/ gang gis 'jam dpal gzhon nur gyur pa la bsod snyoms sen mo gang tsam phul na de'i bsod nams kyi phung po ches mang du bskyed par 'gyur ro zhes sgrogs par gyur to/ /de nas 'jam dpal gzhon nur gyur pas ci nas kyang lhung bzed </text></item>
<item><p>284a8</p><section>mdo sde</section><text>der bsod pa'i bza' ba dang / bca' ba dang / myang ba phal cher bcug pa de dag thams cad ji ltar snod so sor bcug pa bzhin du ma 'dres par 'dug pa dang / gang dge slong brgyad brgya po de dag dang / byang chub sems dpa' khri nyis stong po de dag la kha </text></item>
<item><p>284b1</p><section>mdo sde</section><text>zas ji tsam gyis chog pa lhung bzed des blangs par 'gyur ba de lta de ltar rang gi lhung bzed de byin gyis brlabs so/ /de nas 'jam dpal gzhon nur gyur pas mnyan yod kyi grong khyer chen por bsod snyoms kyi phyir spyad nas mnyan yod kyi </text></item>
<item><p>284b2</p><section>mdo sde</section><text>grong khyer gyi phyi rol du byung ste/ lam las byol nas lhung bzed de sa'i steng du bzhag ste bdud sdig can la 'di skad ces smras so/ /sdig can lhung bzed 'di khyer la mdun du song shig /de nas bdud sdig can gyis lhung bzed de sa de las gdeg par </text></item>
<item><p>284b3</p><section>mdo sde</section><text>byas na gdegs ma nus nas/ des 'jam dpal gzhon nur gyur pa la 'di skad ces smras so/ /'jam dpal lhung bzed 'di sa'i steng nas gdeg par ma nus so/ /smras pa/ sdig can khyod kyang rdzu 'phrul che zhing mthu chen po dang ldan pa yin na rdzu 'phrul gyi </text></item>
<item><p>284b4</p><section>mdo sde</section><text>stobs kyis lhung bzed 'di sa'i steng nas gdeg par gyis shig /de nas bdud sdig can gyis rdzu 'phrul gyi stobs kyi cho 'phrul thams cad bstan kyang lhung bzed des de las tha na skra'i rtse mo'i cha tsam yang gdeg par ma nus nas/ de ngo mtshar </text></item>
<item><p>284b5</p><section>mdo sde</section><text>du gyur te 'jam dpal gzhon nur gyur pa la 'di skad ces smras so/ /'jam dpal kho bo ni 'dod na ri gshol mda' 'dzin kyang lag mthil du blangs te nam mkha' la 'dor na kho bos lhung bzed chung ngu 'di lta bu 'dis 'di'i steng nas gdeg par ma </text></item>
<item><p>284b6</p><section>mdo sde</section><text>nus na de ci'i phyir de ltar gyur/ 'jam dpal gyis smras pa/ sems can chen po rnams dang / gang zag chen po rnams kyi stobs drangs pa lhung bzed 'dir bcug ste/ de'i phyir khyod kyis gdeg par ma nus so/ /de nas 'jam dpal gzhon </text></item>
<item><p>284b7</p><section>mdo sde</section><text>nur gyur pa nyid kyis lhung bzed de sa las blangs nas bdud sdig can la byin te 'di skad ces smras so/ /sdig can lhung bzed 'di khyer la mdun du song shig /de nas bdud sdig can de slob ma bzhin du lhung bzed khyer te 'jam dpal gzhon nur gyur pa'i </text></item>
<item><p>284b8</p><section>mdo sde</section><text>mdun du song ngo / /de nas lha'i bu dbang sgyur lha'i bu khri nyis stong gis yongs su bskor cing mdun du bdar te 'jam dpal gzhon nur gyur pa ga la ba der dong nas lhags pa dang / 'jam dpal gzhon nur gyur pa'i rkang pa gnyis la mgo bos </text></item>
<item><p>285a1</p><section>mdo sde</section><text>phyag 'tshal nas bdud sdig can la 'di skad ces smras so/ /sdig can bran bzhin du 'jam dpal gzhon nur gyur pa'i lhung bzed khyer te mdun du 'gro ba 'di ci zhig /bdud kyis smras pa/ lha'i bu mthu dang ldan pa rnams dang 'grin pa ci 'ang med do/ /</text></item>
<item><p>285a2</p><section>mdo sde</section><text>lha'i bus smras pa/ sdig can khyod kyang rdzu 'phrul che ba mthu chen po dang ldan pa'o/ /de nas 'jam dpal gzhon nur gyur pa'i byin gyi brlabs kyis bdud sdig can gyis lha'i bu dbang sgyur la 'di skad ces smras so/ /lha'i bu 'di lta ste/ bdud kyi stobs </text></item>
<item><p>285a3</p><section>mdo sde</section><text>ni gti mug gi stobs so/ /byang chub sems dpa'i stobs ni shes rab kyi stobs so/ /bdud kyi stobs ni nga rgyal gyi stobs so/ /byang chub sems dpa'i stobs ni ye shes kyi stobs so/ /bdud kyi stobs ni lta ba 'byung ba'i stobs so/ /byang </text></item>
<item><p>285a4</p><section>mdo sde</section><text>chub sems dpa'i stobs ni stong pa nyid kyi stobs so/ /bdud kyi stobs ni phyin ci log gi stobs so/ /byang chub sems dpa'i stobs ni bden pa'i stobs so/ /bdud kyi stobs ni nga dang nga'i zhes bya ba'i stobs so/ /byang chub sems </text></item>
<item><p>285a5</p><section>mdo sde</section><text>dpa'i stobs ni byams pa chen po dang snying rje chen po'i stobs so/ /bdud kyi stobs ni 'dod chags dang zhe sdang dang gti mug gi stobs so/ /byang chub sems dpa'i stobs ni rnam par thar pa'i sgo gsum gyi stobs so/ /bdud kyi </text></item>
<item><p>285a6</p><section>mdo sde</section><text>stobs ni skye ba dang 'chi ba dang / 'byung ba'i stobs so/ /byang chub sems dpa'i stobs ni skye ba med pa dang / 'byung ba med pa'i chos la bzod pa rab tu thob pa'i stobs so/ /bdud sdig can gyis bstan pa 'di bshad pa'i tshe lha'i bu'i 'khor </text></item>
<item><p>285a7</p><section>mdo sde</section><text>de las lha'i bu lnga brgya bla na med pa yang dag par rdzogs pa'i byang chub tu sems skyes so/ /byang chub sems dpa' nyis brgyas mi skye ba'i chos la bzod pa thob par gyur to// // bam po gsum pa/ de nas 'jam dpal gzhon nur </text></item>
<item><p>285a8</p><section>mdo sde</section><text>gyur pa bdud sdig can dang lhan cig tu lhung bzed de 'khor gyi khyams su bzhag ste song yang kho bos ma mthong ma thos nas/ gdugs tshod la bab par gyur kyang 'jam dpal gzhon nur gyur pa gnas khang de nas byung ba 'am zhugs </text></item>
<item><p>285b1</p><section>mdo sde</section><text>par yang ma mthong nas/ de la kho bo 'di snyam du gyur te/ 'jam dpal gzhon nur gyur pas dge slong gi dge 'dun ma bslus sam/ bdag bcom ldan 'das kyi drung du song ste tshul de dag gsol lo snyam du gyur nas/ kho bo bcom </text></item>
<item><p>285b2</p><section>mdo sde</section><text>ldan 'das ga la ba der song ste phyin pa dang / bcom ldan 'das kyi zhabs gnyis la mgo bos phyag 'tshal nas bcom ldan 'das la 'di skad ces gsol to/ /bcom ldan 'das gdugs tshod la bab na 'jam dpal gzhon </text></item>
<item><p>285b3</p><section>mdo sde</section><text>nur gyur pa ni gnas khang de nas ma byung ngo / /bcom ldan 'das kyis kho bo la 'di skad ces bka' stsal to/ /kun dga' bo khyod kyis 'khor gyi khyams zlum por der ci yang ma mthong ngam/ bcom ldan 'das la kho bos </text></item>
<item><p>285b4</p><section>mdo sde</section><text>'di skad ces gsol to/ /bcom ldan 'das de na lhung bzed zas kyis gang ba gcig cig gda'o/ /bcom ldan 'das kyis kho bo la 'di skad ces bka' stsal to/ /kun dga' bo song la 'gaN Di rdungs te dge slong gi dge 'dun </text></item>
<item><p>285b5</p><section>mdo sde</section><text>sdus shig /bcom ldan 'das la kho bos 'di skad ces gsol to/ /bcom ldan 'das dge slong gi dge 'dun 'di dag mang po zhig mchis na lhung bzed gcig gang ba'i zas kyis ji ltar bgyi/ bcom ldan 'das kyis bka' stsal pa/</text></item>
<item><p>285b6</p><section>mdo sde</section><text>kun dga' bo khyod snying las chung bar byos shig /kun dga' bo gal te stong gsum gyi stong chen po'i 'jig rten gyi khams su gtogs pa'i sems can thams cad kyis lo 'bum du lhung bzed gcig po de las zos kyang lhung bzed de ni </text></item>
<item><p>285b7</p><section>mdo sde</section><text>yongs su zad par mi 'gyur ro/ /de ci'i phyir zhe na/ lhung bzed de ni 'jam dpal gzhon nur gyur pas byin gyis brlabs kyi byin gyis brlabs te/ 'jam dpal gzhon nur gyur pa'i sbyin pa'i pha rol du phyin pa ni zad mi shes pa'i bsod nams </text></item>
<item><p>285b8</p><section>mdo sde</section><text>las byung ba'o/ /bcom ldan 'das kyi ltar kho bos mnyan nas sems dga' bas 'gaN Di brdungs te dge slong gi dge 'dun yang bsogs so/ /de nas 'jam dpal gzhon nur gyur pas 'gaN Di'i sgra thos nas/ lha'i bu de dag dang /</text></item>
<item><p>286a1</p><section>mdo sde</section><text>byang chub sems dpa' rnams dang 'grogs te/ rang gi gnas khang nas byung ste/ khyams zlum por song nas lhung bzed de las bsod pa'i bza' ba dang / bca' ba dang / myang ba dang / ji ltar snod so so na bzhag bzhag pa lta bur phan </text></item>
<item><p>286a2</p><section>mdo sde</section><text>tshun ma 'dres pa phal cher phyung ste dge slong mang po thams cad kyang brtas par byas so/ /byang chub sems dpa' mang po thams cad kyang tshim par byas kyang zas de ni yongs su zad pa'am gtugs par ma gyur to/ /de nas bdud sdig </text></item>
<item><p>286a3</p><section>mdo sde</section><text>can gyis 'jam dpal gzhon nur gyur pa la bar chad bya ba'i phyir sham thabs legs par ma bgos pa/ bla gos legs par ma gyon pa/ sha tshugs ma legs pa/ lhung bzed rdol cing chag pa/ gos ngan pa/ sna leb leb po dang /</text></item>
<item><p>286a4</p><section>mdo sde</section><text>zhar ba dang / theng po dang / zha bo dang de las kha cig ni ha cang yang ring ba/ kha cig ni ha cang thung ba/ kha cig ni ha cang gnag pa/ kha cig ni ha cang dkar ba/ kha cig ni ha cang skem pa/ kha cig ni ha cang sbom pa/ kha cig ni sgur po/ kha cig ni mi'u thung </text></item>
<item><p>286a5</p><section>mdo sde</section><text>ste/ de dag gzhon pa'i mtha' nas phyag 'tshal zhing rgan pa'i mthar 'dug ste/ skye bo mang po'i tshogs gang gis mthong ba'i sems skyo bar 'gyur ba'i dge slong bzhi khri sprul par gyur te/ de dag la yang lhung bzed de nas bsod pa'i bza' </text></item>
<item><p>286a6</p><section>mdo sde</section><text>ba dang / bca' ba dang / myang ba phal cher phyung ste/ byin kyang lhung bzed de zad par ma gyur to/ /de nas bdud sdig can gyis sprul pa'i dge slong de dag re res kyang 'bras can yul ma ga d+hA'i bre bo bcu bcu zos kyang tshim par ma gyur pa de ltar </text></item>
<item><p>286a7</p><section>mdo sde</section><text>byin gyis brlabs so/ /de na rung byed rnams thams cad yongs su skyo bar gyur kyang de dag tshim par byed ma nus so/ /de nas 'jam dpal gzhon nur gyur pas gang dge slong de dag lhung bzed rnams kyang yongs su gang la </text></item>
<item><p>286a8</p><section>mdo sde</section><text>lag pa na yang kham thogs shing khar bcug pa'i kham yang mid mi nus la/ de dag 'grin pa btsir ba bzhin du mig log ste sa la lhung ba de ltar byin gyis brlabs so/ /de nas 'jam dpal gzhon nur gyur pas bdud sdig can la </text></item>
<item><p>286b1</p><section>mdo sde</section><text>'di skad ces smras so/ /sdig can khyod kyi dge slong 'di dag ci'i phyir zas mi za bdud kyis smras pa/ 'jam dpal bdag gi dge slong 'di dag ni shi la thug par gyur na khyod kyis dug dang bsres pa'i zas ma byin grang / 'jam dpal gyis smras pa/</text></item>
<item><p>286b2</p><section>mdo sde</section><text>sdig can dug med pa rnams dug sbyin par ga la 'gyur/ gang dag dug srel ba de dag ni dug sbyin par byed kyi/ gang dag dug mi srel ba de dag ni dug sbyin par mi byed do/ /sdig can dug ces bya ba ni 'di lta ste/ 'dod chags dang / zhe sdang dang gti mug </text></item>
<item><p>286b3</p><section>mdo sde</section><text>ste/ de dag kyang legs par gsungs pa'i chos 'dul ba la med do/ /dug ces bya ba ni ma rig pa dang / srid pa'i sred pa dang / nga dang nga'i zhes bya ba dang / rgyu dang / lta ba dang / ming dang gzugs dang / rjes su chags pa dang / khong khro ba dang / bdag tu lta ba </text></item>
<item><p>286b4</p><section>mdo sde</section><text>dang / gzhan du lta ba dang / sgrib pa dang / kun nas ldang ba dang / phung po la mngon par zhen pa dang / khams la rlom sems su byed pa dang / skye mched la yongs su 'dzin pa dang / yul la chags pa dang / khams gsum la zhen pa dang / bsdus pa dang / g.yengs </text></item>
<item><p>286b5</p><section>mdo sde</section><text>pa dang / gzhag pa dang / gdeg pa dang / shi 'pho ba dang / skye ba dang / 'ong ba dang / 'gro ba dang / lus la mngon par chags pa dang / srog la zhen pa dang / sdug pa yid la byed pa dang / phyin ci log tu gnas pa dang / rten cing 'brel bar 'byung ba dang mi </text></item>
<item><p>286b6</p><section>mdo sde</section><text>mthun pa dang / chad par lta ba dang / ther zug tu lta ba dang / 'byung bar lta ba dang / 'jig par lta ba dang / g.yo ba dang / rlom sems dang / rtog pa dang / rnam par rtog pa dang / sogs pa dang / mdud pa dang / kun gzhi dang / nges pa'i gzhi dang </text></item>
<item><p>286b7</p><section>mdo sde</section><text>zhen pa dang / khyim gyi gnas la dga' ba dang / len pa dang / 'dor ba dang / stong pa nyid kyis skrag pa dang / mtshan ma med pa la g.yang sar 'du shes pa dang / smon pa med pa la gshed mar 'du shes pa dang / dmigs su med pa la dngos por 'du </text></item>
<item><p>286b8</p><section>mdo sde</section><text>shes pa dang / nges par 'byung ba'i khams la kha na ma tho bar lta ba dang / chu bo las rgal bar 'du shes pa dang / byang chub kyi phyogs kyi chos la chos ma yin par 'du shes pa dang / yang dag pa'i lta ba la log par lta bar 'du shes pa dang / log par </text></item>
<item><p>287a1</p><section>mdo sde</section><text>lta ba la yang dag par lta bar 'du shes pa dang / dge ba'i bshes gnyen la sdig pa'i grogs por 'du shes pa dang / sdig pa'i grogs po la dge ba'i bshes gnyen du 'du shes pa dang / sangs rgyas dang mi 'thun pa dang / chos </text></item>
<item><p>287a2</p><section>mdo sde</section><text>spong ba dang / dge 'dun la ma gus pa dang / dgon pa'i gnas la mngon par mi dga' ba dang / nga rgyal dang / lhag pa'i nga rgyal dang / nga'o snyam pa'i nga rgyal ma spangs pa dang / rab tu 'dzin pa dang / rtsod pa 'bar bar byed pa dang / bden pa la brdzun par </text></item>
<item><p>287a3</p><section>mdo sde</section><text>'du shes pa dang / brdzun pa la bden par 'du shes pa dang / 'dod pa la yon tan du 'du shes pa dang / 'dus byas la bden par 'du shes pa dang / 'khor ba la phan yon rnam pa bcur 'du shes pa dang / mya ngan las 'das pa la 'jig pa rnam </text></item>
<item><p>287a4</p><section>mdo sde</section><text>pa bcur 'du shes pa'i chos de lta bu de dag ni dug yin te/ sdig can de dag ni legs par gsungs pa'i chos 'dul ba la med do/ /de ci'i phyir zhe na/ sangs rgyas kyi bstan pa ni bdud rtsi bstan pa'o/ /sangs rgyas kyi bstan pa ni bde ba bsten </text></item>
<item><p>287a5</p><section>mdo sde</section><text>pa'o/ /sangs rgyas kyi bstan pa ni spros pa med pa bstan pa'o/ /sangs rgyas kyi bstan pa ni ma smad pa bstan pa'o/ /sangs rgyas kyi bstan pa ni kun nas ldang ba med pa bstan pa'o/ /sangs rgyas kyi bstan pa ni 'byung ba bstan pa'o/ /sangs </text></item>
<item><p>287a6</p><section>mdo sde</section><text>rgyas kyi bstan pa ni 'thab pa med pa bstan pa'o/ /sangs rgyas kyi bstan pa ni rtsod pa med pa bstan pa'o/ /sangs rgyas kyi bstan pa ni bdag dang gzhan la mi gdung ba bstan pa'o/ /sangs rgyas kyi bstan pa ni byams pa dang ldan pa'i bstan </text></item>
<item><p>287a7</p><section>mdo sde</section><text>pa'o/ /sangs rgyas kyi bstan pa ni gnas dang / skyabs dang / gling dang / dpung gnyen bstan pa'o/ /sangs rgyas kyi bstan pa ni dul ba dang / zhi ba dang / rab tu zhi ba dang / nye bar zhi ba bstan pa'o/ /sangs rgyas kyi bstan pa ni dag pa dang / rnam </text></item>
<item><p>287a8</p><section>mdo sde</section><text>par dag pa dang / yongs su dag pa dang / 'od gsal ba bstan pa'o/ /sangs rgyas kyi bstan pa ni yang dag pa'i nan tan bstan pa'o/ /sangs rgyas kyi bstan pa ni mi dkrug pa bstan pa'o/ /sangs rgyas kyi bstan pa ni shin du dul ba </text></item>
<item><p>287b1</p><section>mdo sde</section><text>bstan pa'o/ /sangs rgyas kyi bstan pa ni shin du rnam par dag pa bstan pa'o/ /sangs rgyas bstan pa ni bstod cing bsngags pa bstan pa'o/ /sangs rgyas kyi bstan pa ni zhi ba dang / rab tu zhi ba dang / shin tu nges par bstan pa'o/ /sangs rgyas </text></item>
<item><p>287b2</p><section>mdo sde</section><text>kyi bstan pa ni grol ba dang / rnam par grol ba dang / yongs su grol ba bstan pa'o/ /sangs rgyas kyi bstan pa ni phas kyi rgol ba thams cad chos dang 'thun pas tshar gcod pa bstan pa'o/ /sangs rgyas kyi bstan pa ni bdud thams cad </text></item>
<item><p>287b3</p><section>mdo sde</section><text>'joms pa bstan pa'o/ /sangs rgyas kyi bstan pa ni skye ba dang shi 'pho dang / 'byung ba las nges par 'byung ba bstan pa'o/ /dran pa nye bar bzhog pas dran pa bstan pa'o/ /sdig pa thams cad mi byed pas yang dag par spong ba bstan pa'o/ /</text></item>
<item><p>287b4</p><section>mdo sde</section><text>lus dang sems yang bas rdzu 'phrul gyi rkang pa bstan pa'o/ /dad pa sngon du 'gro bas dbang po bstan pa'o/ /nyon mongs pa thams cad kyis mi rdzi bas stobs bstan pa'o/ /'thun par khong du chud pas byang chub kyi yan lag bstan pa'o/ /</text></item>
<item><p>287b5</p><section>mdo sde</section><text>'byung bas lam bstan pa'o/ /sems zhi bas zhi gnas bstan pa'o/ /rnam par grol ba bskyed pas lhag mthong bstan pa'o/ /slu bar mi byed pas bden pa bstan pa'o/ /don dang / chos dang / nges pa'i tshig dang / spobs pa dang mi 'gal </text></item>
<item><p>287b6</p><section>mdo sde</section><text>bas so so yang dag par rig pa bstan pa'o/ /'dus byas la smon pas mi rtag pa dang / sdug bsngal ba yongs su brjod pa bstan pa'o/ /ya mtshan can thams cad spong bas bdag med pa bstan pa'o/ /mya ngan las 'da' bar 'gro </text></item>
<item><p>287b7</p><section>mdo sde</section><text>bas zhi ba bstan pa'o/ /pha rol du 'gro bas pha rol du phyin pa bstan pa'o/ /sems can yang dag par sdud pas thabs bstan pa'o/ /zhe 'gras pa'i sems med pas byams pa bstan pa'o/ /'tshe ba med pas snying rje bstan pa'o/ /mi </text></item>
<item><p>287b8</p><section>mdo sde</section><text>dga' ba sel bas dga' ba bstan pa'o/ /bya ba byas pas btang snyoms bstan pa'o/ /nga rgyal med pas ye shes bstan pa'o/ /byang chub kyi sems bskyed pas dkon mchog gsum gyi gdung mi 'chad pa bstan pa'o/ /yang 'byung ba med </text></item>
<item><p>288a1</p><section>mdo sde</section><text>pas bde ba thams cad dang 'thun pa bstan pa'o/ /bstan pa'i bshad pa 'di bstan pa'i tshe gang bdud sdig can dang lhan cig tu lha'i bu gang dag lhags pa de las lha'i bu lnga brgya bla na med pa yang dag par rdzogs pa'i byang chub tu </text></item>
<item><p>288a2</p><section>mdo sde</section><text>sems skyes te/ de dag gis bcom ldan 'das bdag cag kyang sangs rgyas kyi bstan pa de lta bu dang 'thun par gyur cig ces de skad kyi tshig smras so/ /bcom ldan 'das kyis kyang 'dzum pa mdzad de/ kho bos 'dzum pa'i phyir zhus so/ /zhus nas </text></item>
<item><p>288a3</p><section>mdo sde</section><text>bcom ldan 'das kyis 'di skad ces bka' stsal to/ /kun dga' bo bdud kyi sprul pa'i dge slong 'di dag khyod kyis mthong ngam/ bcom ldan 'das la kho bos 'di skad ces gsol to/ /bcom ldan 'das mthong ngo / /bde bar gshegs pa mthong ngo / /</text></item>
<item><p>288a4</p><section>mdo sde</section><text>bcom ldan 'das kyis kho bo la 'di skad ces bka' stsal to/ /kun dga' bo phyi ma'i dus phyi ma'i tshe lnga brgya tha ma la dam pa'i chos 'jig pa'i tshe nga'i bstan pa la dge slong dag phal cher 'di bzhin du sham thabs legs par ma gyon pa/</text></item>
<item><p>288a5</p><section>mdo sde</section><text>bla gos legs par ma bgos pa/ gos brtul te gyon pa/ lhung bzed chag pa/ shes bzhin med pa/ spyod lam mi sdug pa/ lag na mkhar ba thogs pa/ sna leb leb po dang / zhar ba dang / 'theng po dang / zha bo dang / lus kyi sha tshugs </text></item>
<item><p>288a6</p><section>mdo sde</section><text>ma legs pa dang / nad sna tshogs kyis btab pa dag 'byung bar 'gyur ro/ /de ci'i phyir zhe na/ kun dga' bo 'di ltar de'i tshe dge slong dag phal cher bsnyen bkur la ched che bar byed pa rnyed pa dang bkur sti la rten pa dang / bya ba sna tshogs kyi mi khom </text></item>
<item><p>288a7</p><section>mdo sde</section><text>pas brel ba dang / 'dul ba bor ba dang / so sor thar pa 'dral ba dang / mtshams las 'da' ba dang / tshe 'di ched che bar byed pa dang / tshe rabs gzhan ched mi che bar byed par 'gyur te/ de dag 'di lta ste/ chos kyi phyir ni ma yin gyi/ bsnyen </text></item>
<item><p>288a8</p><section>mdo sde</section><text>bkur gyi phyir zhar ba dang / 'theng po dang / zha bo dang / lus kyi sha tshugs ma legs pa dang / nad sna tshogs kyis btab pa 'ongs shing lhags pa rnams rab tu 'byung bar byed do/ /bsnyen par rdzogs par byed do/ /kun dga' bo de'i tshe </text></item>
<item><p>288b1</p><section>mdo sde</section><text>de'i dus na nga'i bstan pa 'di la bltar mi rung ba dang mnyan du mi rung bar 'gyur ro/ /lha rnams kyang yid mi dga' bar 'gyur ro/ /bdud rnams yid rangs shing dga' ba dang btang snyoms su 'gyur ro/ /bcom ldan 'das la kho bos 'di </text></item>
<item><p>288b2</p><section>mdo sde</section><text>skad ces gsol to/ /bcom ldan 'das ci'i slad du na bdud sdig can rnams yi rangs shing dga' ba dang btang snyoms su 'gyur/ bcom ldan 'das kyis bka' stsal pa/ kun dga' bo 'di ltar skyes bu blun po de dag bdag nyid bdud kyi las </text></item>
<item><p>288b3</p><section>mdo sde</section><text>byed par 'gyur te/ de la bar chad bya ba'i phyir phyir zhing bdud sdig can brtson par mi 'gyur ro/ /de ci'i phyir zhe na/ bdud sdig can ni mi brtson pa rnams la glags mi tshol gyi/ bdud sdig can ni dge slong gang dag yang 'byung ba </text></item>
<item><p>288b4</p><section>mdo sde</section><text>med par bya ba'i phyir mgo dang gos la me 'bar ba bzhin du brtson par gnas pa de dag la bdud glags tshol te/ kun dga' bo de lta bas na ma thob pa thob par bya ba dang / ma rtogs pa rtogs par bya ba dang / mngon du ma byas pa mngon </text></item>
<item><p>288b5</p><section>mdo sde</section><text>du bya ba'i phyir sbyor bar byos shig /brtsal bar byos shig /'bad par byos shig /bdud kyi phyogs tshar chod cig /de bzhin gshegs pa'i bstan pa 'bar bar byos shig /dam pa'i chos yongs su zung shig /nga la chos kyi mchod pas </text></item>
<item><p>288b6</p><section>mdo sde</section><text>mchod cig /'di ni khyod la rjes su bstan pa yin no/ /bstan pa 'di bshad pa'i tshe dge slong lnga stong gis tshe'i 'du byed spangs par gyur te/ bdag cag gis bcom ldan 'das kyi dam pa'i chos rnam par 'jig pa mthong bar ma gyur cig ces de </text></item>
<item><p>288b7</p><section>mdo sde</section><text>skad kyi tshig smras nas/ de dag steng gi bar snang la mngon par 'phags te/ rang gi me'i khams kyis bdag nyid bsregs so/ /lha'i bu 'bum gyis kyang de dag la mchod pa byas par gyur to/ /dge slong nyis brgya ni chos la chos kyi mig rdul </text></item>
<item><p>288b8</p><section>mdo sde</section><text>med cing dri ma dang bral ba rnam par dag go/ /dge slong nyis brgya ni len pa med par zag pa rnams las sems rnam par grol lo/ /byang chub sems dpa' sum khri nyis stong ni mi skye ba'i chos la bzod pa thob par gyur to/ /brgya byin dang </text></item>
<item><p>289a1</p><section>mdo sde</section><text>tshangs pa dang / 'jig rten skyong ba dag kyang 'khor dang bcas te bcom ldan 'das kyi spyan snga na thal mo sbyar te/ bcom ldan 'das la 'di skad ces gsol to/ /bcom ldan 'das bdag cag gis bcom ldan 'das kyi dam pa'i chos rnam </text></item>
<item><p>289a2</p><section>mdo sde</section><text>par 'jig pa mi mthong bar bgyi ba dang / bcom ldan 'das chos kyi rnam grangs 'di gang dag gi rna lam du grags par gyur pa de dag nams kyang sems le lo'i dri mas kun nas mi gnas par bgyi ba dang / de dag bdud kyi las byung zhing byung ba </text></item>
<item><p>289a3</p><section>mdo sde</section><text>rnams kyi dbang du mi 'gyur bar bcom ldan 'das sku tshe ring du bzhugs shing bskyang bar gsol zhes smras so/ /tshe dang ldan pa shA ri'i bu 'jam dpal gzhon nur gyur pa'i rdzu 'phrul rnam par 'phrul pa dang / chos ston pa rnam par 'phrul pa las </text></item>
<item><p>289a4</p><section>mdo sde</section><text>gang kho bos phyogs tsam zhig mngon sum du gyur pa ni de lta bu de dag yin no/ /de nas tshe dang ldan pa 'od srung chen pos tshe dang ldan pa shA ri'i bu la 'di skad ces smras so/ /tshe dang ldan pa shA ri'i bu kho bos kyang 'jam dpal gzhon nur gyur pa'i rdzu 'phrul </text></item>
<item><p>289a5</p><section>mdo sde</section><text>gyi cho 'phrul kha cig mngon sum du gyur to/ /tshe dang ldan pa shA ri'i bu kho bos mngon par shes te/ bcom ldan 'das mngon par rdzogs par sangs rgyas nas ring po ma lon pa/ kho bo yang rab tu byung nas ring po ma lon pa zhig na 'jam dpal gzhon nur </text></item>
<item><p>289a6</p><section>mdo sde</section><text>gyur pa bcom ldan 'das de bzhin gshegs pa rin chen srog shing gi sangs rgyas kyi zhing nas bcom ldan 'das la blta ba dang / phyag bya ba dang / bsnyen bkur bya ba'i phyir 'jig rten gyi khams 'dir dang po 'ongs par gyur te bcom ldan 'das kyi </text></item>
<item><p>289a7</p><section>mdo sde</section><text>drung mnyan yod kyi rgyal bu rgyal byed kyi tshal mgon med zas sbyin gyi kun dga' ra ba 'dir gnas par dam bca' mdzad do/ /'jam dpal gzhon nur gyur pa 'ang der dbyar zla ba gsum gnas par dam bcas nas/ bcom ldan 'das kyi </text></item>
<item><p>289a8</p><section>mdo sde</section><text>spyan snga dang / dge 'dun gyi nang dang bkad sa dang / gso sbyong dang / phyag 'tshal ba'i las la kho bo cag gis phyir nam yang ma mthong bar gyur to/ /de nas dbyar zla ba gsum zad de 'das pa dang / gso sbyong dang / dgag dbye'i tshe 'jam dpal gzhon </text></item>
<item><p>289b1</p><section>mdo sde</section><text>nur gyur pas bzhin bstan to/ /de la kho bos 'di skad ces smras so/ /'jam dpal khyod dbyar gyi zla ba de gsum gyi tshe gang na 'dug 'dug des smras pa/ btsun pa 'od srung chen po mnyan yod kyi grong khyer chen po 'di nyid na rgyal po gsal </text></item>
<item><p>289b2</p><section>mdo sde</section><text>rgyal gyi btsun mo'i nang na'o/ /de la kho bo 'di snyam du gyur te/ sems dpa' 'di lta bu ltung ba dang bcas pa dang yongs su dag pa'i dge slong gi dge 'dun dang lhan cig dgag dbye byar mi rung ngo snyam du gyur nas/ kho bo 'khor gyi khyams de nas byung </text></item>
<item><p>289b3</p><section>mdo sde</section><text>ste/ 'jam dpal gzhon nur gyur pa bskrad pa'i phyir 'gaN Di brdungs so/ /der bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal gnas brtan 'od srung chen po ci'i phyir 'gaN Di </text></item>
<item><p>289b4</p><section>mdo sde</section><text>rdungs pa soms shig /des gsol pa/ bcom ldan 'das bsams na bdag bskrad pa'i slad du'o/ /bcom ldan 'das kyis bka' stsal pa/ 'jam dpal khyod la ma dad pa chen po byed par mi 'gyur bar bdag nyid tshangs par byos shig /</text></item>
<item><p>289b5</p><section>mdo sde</section><text>rang gi spyod yul ston cig /nyan thos chen po rnams mgu bar byos shig /de nas 'jam dpal gzhon nur gyur pas de'i tshe byang chub sems dpa'i ting nge 'dzin sangs rgyas kyi zhing thams cad yang dag par ston pa zhes bya ba la snyoms </text></item>
<item><p>289b6</p><section>mdo sde</section><text>par zhugs so/ /'jam dpal gzhon nur gyur pas ting nge 'dzin de la snyoms par zhugs ma thag tu de nas de'i tshe phyogs bcu na sangs rgyas kyi zhing gang gA'i klung gi bye ma snyed na sbyangs pa'i yon tan smra ba'i dge slong 'od srung chen po </text></item>
<item><p>289b7</p><section>mdo sde</section><text>'dra ba sha stag 'jam dpal gzhon nur gyur pa bskrad pa'i phyir 'gaN Di rdung bar snang bar gyur to/ /bcom ldan 'das kyis kho bo la 'di skad ces bka' stsal to/ /'od srung ci'i phyir 'gaN Di rdung / bcom ldan 'das la kho bos 'di </text></item>
<item><p>289b8</p><section>mdo sde</section><text>skad ces gsol to/ /bcom ldan 'das 'jam dpal gzhon nur gyur pa de dbyar zla gsum du btsun mo'i 'khor du gnas nas yongs su dag pa'i dge slong gi dge 'dun dang lhan cig dgag dbye bgyid par 'tshal te/ de bskrad pa'i </text></item>
<item><p>290a1</p><section>mdo sde</section><text>slad du bdag 'gaN Di rdung ngo / /de nas bcom ldan 'das kyis sku thams cad las 'od phyung ste/ kho bo la 'di skad ces bka' stsal to/ /'od srung phyogs bcu na ci snang ba je ltos shig /kho bos de'i tshe bltas na phyogs bcu na </text></item>
<item><p>290a2</p><section>mdo sde</section><text>'jig rten gyi khams tshad med grangs med pa gang gA'i klung gi bye ma snyed na/ gnas brtan bdag 'dra ba sha stag 'jam dpal gzhon nur gyur pa bskrad pa'i phyir 'gan 'de rdung bar mthong ngo / /'jig rten gyi khams de dag thams cad </text></item>
<item><p>290a3</p><section>mdo sde</section><text>na yang 'jam dpal gzhon nur gyur pa sangs rgyas bcom ldan 'das de dag gi zhabs kyi drung na 'dug par mthong ngo / /bcom ldan 'das kyis kho bo la 'di skad ces bka' stsal to/ /'od srung chen po khyod ci 'jam dpal gzhon nur gyur </text></item>
<item><p>290a4</p><section>mdo sde</section><text>pa gang nga'i mdun na 'dug pa 'di 'am/ 'on te gang dag phyogs bcu'i 'jig rten gyi khams grangs med tshad med pa na/ sangs rgyas bcom ldan 'das kyi zhabs kyi drung na 'dug pa 'am gang bskrad par 'dod/ de'i tshe kho bo ngo tsha ba'i tshul gyis 'gaN Di de sa la dor </text></item>
<item><p>290a5</p><section>mdo sde</section><text>ro snyam na/ dor yang ma nus nas rgyun ma chad par sgra byung ste/ rgyal bu rgyal byed kyi tshal na ji lta ba de bzhin du sangs rgyas kyi zhing thams cad na 'ang chad pa med/ lhag pa med/ skyes pa med par de bzhin du byed par snang ngo / /kho bos de'i tshe bcom </text></item>
<item><p>290a6</p><section>mdo sde</section><text>ldan 'das kyi zhabs gnyis la phyag 'tshal nas bcom ldan 'das la 'di skad ces gsol to/ /bcom ldan 'das bdag ni shes pa phyogs gcig pa dang ldan pa ste/ byang chub sems dpa' yul tshad ma mchis pa rnams kyi spyod yul ma </text></item>
<item><p>290a7</p><section>mdo sde</section><text>'tshal nas 'gaN Di brdungs pa 'jam dpal gzhon nur gyur pa la bzod pa gsol lo/ /bcom ldan 'das kyis kho bo la 'di skad ces bka' stsal to/ /'od srung chen po khyod kyis sangs rgyas kyi zhing na 'jam dpal gzhon nur </text></item>
<item><p>290a8</p><section>mdo sde</section><text>gyur pa 'di snyed mthong ba thams cad du khyim pa'i khyim du sems can yongs su smin par bya ba'i phyir dbyar zla gsum du gnas so/ /'od srung chen po 'jam dpal gzhon nur gyur pa 'di mnyan yod kyi grong khyer chen po </text></item>
<item><p>290b1</p><section>mdo sde</section><text>'dir btsun mo'i 'khor du dbyar gnas par dam bcas pas kyang rgyal po gsal rgyal gyi btsun mo'i 'khor las bud med lnga brgya bla na med pa yang dag par rdzogs pa'i byang chub las phyir mi ldog par yongs su smin par byas so/ /</text></item>
<item><p>290b2</p><section>mdo sde</section><text>skyes pa lnga brgya dang / khye'u lnga brgya dang / bu mo lnga brgya dang / smad 'tshong ma lnga brgya yang bla na med pa yang dag par rdzogs pa'i byang chub las phyir mi ldog par bzhag go/ /sems can mang po dag kyang nyan thos kyi theg par brtul te mtho ris su 'gro bar </text></item>
<item><p>290b3</p><section>mdo sde</section><text>byas so bcom ldan 'das la kho bos 'di skad ces gsol to/ /bcom ldan 'das chos ji lta bu zhig bshad pas 'jam dpal gzhon nur gyur pas sems can de snyed cig yongs su smin par bgyis/ bcom ldan 'das kyis bka' stsal pa/ 'od srung chen </text></item>
<item><p>290b4</p><section>mdo sde</section><text>po 'jam dpal gzhon nur gyur pa de nyid la chos ji lta bu zhig bshad pas sems can de snyed yongs su smin par byas shes khyod kyis dris shig dang / de nyid khyod la lan ldon par 'gyur ro/ /kho bos 'jam dpal gzhon nur gyur pa la 'di skad ces smras </text></item>
<item><p>290b5</p><section>mdo sde</section><text>so/ /'jam dpal khyod kyis chos ji lta bu zhig bshad pas sems can de snyed yongs su smin par byas/ 'jam dpal gyis smras pa/ btsun pa 'od srung chen po sems can de lta bu de dag ni chos bshad pas yongs su smin par mi 'gyur te/ de ci'i phyir zhe na/</text></item>
<item><p>290b6</p><section>mdo sde</section><text>btsun pa 'od srung chen po sems can gang dag dga' ba'i rtsed mos yongs su smin par 'gyur ba yang yod/ rab tu gzung ba dang / tshar gcad pa dang / sbyin pa rab tu sbyin pa dang / phongs shing dbul ba dang / bkod pa chen po dang / kun rjod pa'i cho 'phrul </text></item>
<item><p>290b7</p><section>mdo sde</section><text>dang / rjes su bstan pa'i cho 'phrul dang / rdzu 'phrul gyi cho 'phrul dang / brgya byin gyi gzugs dang / tshangs pa'i gzugs dang / 'jig rten skyong ba'i gzugs dang / 'khor los sgyur ba'i gzugs dang / sangs rgyas kyi sku dang / rang sangs rgyas </text></item>
<item><p>290b8</p><section>mdo sde</section><text>kyi gzugs dang / nyan thos kyi gzugs dang / 'jigs pas bsdigs pa dang / tshig rtsub po dang / tshig 'jam po dang / phan gdags pas yongs su smin par 'gyur ba yang yod do/ /de ci'i phyir zhe na/ btsun pa 'od srung chen po sems </text></item>
<item><p>291a1</p><section>mdo sde</section><text>can gyi spyod pa ni sna tshogs pa ste/ de dag bya ba yang sna tshogs pa nyid kyis yongs su smin par 'gyur te/ btsun pa 'od srung chen po de ltar yongs su smin pa'i sems can rnams phyis chos bshad pas shin tu dul bar 'gyur ro/ /de la kho </text></item>
<item><p>291a2</p><section>mdo sde</section><text>bos 'di skad ces smras so/ /'jam dpal khyod kyis sems can gyi khams ji snyed cig spyod pa 'dis yongs su smin par byas/ des smras pa/ btsun pa 'od srung chen po chos kyi dbyings ji snyed pa'o/ /smras pa/ 'jam dpal chos kyi dbyings </text></item>
<item><p>291a3</p><section>mdo sde</section><text>kyang ji snyed/ smras pa/ nam mkha'i khams ji tsam pa'o/ /smras pa/ nam mkha'i khams kyang ji tsam/ smras pa/ sems can gyi khams ji snyed pa ste/ btsun pa 'od srung chen po de ltar na chos kyi dbyings dang / nam mkha'i khams dang /</text></item>
<item><p>291a4</p><section>mdo sde</section><text>sems can gyi khams kyi de ni gnyis su med de gnyis su dbyer med do/ /de la kho bos 'di skad ces smras so/ /'jam dpal 'di ltar sems can gang yang yongs su mya ngan las 'das pa med na 'o na sangs rgyas 'byung ba don med </text></item>
<item><p>291a5</p><section>mdo sde</section><text>par mi 'gyur ram/ des smras pa/ btsun pa 'od srung chen po dper na skyes bu la la zhig mkhris pa'i rims kyis btab ste/ rnam pa sna tshogs su bla bar gyur pa dang / de la kha cig skyes bu 'di ni gdon gyis btab bo snyam </text></item>
<item><p>291a6</p><section>mdo sde</section><text>du gyur to/ /de nas sman pa mkhas pa zhig 'ongs te/ skyes bu de la mar blud pa la sogs pa'i bya bas mkhris pa'i rims de zhi bar byas nas/ de phyis rnam pa sna tshogs su mi bla bar gyur na/ btsun pa 'od srung chen po 'di </text></item>
<item><p>291a7</p><section>mdo sde</section><text>ji snyam du sems/ de las lha 'am/ klu 'am/ gnod sbyin byung bar gyur pa yod dam/ de la kho bos 'di skad ces smras so/ /'jam dpal de ni ma yin te/ 'on kyang mar blud pa la sogs pa'i bya bas mkhris pa de zhi bar gyur to/ /</text></item>
<item><p>291a8</p><section>mdo sde</section><text>'jam dpal gyis smras pa/ btsun pa 'od srung chen po skyes bu de la sman pa des phan pa chen po byas pa ma yin nam/ kho bos de la 'di skad ces smras so/ /'jam dpal ji skad smras pa de bzhin no/ /des smras pa/ btsun pa 'od srung chen po </text></item>
<item><p>291b1</p><section>mdo sde</section><text>de bzhin du/ 'jig rten gnas pa phyin ci log gi rims kyis btab pa dag bdag med la bdag tu 'du shes shing bdag med pa la bdag tu mngon par zhen nas 'khor ba na 'khor ro/ /de la sangs rgyas bcom ldan 'das thugs </text></item>
<item><p>291b2</p><section>mdo sde</section><text>rje chen po dang ldan pa dag 'jig rten du byung ste/ dpe bstan pa de dang de dag dang / chos la gzhug pa'i sgo de dang de dag gis bdag tu 'du shes pa yongs su shes pa dang / phyin ci log spang bar bya ba'i phyir sems can de dag la chos </text></item>
<item><p>291b3</p><section>mdo sde</section><text>'chad do/ /de dag chos thos nas 'du shes thams cad dang bral zhing phyi phyir zhing mngon par mi chags te/ de dag bdag tu 'du shes pa spangs nas chu bo las rgal te/ de dag rgal ba dang / pha rol du phyin pa dang / yongs su mya ngan las </text></item>
<item><p>291b4</p><section>mdo sde</section><text>'das pa zhes bya ba'i grangs su 'gro'o/ /btsun pa 'od srung chen po 'di ji snyam du sems/ de la bdag gam sems can nam/ srog gam skye ba po 'am/ gang zag gang yongs su mya ngan las 'das par gyur pa yod dam/ kho bos </text></item>
<item><p>291b5</p><section>mdo sde</section><text>de la smras pa/ 'jam dpal de ni ma yin te/ 'on kyang mnyam pa nyid yang dag par bstan pas phyin ci log spong ngo / /'jam dpal gyis smras pa/ btsun pa 'od srung chen po 'di lta bu'i phyir sangs rgyas 'byung ste/ 'di lta ste/ mnyam </text></item>
<item><p>291b6</p><section>mdo sde</section><text>pa nyid yang dag par bstan pa'i phyir te/ skye ba'i phyir ma yin/ 'gag pa'i phyir ma yin gyi/ kun nas nyon mongs pa med pa 'ba' shig rtogs par bya ba'i phyir ro/ /kho bos de la 'di skad smras so/ /'jam dpal byang chub sems </text></item>
<item><p>291b7</p><section>mdo sde</section><text>dpa' gang dag rang bzhin de lta bu'i chos kyi dbyings la 'ang rtog cing / sems can thams cad yongs su smin par bya ba'i go cha yang mi 'dor la/ zhum par mi 'gyur/ rangs par mi 'gyur zhing rang bzhin gyis yongasu mya ngan las </text></item>
<item><p>291b8</p><section>mdo sde</section><text>'das pa'i sems can rnams kyi phyir go cha bgos pa ni dka' ba byed pa ma yin no/ /des smras pa/ btsun pa 'od srung chen po de ltar byang chub sems dpa' sems dpa' chen po ni go cha chen po bgos pa yin no/ /de la kho bos </text></item>
<item><p>292a1</p><section>mdo sde</section><text>'di skad ces smras so/ /'jam dpal khyod byang chub sems dpa'i go cha brtsam par spobs par gyis shig /'jam dpal gyis smras pa/ btsun pa 'od srung chen po byang chub sems dpa'i go cha chen po ni sum bcu rtsa gnyis </text></item>
<item><p>292a2</p><section>mdo sde</section><text>te/ go cha de dag bgos pa'i byang chub sems dpa' rnams byang chub sems dpa'i spyad pa spyod do/ /sum bcu rtsa gnyis gang zhe na/ btsun pa 'od srung chen po rmi lam gyi rang bzhin gyi mtshan nyid kyis 'khor ba tshad med pa yongs su </text></item>
<item><p>292a3</p><section>mdo sde</section><text>'dzin pa na byang chub sems dpa'i go cha'o/ /bdag med pa'i mtshan nyid kyis sems can tshad med pa yongs su smin par byed pa ni byang chub sems dpa'i go cha'o/ /chos kyi sku'i mtshan nyid kyis sangs rgyas tshad med pa la mchod </text></item>
<item><p>292a4</p><section>mdo sde</section><text>pa dang rim gro byed pa ni byang chub sems dpa'i go cha'o/ /brag cha dang mnyam pa nyid kyi mtshan nyid kyis sangs rgyas kyis gsungs pa thams cad nyan cing 'dzin pa ni byang chub sems dpa'i go cha'o/ /chos kyi dbyings su yang </text></item>
<item><p>292a5</p><section>mdo sde</section><text>dag par 'du ba'i mtshan nyid kyis sangs rgyas kyi chos thams cad srung ba ni byang chub sems dpa'i go cha'o/ /nyon mongs pa thams cad rang bzhin gyis yongs su dag pa'i mtshan nyid kyis bdud thams cad 'dul ba ni byang </text></item>
<item><p>292a6</p><section>mdo sde</section><text>chub sems dpa'i go cha'o/ /yod pa dang med pa sel ba'i rten cing 'brel bar 'byung ba la 'jug pa'i mtshan nyid kyis phas kyi rgol ba thams cad chos dang mthun pas shin du tshar gcod pa ni byang chub sems dpa'i go cha'o/ /</text></item>
<item><p>292a7</p><section>mdo sde</section><text>phung po thams cad spong ba'i mtshan nyid kyis bdog pa thams cad yongs su gtong ba ni byang chub sems dpa' go cha'o/ /mngon par 'du bya ba med pa'i mtshan nyid kyis tshul khrims dang / bslab pa dang / sbyangs pa'i yon tan gyis yo byad </text></item>
<item><p>292a8</p><section>mdo sde</section><text>bsnyungs pa thams cad yang dag par len pa ni byang chub sems dpa'i go cha'o/ /khong khro ba med pa'i mtshan nyid kyis bzod pa dang / dul ba dang / des pa ni byang chub sems dpa'i go cha'o/ /lus dang sems dben pa'i mtshan nyid kyis blang ba </text></item>
<item><p>292b1</p><section>mdo sde</section><text>med pa dang / dor ba med pa'i brtson 'grus ni byang chub sems dpa'i go cha'o/ /rten thams cad dben pa'i mtshan nyid kyis bsam gtan dang / rnam par thar pa dang / ting nge 'dzin dang / snyoms par 'jug pa thams cad ni byang chub sems dpa'i </text></item>
<item><p>292b2</p><section>mdo sde</section><text>go cha'o/ /ma rig pa'i gti mug gi lta ba yongs su dag pa'i mtshan nyid kyis thogs pa med pa'i shes rab kyi pha rol du phyin pa ni byang chub sems dpa'i go cha'o/ /bya ba thams cad ston pa'i mtshan nyid kyis thabs chen po ni byang chub </text></item>
<item><p>292b3</p><section>mdo sde</section><text>sems dpa'i go cha'o/ /zhe 'gras pa med pa'i mtshan nyid kyis byams pa chen po ni byang chub sems dpa'i go cha'o/ /sor mo lnga dang nam mkha' mnyam pa'i mtshan nyid kyis snying rje chen po ni byang chub sems dpa'i go cha'o/ /yongs </text></item>
<item><p>292b4</p><section>mdo sde</section><text>su mi skyo ba'i mtshan nyid kyis dga' ba chen po ni byang chub sems dpa'i go cha'o/ /bde ba dang sdug bsngal bar mi byed pa'i mtshan nyid kyis btang snyoms chen po ni byang chub sems dpa'i go cha'o/ /rnam par grol ba lag mthil du 'ongs kyang </text></item>
<item><p>292b5</p><section>mdo sde</section><text>thob par mi byed pa'i mtshan nyid kyis bsam pa thams cad yongs su rdzogs par byed pa'i mtshan nyid ni byang chub sems dpa'i go cha'o/ /skyon med par mi ltung ba'i mtshan nyid kyis thams cad yid la mi byed pa ni byang chub sems dpa'i go cha </text></item>
<item><p>292b6</p><section>mdo sde</section><text>'o/ /sgyu ma lta bu'i chos legs par shes pa'i mtshan nyid kyis phung po lnga gshed ma lta bur gyur pa yongs su srung ba ni byang chub sems dpa'i go cha'o/ /chos kyi dbyings mnyam pa nyid kyis khams bzhi la sbrul gdug pa lta bur 'dzin pa ni byang chub </text></item>
<item><p>292b7</p><section>mdo sde</section><text>sems dpa'i go cha'o/ /yul thams cad la mi chags pa'i mtshan nyid kyis skye mched drug la grong stong pa lta bur rtog pa ni byang chub sems dpa'i go cha'o/ /kun gzhi med pa'i mtshan nyid kyis khams gsum dang mi 'dre ba ni byang chub sems dpa'i </text></item>
<item><p>292b8</p><section>mdo sde</section><text>go cha'o/ /srid pa sel ba'i mtshan nyid kyis ched tu srid pa len pa ni byang chub sems dpa'i go cha'o/ /phyir mi ldog pa'i mtshan nyid kyis dpa' ba chen po ni byang chub sems dpa'i go cha'o/ /sems can thams cad la so so ji ltar 'os par chos kyi </text></item>
<item><p>293a1</p><section>mdo sde</section><text>sman sbyin pa'i mtshan nyid kyis sman pa chen po ni byang chub sems dpa'i go cha'o/ /theg pa gsum gyi lam ston pa'i mtshan nyid kyis ded dpon chen po ni byang chub sems dpa'i go cha'o/ /sangs rgyas thams cad la byas pa shes shing byas pa gzo </text></item>
<item><p>293a2</p><section>mdo sde</section><text>ba'i mtshan nyid kyis dkon mchog gsum gyi gdung mi gcod pa ni byang chub sems dpa'i go cha'o/ /mi skye ba'i chos la bzod pa thob pa'i mtshan nyid kyis chos thams cad rang bzhin gyis skye ba med pa'i mtshan nyid ni byang chub sems dpa'i go cha'o/ /nyan thos </text></item>
<item><p>293a3</p><section>mdo sde</section><text>dang / rang sangs rgyas thams cad kyi sa las 'da' ba'i mtshan nyid kyis phyir mi ldog pa'i sa thob pa ni byang chub sems dpa'i go cha'o/ /sems kyi skad cig gcig dang ldan pa'i shes rab kyis sangs rgyas kyi chos thams cad ji lta ba bzhin du rtogs pa'i mtshan nyid kyis </text></item>
<item><p>293a4</p><section>mdo sde</section><text>byang chub kyi snying po rgyan pa ni byang chub sems dpa'i go cha'o/ /btsun pa 'od srung chen po byang chub sems dpa'i go cha chen po sum bcu rtsa gnyis ni de dag yin te/ go cha de dag bgos na 'byung ba chen po bzhi ni gzhan du 'gyur yang srid kyi/ byang chub sems </text></item>
<item><p>293a5</p><section>mdo sde</section><text>dpa' bla na med pa yang dag par rdzogs pa'i byang chub las phyir ldog pa'i 'jigs pa ni med do/ /de la kho bos 'di skad ces smras so/ /'jam dpal go cha de dag las 'ga' yang nyan thos dang / rang sangs rgyas rnams la med do/ /des smras pa/ btsun </text></item>
<item><p>293a6</p><section>mdo sde</section><text>pa 'od srung chen po de bas na nyan thos dang rang sangs rgyas rnams ni go cha chen po bgos pa zhes bya'o/ /btsun pa 'od srung chen po 'di ji snyam du sems/ go cha gang mthu dang ldan pa'i 'phong gi slob dpon gyis bgo bar bya ba'i go cha de mi phal gyis bgo bar bya 'am/</text></item>
<item><p>293a7</p><section>mdo sde</section><text>kho bos de la 'di skad ces smras so/ /'jam dpal de ni ma yin te/ mi phal gyis go cha de bgo bar mi nus so/ /smras pa btsun pa 'od srung chen po de bzhin du go cha gang byang chub sems dpas bgo bar bya ba de dag nyan thos dang rang sangs rgyas thams cad mi </text></item>
<item><p>293a8</p><section>mdo sde</section><text>gyon no/ /byang chub sems dpa'i go cha 'di bshad pa'i tshe lha'i bu khri nyis stong bla na med pa yang dag par rdzogs pa'i byang chub tu sems skyes so/ /tshe dang ldan pa shA ri'i bu 'jam dpal gzhon nur gyur pa'i rdzu 'phrul rnam par 'phrul pa dang / chos </text></item>
<item><p>293b1</p><section>mdo sde</section><text>ston pa rnam par 'phrul pa gang kho bos phyogs tsam zhig mngon sum du gyur pa ni de lta bu de dag yin no/ /de nas tshe dang ldan pa byams ma'i bu gang pos tshe dang ldan pa shA ri'i bu la 'di skad ces smras so/ /tshe dang ldan pa shA ri'i bu kho bos 'jam dpal gzhon </text></item>
<item><p>293b2</p><section>mdo sde</section><text>nur gyur pa'i rdzu 'phrul gyi cho 'phrul kha cig mngon sum du gyur te/ tshe dang ldan pa shA ri'i bu kho bos mngon par shes pa dus gcig na bcom ldan 'das yangs pa can gyi grong khyer gyi tshal chen po'i khang pa brtsegs pa'i khang pa na/ dge </text></item>
<item><p>293b3</p><section>mdo sde</section><text>slong lnga brgya tsam gyi dge slong gi dge 'dun chen po dang thabs gcig tu bzhugs so/ /tshe dang ldan pa shA ra dwa ti'i bu de'i tshe gcer bu ma'i bu bden pa po zhes bya ba gcer bu pa drug khris yongs su bskor cing mdun gyis bltas te/ sti stang byas/</text></item>
<item><p>293b4</p><section>mdo sde</section><text>bla mar byas/ ri mo byas/ mchod pa byas shing yangs pa can gyi grong khyer na 'dug go/ /kho bo ting nge 'dzin la snyoms par zhugs te/ gzhan mu stegs can de dag gi dge ba'i rtsa ba la bltas na/ der kho bos sems can mu stegs can gdul </text></item>
<item><p>293b5</p><section>mdo sde</section><text>bar bya ba brgya phrag mang po mthong nas/ kho bo der song ste de dag la chos bshad do/ /de dag kho bos chos bshad pa la sri zhu mi byed/ rna blags te mi nyan/ kun du shes par bya ba'i sems kyis mi gnas pa'i steng du kho bo la 'phya smod </text></item>
<item><p>293b6</p><section>mdo sde</section><text>gad mos 'debs shing tshig rtsub po dag kyang rjod do/ /der kho bos zla ba gsum du sems can de dag las 'ga' yang yongs su smin par bya ma nus te skyo bar gyur to/ /kho bo skyo bar gyur nas slar song ngo / /de la 'jam dpal gzhon nur gyur </text></item>
<item><p>293b7</p><section>mdo sde</section><text>pas mu stegs can lnga brgya sprul te/ bdag nyid slob dpon du bzhag nas 'khor lnga brgya dang / gcer bu ma'i bu bden pa po gang na ba der dong ste lhags pa dang / gcer bu ma'i bu bden pa po'i rkang pa gnyis la mgo bos phyag 'tshal nas mdun </text></item>
<item><p>293b8</p><section>mdo sde</section><text>du 'dug ste/ gcer bu ma'i bu bden pa po la 'di skad ces smras so/ /bdag cag gis 'phags pa'i grags pa'i sgra dang tshigs su bcad pa rgya chen po thos nas ljongs gzhan nas yangs pa can gyi grong khyer 'dir mchis te/ khyod ni kho bo </text></item>
<item><p>294a1</p><section>mdo sde</section><text>cag gi ston pa'o/ /kho bo cag ni khyod kyi slob ma'o/ /kho bo cag khyod las rjes su bstan pa nod do/ /ci nas kyang dge sbyong gau ta ma de dang / de'i nyan thos rnams mi mthong ba dang / ci nas kyang de las mi mthun pa'i chos mi thos pa de ltar kho bo </text></item>
<item><p>294a2</p><section>mdo sde</section><text>cag la mdzod cig /gcer bu ma'i bu bden pa pos smras pa/ skyes bu dam pa dag legs so/ /legs so/ /dad pa dang ldan pa/ dang ba dang ldan pa khyod ring po mi thogs par nga'i chos bstan pa 'di shes par 'gyur ro/ /de nas gcer bu ma'i bu bden </text></item>
<item><p>294a3</p><section>mdo sde</section><text>pa pos rang gi 'khor rnams la smras pa/ tshur shog khyed cag bram ze'i bu lnga brgya po 'di dag dang lhan cig tu kun du dga' ba dang / 'thun pa dang / phan tshun chos la dpyad pa dpyod cing lhan cig tu gnas par gyis shig /'di dag gis gang chung </text></item>
<item><p>294a4</p><section>mdo sde</section><text>zad ci smras pa deng khyed kyis shin du legs par zung shig /de nas 'jam dpal gzhon nur gyur pa/ 'khor gcer bu pa lnga brgya sprul pa dang / gzhan mu stegs can gyi nyan thos rnams dang lhan cig tu 'dug nas/ de dag gi dka' thub dang / brtul </text></item>
<item><p>294a5</p><section>mdo sde</section><text>zhugs dang / spyod lam dang / bslab pa'i tshig ji tsam du rgyun mi 'chad pa de bas kyang bdag dang 'khor la lhag par ston to/ /skabs skabs su dkon mchog gsum gyi bsngags pa rjod do/ /skabs skabs ni gcer bu ma'i bu bden pa po'i yang dag pa </text></item>
<item><p>294a6</p><section>mdo sde</section><text>'i yon tan bsngags pa brjod de/ des de dag yid ches par byas nas dus gzhan dang / tshod gzhan zhig na mu stegs can gzhan tshogs pa la 'jam dpal gzhon nur gyur pas 'di skad ces smras so/ /tshe dang ldan pa dag bdag cag gi bstan bcos pa </text></item>
<item><p>294a7</p><section>mdo sde</section><text>dang / sngags dang / rig byed dang / gzhung las 'byung ba bzhin dge sbyong gau ta ma de'i yang dag pa'i yon tan bsngags pa yod do/ /de ci'i phyir zhe na/ 'di ltar dge sbyong gau ta ma ni rigs phun sum tshogs pa pha dang ma dag pa/ 'khor los sgyur ba'i </text></item>
<item><p>294a8</p><section>mdo sde</section><text>rgyal po'i rigs su skyes pa/ bsod nams brgya'i mtshan dang ldan pa ste/ btsas pa tsam na brgya byin dang / tshangs pas yongs su blangs shing / stong gsum gyi stong chen po'i 'jig rten gyi khams rnam pa drug tu g.yos/ ma </text></item>
<item><p>294b1</p><section>mdo sde</section><text>bzung bar gom pa bdun bor te/ tshig kyang nga ni 'jig rten gyi thu bo ste/ skye ba dang 'chi ba mthar bya'o zhes de skad smra zhing / chu'i rgyun gnyis byung ste/ brgya byin dang / tshangs pa dang / 'jig rten skyong bas khrus byas/ lha'i dang mi'i </text></item>
<item><p>294b2</p><section>mdo sde</section><text>rol mo dag kyang ma brdungs par sgra byung / des 'od gang gis ngan song thams cad so sor thar pa dang / bdud kyi gnas thams cad zil gyis gnon pa de lta bu'i 'od kyang btang ste/ dbang po nyams pa thams cad kyang dbang po ma nyams par gyur/</text></item>
<item><p>294b3</p><section>mdo sde</section><text>yud tsam de la sems can thams cad kyi nyon mongs pa thams cad zhi ste mchog tu bde ba thob par gyur/ bram ze rig byed kyi cho ga shes pa rnams kyis kyang de ste khyim na 'dug na 'khor los sgyur ba'i rgyal por 'gyur ro/ /de ste nags su song na chos kyi </text></item>
<item><p>294b4</p><section>mdo sde</section><text>rgyal po sangs rgyas su 'gyur ro zhes bsgo ste/ de'i 'khor los sgyur ba'i rgyal po bor nas rab tu byung ste/ des byang chub kyi snying por bdud kyi sde bye ba phrag brgya pa btul te byang chub thob/ des 'jig rten na dge sbyong ngam/ bram ze 'am/ lha 'am/ bdud </text></item>
<item><p>294b5</p><section>mdo sde</section><text>dam/ tshangs pa 'am/ sus kyang chos dang 'thun par bskor bar mi nus pa'i chos kyi 'khor lo bskor/ de chos kyang ston te/ tshangs par spyod pa thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/</text></item>
<item><p>294b6</p><section>mdo sde</section><text>yongs su dag pa/ yongs su byang ba yang dag par rab tu ston to/ /de la de'i nyan thos dag gi thog mar dge ba de ni 'di lta ste/ lus kyi legs par spyod pa dang / ngag gi legs par spyod pa dang / yid kyi legs par spyod pa'o/ /bar du dge ba ni lhag pa'i tshul </text></item>
<item><p>294b7</p><section>mdo sde</section><text>khrims dang / sems dang / shes rab la bslab par bya'o/ /tha mar dge ba ni rnam par thar pa'i sgo stong pa nyid dang / mtshan ma med pa dang / smon pa med pa'o/ /gzhan yang thog mar dge ba ni 'dun pa dang / brtson 'grus dang / bag </text></item>
<item><p>294b8</p><section>mdo sde</section><text>yod pa'o/ /bar du dge ba ni dran pa dang / ting nge 'dzin dang / sems rtse gcig pa'o/ /tha mar dge ba ni shes rab dang / lhag mthong dang / ye shes so/ /</text></item>
<item><p>295a1</p><section>mdo sde</section><text>gzhan yang thog mar dge ba ni sangs rgyas la mi phyed par dad pa'o/ /bar du dge ba ni chos la mi phyed par dad pa'o/ /tha mar dge ba ni dge 'dun la mi phyed par dad pas 'bras bu thob pa'o/ /gzhan yang thog mar dge ba ni gzhan </text></item>
<item><p>295a2</p><section>mdo sde</section><text>las nyan pa'o/ /bar du dge ba ni tshul bzhin yid la byed pa'o/ /tha mar dge ba ni 'phags pa'i yang dag par lta ba'o/ /gzhan yang thog mar dge ba ni sdug bsngal yongs su shes pa dang / kun 'byung ba spang ba'o/ /bar du dge ba ni </text></item>
<item><p>295a3</p><section>mdo sde</section><text>lam bsgom pa'o/ /tha mar dge ba ni 'gog pa mngon sum du byed pa ste/ 'di dag ni nyan thos rnams kyi thog mar dge ba dang / bar du dge ba dang / tha mar dge ba'o/ /de la byang chub sems dpa' rnams kyi thog mar dge ba dang / bar du </text></item>
<item><p>295a4</p><section>mdo sde</section><text>dge ba dang / tha mar dge ba gang zhe na/ de la thog mar dge ba ni byang chub kyi sems mi gtong ba'o/ /bar du dge ba ni theg pa dman pa mi 'dod pa'o/ /tha mar dge ba ni thams cad mkhyen pa nyid du yongs su sngo ba'o/ /gzhan yang thog mar </text></item>
<item><p>295a5</p><section>mdo sde</section><text>dge ba ni sems can thams cad la sems snyoms pas byams pa chen po'o/ /bar du dge ba ni sems can thams cad la bya ba ji yod snyam pas snying rje chen po'o/ /tha mar dge ba ni dga' ba dang / btang snyoms mnyam pa'i sems </text></item>
<item><p>295a6</p><section>mdo sde</section><text>kyis nges par sems pa'o/ /gzhan yang thog mar dge ba ni ser sna'i sems tshar gcod pa dang / 'chal ba'i tshul khrims spong ba dang / gnod sems sel ba dang / le lo spong ba dang / rnam par g.yeng ba kun du mi spyod pa dang /</text></item>
<item><p>295a7</p><section>mdo sde</section><text>'chal ba'i shes rab spong ba'o/ /bar du dge ba ni sbyin pa dang / tshul khrims dang / bzod pa dang / brtson 'grus dang / bsam gtan dang / shes rab kyi tshogs yongs su rdzogs par byed pa'o/ /tha mar dge ba ni pha rol du </text></item>
<item><p>295a8</p><section>mdo sde</section><text>phyin pa drug yongs su rdzogs pa dang / thams cad mkhyen pa nyid du yongs su sngo ba'o/ /gzhan yang thog mar dge ba ni bsdu ba'i dngos po bzhis sems can yongs su smin par byed pa'o/ /bar du dge ba ni lus dang srog la </text></item>
<item><p>295b1</p><section>mdo sde</section><text>mi lta bar dam pa'i chos yongs su 'dzin pa'o/ /tha mar dge ba ni skyon med par ltung ba'i 'jigs pa las srung ba'o/ /gzhan yang thog mar dge ba ni sems dang mtshungs pa mi btong bas byang chub sems dpa'i spyod pa'o/ /</text></item>
<item><p>295b2</p><section>mdo sde</section><text>bar du dge ba ni 'jug pa dang ldog pa'i shes pas phyir mi ldog pa'i sa'o/ /tha mar dge ba ni dbang thob pas skye ba gcig gis thogs pa ste/ 'di dag ni byang chub sems dpa' rnams kyi thog mar dge ba dang / bar du dge </text></item>
<item><p>295b3</p><section>mdo sde</section><text>ba dang / tha mar dge ba'o/ /de ltar 'jam dpal gzhon nur gyur pa gzhan mu stegs can gyi 'khor de na/ de lta de ltar chos ston te/ gzhan mu stegs can lnga brgya ni chos kyi mig rdul med cing dri ma dang </text></item>
<item><p>295b4</p><section>mdo sde</section><text>bral ba rnam par dag go/ /gzhan mu stegs can brgyad stong ni bla na med pa yang dag par rdzogs pa'i byang chub tu sems skyes so/ /de nas sprul pa lnga brgya po de dag gis yan lag lnga sa </text></item>
<item><p>295b5</p><section>mdo sde</section><text>la gtugs te phyag 'tshal nas/ tshig tu yang sangs rgyas la phyag 'tshal lo/ /sangs rgyas la phyag 'tshal lo zhes rjod do/ /de dag gi rjes su slob pa'i tshul gyis gzhan mu stegs </text></item>
<item><p>295b6</p><section>mdo sde</section><text>can gyi 'khor de dag thams cad kyis kyang yan lag lnga sa la gtugs te phyag 'tshal nas/ tshig tu 'ang sangs rgyas la phyag 'tshal lo/ /sangs rgyas la </text></item>
<item><p>295b7</p><section>mdo sde</section><text>phyag 'tshal lo zhes rjod do/ /lha rnams kyi dbang po brgya byin gyis kyang de dag la khyed 'dis bcom ldan 'das la mchod pa byos shig ces </text></item>
<item><p>295b8</p><section>mdo sde</section><text>me tog man dA ra ba dag byin no// // bam po bzhi pa ste tha ma/</text></item>
<item><p>296a1</p><section>mdo sde</section><text>de nas 'jam dpal gzhon nur gyur pa 'khor mang pos yongs su bskor cing mdun du bdar te/ smig ma'i ldum bu'i 'khor gyi khyams ga la ba dang / bcom ldan 'das ga la ba der dong nas lhags pa dang / bcom ldan </text></item>
<item><p>296a2</p><section>mdo sde</section><text>'das kyi zhabs gnyis la mgo bos phyag 'tshal nas phyogs gcig tu 'dug go/ /gzhan mu stegs can gyi 'khor de dag gis kyang me tog man dA ra ba de dag gis bcom ldan 'das la mchod pa byas nas bcom </text></item>
<item><p>296a3</p><section>mdo sde</section><text>ldan 'das la lan gsum bskor ba byas te phyogs gcig tu 'khod do/ /de nas 'jam dpal gzhon nur gyur pa'i byin gyi brlabs kyis sprul pa lnga brgya po de dag gis bcom ldan 'das la 'di skad ces gsol to/ /</text></item>
<item><p>296a4</p><section>mdo sde</section><text>bcom ldan 'das de bzhin gshegs pa ni chos kyi sku ste/ bdag cag sangs rgyas la blta ba don du mi gnyer ro/ /bcom ldan 'das chos ni brjod du ma mchis pa ste/ bdag cag bcom ldan 'das kyi chos nyan pa don </text></item>
<item><p>296a5</p><section>mdo sde</section><text>du mi gnyer ro/ /bcom ldan 'das bcom ldan 'das kyi nyan thos kyi dge 'dun ni 'dus ma byas kyis rab tu phye ba ste/ bdag cag dge 'dun la bsnyen bkur bgyid pa don du mi gnyer ro/ /bcom ldan 'das </text></item>
<item><p>296a6</p><section>mdo sde</section><text>chos kyi dbyings ni yon tan dang phan yon ma mchis pa ste/ bdag cag yon tan don du mi gnyer ro/ /bcom ldan 'das chos thams cad ni shin du ma byung ba ste/ bdag cag 'byung ba don du mi gnyer ro/ /bcom ldan </text></item>
<item><p>296a7</p><section>mdo sde</section><text>'das rnam par grol ba ni lo ma dang / me tog dang / 'bras bu dang bral ba ste/ bdag cag thob pa don du mi gnyer ro/ /bcom ldan 'das yongs su shes pa ni gnyis dang bral ba ste/ bdag sdug bsngal yongs su 'tshal </text></item>
<item><p>296a8</p><section>mdo sde</section><text>ba don du mi gnyer ro/ /bcom ldan 'das chos thams cad ni shin du ma byung ba ste/ bdag cag kun 'byung spong ba don du mi gnyer ro/ /bcom ldan 'das chos thams cad ni shin du 'gags pa ste/ bdag cag </text></item>
<item><p>296b1</p><section>mdo sde</section><text>'gog pa mngon du bgyi ba don du mi gnyer ro/ /bcom ldan 'das lam ni mchis pa dang / ma mchis pa dang / ma mchis pa bral ba ste/ bdag cag lam bsgom pa don du mi gnyer ro/ /bcom ldan 'das chos thams </text></item>
<item><p>296b2</p><section>mdo sde</section><text>cad ni gnas na mi gnas pa ste/ bdag cag dran pa nye bar bzhag pa don du mi gnyer ro/ /bcom ldan 'das rnam par grol ba ni bsod nams dang / bsod nams ma lags pa dang / mi g.yo ba'i 'du byed dang bral ba ste/</text></item>
<item><p>296b3</p><section>mdo sde</section><text>bdag cag yang dag par spong ba don du mi gnyer ro/ /bcom ldan 'das gang nas kyang mchi ba ma mchis pa/ gang du yang ma mchis pa tshad mar bgyis te/ bdag cag rdzu 'phrul gyi rkang pa don du mi gnyer ro/ /bcom ldan 'das don ni dbang po bral ba ste/ bdag cag dbang </text></item>
<item><p>296b4</p><section>mdo sde</section><text>po don du mi gnyer ro/ /bcom ldan 'das chos thams cad ni stobs ma mchis shing nyam chung ba ste/ bdag cag stobs don du mi gnyer ro/ /bcom ldan 'das 'di la don dam par na byang chub pa ni gang yang ma mchis te/ bdag </text></item>
<item><p>296b5</p><section>mdo sde</section><text>cag byang chub kyi yan lag don du mi gnyer ro/ /bcom ldan 'das 'gro bas 'jig rten gyi mthar 'gro ba ma mchis te/ bdag cag lam don du mi gnyer ro/ /bcom ldan 'das zhi ba'i dbyings la g.yeng ba ma mchis </text></item>
<item><p>296b6</p><section>mdo sde</section><text>te/ bdag cag zhi gnas don du mi gnyer ro/ /bcom ldan 'das 'jig rten las 'das pa'i shes rab kyis chung zad kyang mi mthong ba ste/ bdag cag lhag mthong don du mi gnyer ro/ /bcom ldan 'das de ltar blang ba </text></item>
<item><p>296b7</p><section>mdo sde</section><text>dang dor ba shin du ma mchis te/ bdag cag rtsol ba don du mi gnyer ro/ /bcom ldan 'das chos kyi dbyings ni yang dag par sangs ma rgyas pa ste/ bdag cag rnam par grol ba don du mi gnyer ro/ /bcom ldan 'das dge sbyong ni </text></item>
<item><p>296b8</p><section>mdo sde</section><text>chags pa thams cad dang bral ba ste/ bdag cag dge sbyong don du mi gnyer ro/ /bcom ldan 'das bram ze ni sdig pa thams cad dang bral ba ste/ bdag cag bram ze don du mi gnyer ro/ /bcom ldan 'das chos kyi rang </text></item>
<item><p>297a1</p><section>mdo sde</section><text>bzhin ni tha mi dad pa ste/ bdag cag dge slong gi dngos po don du mi gnyer ro/ /bcom ldan 'das 'di ltar skye mched drug nyid 'gags pa ste/ bdag cag pha rol du mchi ba don du mi gnyer ro/ /bcom ldan 'das 'di </text></item>
<item><p>297a2</p><section>mdo sde</section><text>ltar 'jig pa ji tsam chu ngu la yang mi stod pa ste/ bdag cag 'dod pa chung ba ma lags so/ /bcom ldan 'das 'di ltar chos gang yang mi tshol ba ste/ bdag cag ni chog shes pa ma lags so/ /bcom ldan 'das 'di ltar lus </text></item>
<item><p>297a3</p><section>mdo sde</section><text>dang / sems kyis brjod par mi bgyi ba ste/ bdag cag dben pa ma lags so/ /bcom ldan 'das 'di ltar khams gsum du mi gnas pa ste/ bdag cag zag pa med pa ma lags so/ /bcom ldan 'das 'di ltar gnyis </text></item>
<item><p>297a4</p><section>mdo sde</section><text>po yang dag par rjes su mi mthong ste/ bdag cag ma 'dres pa ma lags so/ /bcom ldan 'das 'di ltar khams gsum thams cad ni rnal 'byor pa'i dgon pa ste/ bdag cag dgon pa don du mi gnyer ro/ /bcom ldan </text></item>
<item><p>297a5</p><section>mdo sde</section><text>'das 'di ltar gnyen po ma mchis pas rtsod pa ma mchis pa ste/ bdag cag nyon mongs pa med par gnas pa ma lags so/ /bcom ldan 'das 'di ltar bsod snyoms kyi 'du shes spangs pa ste/ bdag cag bsod snyoms </text></item>
<item><p>297a6</p><section>mdo sde</section><text>pa ma lags so/ /bcom ldan 'das 'di ltar 'khor ba nyid yang dag par na mi mthong ste/ bdag cag 'khor bas mi skrag go/ /bcom ldan 'das 'di ltar rtog par mi bgyid/ rnam par rtog par mi bgyid de/ bdag cag </text></item>
<item><p>297a7</p><section>mdo sde</section><text>'dod chags dang / zhe sdang dang / gti mug spong bar mi bgyid do/ /bcom ldan 'das 'di ltar chos rnams kyi rang bzhin nyon mongs pa ma mchis pa ste/ bdag cag nyon mongs pa spong ba la mi brtson no/ /bcom ldan 'das 'di </text></item>
<item><p>297a8</p><section>mdo sde</section><text>ltar rang gi lus ni lus ma lags pa ste/ bdag cag rang gi lus las mi g.yo bar bgyi'o/ /bcom ldan 'das 'di ltar de bzhin nyid mi bskyod pa'i mtshan nyid de/ bdag cag lta bas bgyis pa mi bskyong bar bgyi'o/ /</text></item>
<item><p>297b1</p><section>mdo sde</section><text>bcom ldan 'das 'di ltar rnam par grol ba ni rtag pa dang / bde ba dang / bdag dang / gtsang ba'i ngo bo nyid de/ bdag cag phyin ci log spong bar mi bgyid do/ /bcom ldan 'das 'di ltar tshu rol nas pha rol rjes su mi mthong bas </text></item>
<item><p>297b2</p><section>mdo sde</section><text>bdag cag chu bo las rgal bar mi bgyid do/ /bcom ldan 'das 'di ltar rnam par grol ba ni sgrib pa ma mchis shing rnam par ma brtags pa ste/ bdag cag sgrib pa rnams spong bar mi bgyid do/ /bcom ldan 'das 'di ltar yang </text></item>
<item><p>297b3</p><section>mdo sde</section><text>dag pa'i mtha' ni kun nas ldang ba ma mchis pa ste/ bdag cag kun nas ldang ba rnam par gnon par mi bgyid do/ /bcom ldan 'das 'di ltar dge sbyong ni nongs pa ma mchis pa ste/ bdag cag 'gyod pa bsal bar </text></item>
<item><p>297b4</p><section>mdo sde</section><text>mi bgyid do/ /bcom ldan 'das 'di ltar thog ma nas mos shing dad pa ste/ bdag cag the tsom sel bar mi bgyid do/ /bcom ldan 'das 'di ltar mos pas rnam par grol ba rtogs pa ste/ bdag cag nem nur sel bar mi bgyid do/ /</text></item>
<item><p>297b5</p><section>mdo sde</section><text>bcom ldan 'das 'di ltar chos thams cad ni shin du yongs su mya ngan las 'das pa ste/ bdag cag yongs su mya ngan las 'das pa don du mi gnyer ro/ /bstan pa 'di bshad pa'i tshe dge slong nyis brgya ni nye bar len pa med par </text></item>
<item><p>297b6</p><section>mdo sde</section><text>zag pa rnams las sems rnam par grol lo/ /dge slong bsam gtan bzhi thob pa srid pa tha ma pa/ ma thob pa thob pa'i nga rgyal can nyis brgya ni stan las langs te/ kye ma'o 'di dag ni 'jig rten thams cad dang 'gal bar chos </text></item>
<item><p>297b7</p><section>mdo sde</section><text>'chad de/ sngon bdag cag gis rjes su mthun par chos 'chad par thos na/ da ltar ni chos ma yin pa/ 'dul ba ma yin pa/ ston pa'i bstan pa ma yin pa 'chad do zhes tshig de skad smras te dong ngo / /tshe dang ldan pa shA ri'i bu kho bos 'jam dpal </text></item>
<item><p>297b8</p><section>mdo sde</section><text>gzhon nur gyur pa la 'di skad ces smras so/ /'jam dpal dge slong nyis brgya po 'di dag stan las langs te/ chos bshad pa 'di ni 'jig rten thams cad dang 'gal ba yin no zhes tshig de skad smras te dong ngo / /'jam dpal gyis </text></item>
<item><p>298a1</p><section>mdo sde</section><text>smras pa/ btsun pa gang po rnam grangs gang gis chos bshad pa 'di 'jig rten thams cad dang 'gal bar 'gyur ba yod do/ /de ci'i phyir zhe na/ btsun pa gang po 'jig rten ni phung po dang / khams dang / skye mched la </text></item>
<item><p>298a2</p><section>mdo sde</section><text>mngon par zhen pa ste/ 'khor ba spangs pas mya ngan las 'das pa tshol zhing 'khor ba rang bzhin gyi mi dmigs pa nyid mya ngan las 'das pa yin par de ltar ni mi shes so/ /'di la gang 'khor ba 'am mya ngan las 'das pa ni gang </text></item>
<item><p>298a3</p><section>mdo sde</section><text>yang med de/ gang de lta bu'i bzod pa de ni mi 'gal ba'o/ /bden pa bzhi rnam par gzhag pa bstan pa la mngon par zhen pa de ni 'gal ba'i gnas nyid do/ /don dam pa'i bden pa la ni bden pa bzhi rnam par gzhag pa 'ang </text></item>
<item><p>298a4</p><section>mdo sde</section><text>med de/ de ni mi 'gal ba'o/ /lam gyi rgyu 'thun pa dang / 'bras bu thob ces bya ba de ni gnyis te/ gnyis gang yin pa de ni 'gal ba'o/ /lam mnyam pa nyid kyis chos thams cad mnyam pa nyid 'di ni gnyis su med </text></item>
<item><p>298a5</p><section>mdo sde</section><text>pa ste/ gnyis su med pa gang yin pa de ni mi 'gal ba'o/ /ji srid du ngar 'dzin pa dang / nga yir 'dzin pa la mngon par brtson pa de srid du mngon pa'i nga rgyal lo/ /ji srid du mngon pa'i nga rgyal ba de srid du 'gal ba'o/ /gang </text></item>
<item><p>298a6</p><section>mdo sde</section><text>yang chad par mi byed/ lhag par mi byed/ mnyam pa nyid dang mnyam par mi byed/ mi mnyam pa nyid dang mi mnyam par mi byed cing / byed pa ma yin pa/ rnam par byed pa ma yin pa de ni mngon pa'i nga rgyal med pa ste/ gang lhag pa'i nga rgyal </text></item>
<item><p>298a7</p><section>mdo sde</section><text>med pa de ni mi 'gal ba'o/ /gang mi 'gal ba de ni gnyis su med pa ste/ de la dgongs nas bcom ldan 'das kyis kyang nga ni 'jig rten dang lhan cig tu mi rtsod do/ /'jig rten ni nga dang lhan cig tu rtsod par byed do zhes de skad </text></item>
<item><p>298a8</p><section>mdo sde</section><text>ces gsungs so/ /de ci'i phyir zhe na/ de bzhin gshegs pas ni rtsod pa'i rtsa ba bcad do/ /rtsod pa'i rtsa ba de bzhin gshegs pas bcad pa gang zhe na/ 'di lta ste/ 'di ni bden pa'o/ /'di ni brdzun pa'o zhes bya'o/ /de la </text></item>
<item><p>298b1</p><section>mdo sde</section><text>bcom ldan 'das kyis kyang 'di skad ces bka' stsal to/ /bram ze bden pa zhes bya ba'i tshig kyang ci/ ci'i phyir na brdzun pa zhes kyang brjod/ gang la mnyam pa dang mi mnyam pa med na/ de la su zhig rtsod pa sbyor bar byed ces gsungs </text></item>
<item><p>298b2</p><section>mdo sde</section><text>so/ /de nas 'jam dpal gzhon nur gyur pas dge slong de dag lam gang nas dong ba de thams cad mes yongs su gang bar byin gyis brlabs nas/ de dag phyogs gang dang gang du dong ba de dang de dag thams cad mes yongs su gang bar mthong ste/</text></item>
<item><p>298b3</p><section>mdo sde</section><text>me'i phung po de las rgal bar ma nus so/ /de dag rdzu 'phrul gyi stobs kyis steng gi bar snang la dong ba dang / lcags kyi dra bas nam mkha'i dkyil thams cad yog par mthong ngo / /'og tu bltas na yang chu'i phung po chen po mthong ste/</text></item>
<item><p>298b4</p><section>mdo sde</section><text>de dag phyogs bslad cing spu'i khung bu zing zhes byed par gyur nas/ rgyal bu rgyal byed kyi tshal gyi lam du bltas na me tog ud pa la dang / pad ma dang / ku mu da dang / pad ma dkar pos yog cing / lam de nas skye bo'i tshogs mang po dag </text></item>
<item><p>298b5</p><section>mdo sde</section><text>bcom ldan 'das las chos mnyan pa'i phyir dong ba mthong ngo / /mthong nas de nas de dag kyang phyir log ste/ rgyal bu rgyal byed kyi tshal mgon med zas sbyin gyi kun dga' ra ba ga la ba dang / smig ma'i ldum bu'i 'khor gyi khyams </text></item>
<item><p>298b6</p><section>mdo sde</section><text>ga la ba dang / bcom ldan 'das ga la ba der dong ste lhags pa dang / bcom ldan 'das kyi zhabs gnyis la mgo bos phyag 'tshal nas/ bcom ldan 'das la lan gsum bskor ba byas te phyogs gcig tu 'khod do/ /phyogs </text></item>
<item><p>298b7</p><section>mdo sde</section><text>gcig tu 'khod pa dang / de dag la kho bos 'di skad ces smras so/ /tshe dang ldan pa dag gar dong dong / gang nas 'ongs/ de dag gis smras pa/ tshe dang ldan pa gang po kho bo cag ni dgra bcom pa zag pa zad pa/ bsam gtan thob </text></item>
<item><p>298b8</p><section>mdo sde</section><text>pa/ rdzu 'phrul gyi rkang pa'i pha rol du son pa ste/ kho bo cag 'jam dpal gzhon nur gyur pa 'di las mi mthun pa'i chos bshad pa thos nas stan las langs te dong na/ kho bo cag gis sangs rgyas kyi zhing 'di thams cad </text></item>
<item><p>299a1</p><section>mdo sde</section><text>mes yongs su gang bar mthong ste/ me'i phung po de las rgal bar ma nus so/ /kho bos bcom ldan 'das la zhus pa/ dgra bcom pa zag pa zad pa'i sa de gang lags/ de la bcom ldan 'das kyis kho bo la 'di skad ces bka' </text></item>
<item><p>299a2</p><section>mdo sde</section><text>stsal to/ /gang po gang 'dod chags dang / zhe sdang dang / gti mug gi me la spyod pas me'i phung po las 'da' ba ni gnas ma yin no/ /lta ba'i dra bas bsgribs pas lcags kyi dra ba bcad pa dang / sred pa'i chur zhugs pas chu'i phung po las </text></item>
<item><p>299a3</p><section>mdo sde</section><text>rgal ba ni gnas ma yin no/ /de ci'i phyir zhe na/ gang po 'di ltar dge slong 'di dag 'dod chags dang / zhe sdang dang / gti mug gi me la spyod de/ de dag me'i phung po chen po las 'da' bar mi nus so/ /de dag lta ba'i dra bas bsgribs </text></item>
<item><p>299a4</p><section>mdo sde</section><text>te/ lcags kyi dra ba gcad par mi nus so/ /de dag sred pa'i chu bor zhugs te/ chu'i phung po las rgal bar mi nus so/ /gang po 'di lta ste dper na me'i phung po gang yin pa dang / lcags kyi dra ba gang yin pa dang / chu'i phung po </text></item>
<item><p>299a5</p><section>mdo sde</section><text>gang yin pa'i chos de dag thams cad gang nas kyang ma 'ongs/ gang du yang ma song ste/ gzhan du na 'jam dpal gzhon nur gyur pa'i byin gyi brlabs kyis snang ngo / /gang po de bzhin du 'dod chags dang / zhe sdang dang /</text></item>
<item><p>299a6</p><section>mdo sde</section><text>gti mug gang yin pa dang / lta bar byas pa gang yin pa dang srid pa'i sred pa gang yin pa'i chos de dag gang nas kyang ma 'ongs/ gang du yang ma song ste/ gzhan du na phyin ci log sngon du 'gro ba'i rtog pa dang / rnam par </text></item>
<item><p>299a7</p><section>mdo sde</section><text>rtog pa dang / yongs su rtog pa las bdag po med pa/ bdag gi med pa/ yongs su gzung ba med pa'i bdag dang gzhan du sgro 'dogs par 'byung ngo / /de la rnal 'byor pa rnal 'byor spyod pas rnam par g.yengs pa'i </text></item>
<item><p>299a8</p><section>mdo sde</section><text>sems rtse gcig du byed do/ /sems rtse gcig pas zhig nas sgrub par byed do/ /zhi gnas kyi tshogs kyis bsam gtan skyed par byed do/ /bsam gtan thob pas kyang rloms sems su mi byed/ mngon par zhen par mi </text></item>
<item><p>299b1</p><section>mdo sde</section><text>byed do/ /bsam gtan las su rung bar byas pa'i sems kyis kyang chos rnams la rnam par lta ste/ chos gang gi rgyu dang / rkyen du 'gyur zhes de so sor rtog pa na yang dag pa ji lta ba bzhin du so sor rtog par byed de/ 'di lta </text></item>
<item><p>299b2</p><section>mdo sde</section><text>ste/ ma rig pa'i rkyen gyis 'du byed rnams/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen kyis skye mched drug /skye mched drug gi rkyen kyis reg pa/</text></item>
<item><p>299b3</p><section>mdo sde</section><text>reg pa'i rkyen kyis tshor ba/ tshor ba'i rkyen kyis sred pa/ sred pa'i rkyen kyis len pa/ len pa'i rkyen kyis srid pa/ srid pa'i rkyen kyis skye ba/ skye ba'i rkyen kyis rga shi dang / mya ngan dang / smre sngags 'don pa dang / sdug bsngal </text></item>
<item><p>299b4</p><section>mdo sde</section><text>ba dang / yid mi bde ba dang / 'khrug pa rnams 'byung ste/ de ltar na sdug bsngal gyi phung po chen po 'di 'ba' shig 'byung bar 'gyur te/ 'di ni log par bsgrub pa'i 'du byed kyi lam zhes bya'o/ /ma rig pa 'gags pas 'du </text></item>
<item><p>299b5</p><section>mdo sde</section><text>byed rnams 'gag /'du byed 'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug 'gags pas </text></item>
<item><p>299b6</p><section>mdo sde</section><text>reg pa 'gag /reg pa 'gags pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /</text></item>
<item><p>299b7</p><section>mdo sde</section><text>skye ba 'gags pas rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'gag ste/ de ltar na sdug bsngal gyi phung po chen po 'di 'ba' shig 'gag par 'gyur te/ 'di ni yang </text></item>
<item><p>299b8</p><section>mdo sde</section><text>dag par sgrub pa 'dus ma byas su nges par 'jug pa'o/ /de la ma rig pa 'gags pa ni 'das pa ma yin/ ma 'ongs pa ma yin/ da ltar byung ba ma yin mod kyi 'on kyang gang tshul bzhin ma yin pa yid la byed pa byung bas ma rig pa 'byung ste/</text></item>
<item><p>300a1</p><section>mdo sde</section><text>de tshul bzhin yid la byed pas so sor rtog pa yid la byed na 'byung bar mi 'gyur ro/ /mi 'byung ba de ni shin du 'gags pa ste/ de bas na ma rig pa 'gag ces bya'o/ /de la tshul bzhin yid la byed pa ni 'byung ba chen po bzhi las </text></item>
<item><p>300a2</p><section>mdo sde</section><text>byung ba'i yul 'di la 'di lta ste/ lus 'di ni bems po ste/ rtswa dang / shing dang / brtsig pa dang / rdo ltar snang bar so sor rtog go/ /gang sems sam/ yid dam/ rnam par shes pa zhes bya ba deng gzugs med pa/ bstan du med pa/ thogs </text></item>
<item><p>300a3</p><section>mdo sde</section><text>pa med pa/ rnam par mi rig pa/ sgyu ma dang / rmi lam lta bu ste/ nang dang / phyi dang / gnyi ga ma yin par yang mi dmigs so zhes de ltar tshul bzhin yid la byed pa la brtson pa'i dge slong gi chos thams cad rang bzhin gyis ma skyes par rtogs </text></item>
<item><p>300a4</p><section>mdo sde</section><text>par 'gyur te/ gang ma skyes pa de ni don dam pa'o/ /bstan pa 'di bshad pa'i tshe dge slong nyis brgya po de dag gis nye bar len pa med par zag pa rnams las sems rnam par grol lo/ /de nas gcer bu ma'i bu bden pa po 'khor </text></item>
<item><p>300a5</p><section>mdo sde</section><text>dmas par gyur te/ g.yog lnga brgya zhig dang spa gong bar gyur cing / rgyal bu rgyal byed kyi tshal mgon med zas sbyin gyi kun dga' ra ba ga la ba dang / smig ma'i tshal ldum bu'i 'khor gyi khyams ga la ba dang / bcom ldan 'das </text></item>
<item><p>300a6</p><section>mdo sde</section><text>ga la ba der dong ste lhags pa dang / bcom ldan 'das dang lhan cig kun dga' ba dang / mgu bar 'gyur ba dang / dga' bar 'gyur ba'i gtam sna tshogs byas nas bcom ldan 'das la 'di skad ces gsol to/ /kye gau ta ma dge sbyong gau </text></item>
<item><p>300a7</p><section>mdo sde</section><text>ta ma ni gzhan gyi 'khor kha 'dren pa'i sgyus kha 'dren to zhes yang dang yang du thos na/ de da ni mngon sum du gyur te/ 'di ltar 'jam dpal gzhon nur gyur pas kho bo'i 'khor phye ste dge sbyong gau ta ma la phul lo/ /dge sbyong gau ta mas </text></item>
<item><p>300a8</p><section>mdo sde</section><text>kyang log pa'i gzung bas bzung ste/ de dag slar kho bo'i drung du mi 'ong / bsnyen bkur mi byed/ rna blags te mi nyan/ kun shes par bya ba'i sems nye bar mi 'jog go/ /de'i tshe kun du rgyu zla ba can zhes bya ba'i snag gi gnyen </text></item>
<item><p>300b1</p><section>mdo sde</section><text>mtshams kun du rgyu rgyal ba'i blo gros shes bya ba 'khor der 'dus te 'dug par gyur pa des gcer bu ma'i bu bden pa po la 'di skad ces smras so/ /gcer bu ma'i bu bden pa po bcom ldan 'das dang / bcom ldan 'das kyi nyan thos </text></item>
<item><p>300b2</p><section>mdo sde</section><text>rnams dang / 'jam dpal gzhon nur gyur pa la ma dad par ma byed cig /khyod la yun ring por don med pa dang / mi phan pa dang / sdug bsngal ba dang / rnam par ltung bar gyur ta re/ gcer bu pa 'di lta ste ngas dpe bya bar spobs so/ /</text></item>
<item><p>300b3</p><section>mdo sde</section><text>gcer bu pa 'di lta ste dper na skyes bu byis pa'i rang bzhin can/ shes rab 'chal pa'i rang bzhin can la la zhig mar gyi snying khu 'dod cing mar tshol la des chu bum pa'i nang du blugs te bsrubs nas de ji tsam na don med pa dang chad pa'i skal </text></item>
<item><p>300b4</p><section>mdo sde</section><text>ba can du gyur kyang de'i rgyus mar ram mar gyi snying khu ni mi rnyed do/ /gcer bu pa de bzhin du 'di las phyi rol gyi ya mtshan can thams cad rnal 'byor dang / sgom pa dang / dka' ba dang / brtul zhugs de dag thams cad ni log par bzung ba ste/</text></item>
<item><p>300b5</p><section>mdo sde</section><text>de dag ni chu'i bum pa bsrubs pa lta bu'o zhes nga smra'i steng du/ de bzhin gshegs pas gsungs pa'i chos 'dul ba la sems gdug par byas pas sems can dmyal ba'i g.yang sar ltung bar 'gyur ro/ /gcer bu pa 'di lta ste </text></item>
<item><p>300b6</p><section>mdo sde</section><text>dper na skyes bu mkhas pa'i rang bzhin can shes rab dang ldan pa'i rang bzhin can la la zhig mar gyi snying khu 'dod cing mar tshol la des 'o ma bum pa'i nang du blugs te bsrubs na de tshegs chung ngus mar sar 'byin par 'gyur te/</text></item>
<item><p>300b7</p><section>mdo sde</section><text>mar sar las mar ro/ /mar las mar gyi snying khu 'thob po/ /gcer bu pa de bzhin du khyim na gnas par 'gyur ba 'am/ rab tu byung ba yang rung de bzhin gshegs pas gsung pa'i chos 'dul ba 'di la dad pa dang ldan zhing mos </text></item>
<item><p>300b8</p><section>mdo sde</section><text>pa mang bas sbyor bar byed/ rtsol bar byed/ 'bad par byed na mar 'dod pa'i 'o ma'i bum pa las mar gyi snying khu thob pa bzhin de dag myur du 'phags pa'i rnam par grol ba thob bo/ /gcer bu pa 'di lta ste/ skyes bu zhig gis </text></item>
<item><p>301a1</p><section>mdo sde</section><text>skyes bu gnyis pa'i 'jim pa las byas pa'i snod brgya stong bcag ste/ de nyid kyi rin po che'i snod byin na gcer bu pa 'di ji snyam du sems/ ci skyes bu des skyes bu de bslus pa yin nam/ smras pa/ rgyal ba'i blo gros </text></item>
<item><p>301a2</p><section>mdo sde</section><text>de ni ma yin no/ /smras pa/ gcer bu pa de bzhin du 'jim pa las byas pa'i snod lta bu'i mu stegs can gyi nyan thos rnams bcom ste/ de bzhin gshegs pa'i bstan pa la chos rin po che'i snod du byed na des mu stegs rnams gang </text></item>
<item><p>301a3</p><section>mdo sde</section><text>yang bslus par mi 'gyur ro/ /gcer bu pa 'di lta ste dper na skyes bu ded dpon thabs la mi mkhas pa mngon pa'i nga rgyal can zhig gis 'dron pa mang po lam ngan par btsud pa las/ ded dpon thabs la mkhas pa lam shes pa lam </text></item>
<item><p>301a4</p><section>mdo sde</section><text>mthong ba zhig gis lam ngan pa de nas bzlog ste/ yang dag pa'i lam du btsud pa de bzhin du/ gcer bu pa khyed kyi ston pa drug po thams cad kyang lam mi shes pa/ lam mi mkhas pa ste/ des khyed cag sems can mang po rnams lam </text></item>
<item><p>301a5</p><section>mdo sde</section><text>ngan par btsud do/ /de bzhin gshegs pa ni lam mkhyen pa/ lam la mkhas pa ste/ des sems can de dag lam ngan pa de las bzlog nas yang dag pa'i lam du 'dzud do/ /gcer bu pa de lta mod kyi khyod kyi 'khor 'di dag khrid de song </text></item>
<item><p>301a6</p><section>mdo sde</section><text>shig /de nas yang gcer bu pa khri nyis stong gcer bu ma'i bu bden pa po dang lhan cig tu dong ngo / lhag ma rnams ni mngon par shes pa thob nas de dag bcom ldan 'das kyis dge slong tshur shog ces bya bas rab tu byung bar gyur to/ /de la </text></item>
<item><p>301a7</p><section>mdo sde</section><text>bcom ldan 'das kyis kun du rgyu rgyal ba'i blo gros la 'di skad ces bka' stsal to/ /rgyal ba'i blo gros khyod kyis gang dag gcer bu ma'i bu bden pa po dang lhan cig tu dong ba'i gcer bu pa khri nyis stong po de dag mthong ngam/ gsol </text></item>
<item><p>301a8</p><section>mdo sde</section><text>pa/ bcom ldan 'das mthong ngo / /bcom ldan 'das kyis bka' stsal pa/ rgyal ba'i blo gros de dag thams cad de bzhin gshegs pa byams pa'i 'dus pa dang po'i grangs su gtogs par 'gyur ro/ /de ci'i phyir </text></item>
<item><p>301b1</p><section>mdo sde</section><text>zhe na/ de ltar de dag gis chos zab mo 'di bshad pa thos so/ /gcer bu ma'i bu bden pa po ni 'di lta ste dper na da ltar nga'i dge slong shA ri'i bu bzhin du/ de bzhin gshegs pa byams pa'i bstan pa la nyan thos rnams kyi nang na shes rab </text></item>
<item><p>301b2</p><section>mdo sde</section><text>che ba'i mchog tu 'gyur ro/ /de ci'i phyir zhe na/ 'di ltar de ning la mos pa yod do/ /lhag pa'i nga rgyal gyis ni lta ba yongs su mi gtong ngo / /de nas 'jam dpal gzhon nur gyur pa la kun du rgyu rgyal ba'i blo gros kyis 'di skad ces </text></item>
<item><p>301b3</p><section>mdo sde</section><text>smras so/ /'jam dpal phyi ma'i dus phyi ma'i tshe lnga brgya pa tha ma la dge slong mngon pa'i nga rgyal can ji snyed cig 'byung bar 'gyur/ 'jam dpal gyis smras pa/ rigs kyi bu phyi ma'i dus phyi ma'i tshe lnga brgya pa tha ma la dge </text></item>
<item><p>301b4</p><section>mdo sde</section><text>slong mngon pa'i nga rgyal can 'byung ba ni dkon no/ /de ci'i phyir zhe na/ rigs kyi bu bsam gtan bzhi ma bskyed par mngon pa'i nga rgyal du ltung bar mi nus so/ /de ci'i phyir zhe na/ de ltar de'i tshe dge slong de dag sems gnas pa yang dkon </text></item>
<item><p>301b5</p><section>mdo sde</section><text>no gang bsam gtan bzhi la snyoms par 'jug pa de dag ci smos/ rigs kyi bu de lta bas na phyi ma'i dus phyi ma'i tshe lnga brgya pa tha ma la dge slong mngon pa'i nga rgyal can 'byung ba ni dkon no/ /rigs kyi bu 'on kyang 'di gnyis ni </text></item>
<item><p>301b6</p><section>mdo sde</section><text>mngon pa'i nga rgyal can te/ gnyis gang zhe na/ lta ba la chags pas bsam gtan gyi mngon pa'i nga rgyal can dang / rnyed pa dang bkur sti'i phyir 'phags pa'i rigs dang / tshul khrims dang / thos pa dang / sbyangs pa'i yon tan dang /</text></item>
<item><p>301b7</p><section>mdo sde</section><text>yon tan bsnyungs pa tsam gyis mngon pa'i nga rgyal du ltung ba ste/ de gnyis ni mngon pa'i nga rgyal can no/ /gang yang mngon pa'i nga rgyal can du gyur te/ de bzhin gshegs pas gsungs pa'i chos 'dul ba spong ba de </text></item>
<item><p>301b8</p><section>mdo sde</section><text>dag ni sems can dmyal ba dang / dud 'gro'i skye gnas dang / gshin rje'i 'jig rten du 'gro bar 'gyur ro/ /smras pa/ 'jam dpal pha rol gyi sems mi shes par 'di ni mngon pa'i nga rgyal can no zhes ji ltar shes par bya/</text></item>
<item><p>302a1</p><section>mdo sde</section><text>smras pa/ gal te so so'i skye bo rnams mya ngan las 'da' bar 'gyur gyi/ dgra bcom pa rnams ni ma yin no zhes de skad thos nas skrag par gyur na mngon pa'i nga rgyal can du rig par bya'o/ /gal te so so'i skye bo rnams </text></item>
<item><p>302a2</p><section>mdo sde</section><text>kyis de bzhin gshegs pa mthong gi/ /dgra bcom pa rnams kyis ni ma yin no zhes de skad thos nas skrag par gyur na mngon pa'i nga rgyal can du rig par bya'o/ /gal te so so'i skye bo rnams kyis sbyin pa yongs su sbyong bar byed kyi/ dgra </text></item>
<item><p>302a3</p><section>mdo sde</section><text>bcom pa rnams kyis ni ma yin no zhes de skad thos nas skrag par gyur na mngon pa'i nga rgyal can du rig par bya'o/ /gal te so so'i skye bo rnams kyis de bzhin gshegs pa mnyes par byed kyi/ dgra bcom pa rnams kyis </text></item>
<item><p>302a4</p><section>mdo sde</section><text>ni ma yin no zhes de skad thos nas skrag par gyur na mngon pa'i nga rgyal can du rig par bya'o/ /gang dag nyon mongs pa thams cad las mi g.yo ba de dag ni mi rten pa'o/ /gang dag mi rten pa de dag ni 'jig rten na sbyin pa'i </text></item>
<item><p>302a5</p><section>mdo sde</section><text>gnas so/ /gang yang nyon mongs pa las g.yo ba de dag ni rten pa'o/ /gang dag rten pa de dag ni 'jig rten na sbyin pa'i gnas ma yin no/ /de la gang dag rtsod par byed pa de dag ni mngon pa'i nga rgyal can du rig par bya'o/ /</text></item>
<item><p>302a6</p><section>mdo sde</section><text>chos thams cad ni 'byung ba'o zhes bya ba'i chos zab mo'i tshul 'di gang gis mi rtogs pa de dag ni mngon pa'i nga rgyal can du rig par bya'o/ /chos thams cad yongs su shes par mi bya'o/ /spang bar mi bya'o/ /bsgom par </text></item>
<item><p>302a7</p><section>mdo sde</section><text>mi bya'o/ /mngon du mi bya'o zhes bya ba'i bden pa'i tshul 'di la gang mi 'jug pa de dag ni mngon pa'i nga rgyal can du rig par bya'o/ /smras pa/ 'jam dpal mngon pa'i nga rgyal med pa'i phyag rgya ji </text></item>
<item><p>302a8</p><section>mdo sde</section><text>lta bu yin/ smras pa/ 'gal ba med pa dang / rtsod pa med pa ni mngon pa'i nga rgyal med pa'o/ /rigs kyi bu 'di lta ste/ dper na ri dgas kyi rgyal po seng ge ni sgra thams cad kyis mi skrag go/ /</text></item>
<item><p>302b1</p><section>mdo sde</section><text>de bzhin du rigs kyi bu dge slong mngon pa'i nga rgyal med pa ni sgra thams cad kyis mi skrag go/ /de ci'i phyir zhe na/ 'di ltar des chos thams cad sgra brnyan lta bur rig ste/ sgra brnyan la ni sems med/ yid med/</text></item>
<item><p>302b2</p><section>mdo sde</section><text>rnam par shes pa med kyang de la rten cing sgra 'byung bar 'gyur ro/ /de bzhin du des sems dang yid kyang yang dag pa ji lta ba bzhin du shes te/ de sgra thams cad rkyen la rag las par rtogs nas de sgra thams cad la dga' </text></item>
<item><p>302b3</p><section>mdo sde</section><text>ba yang mi skyed do/ /de sangs rgyas kyi sgra la yang rjes su chags par mi byed/ mu stegs can gyi sgra la yang khong khro bar mi byed/ rnam par byang ba'i sgra la yang rjes su chags par mi byed/ nyon mongs pa'i </text></item>
<item><p>302b4</p><section>mdo sde</section><text>sgra la yang khong khro bar mi byed cing des sgra thams cad kyi sngon gyi mtha' dang / phyi ma'i mtha' rtogs par gyur pa 'di ni rigs kyi bu mngon pa'i nga rgyal med pa'i phyag rgya zhes bya ste/ gzhag pa med pa dang /</text></item>
<item><p>302b5</p><section>mdo sde</section><text>gdeg pa med pa'i phyag rgya'o/ /ji lta ba bzhin gyi phyag rgya'o/ /yang dag par bsgrub pa'i phyag rgya'o/ /rang bzhin gyi mtshan nyid kyi phyag rgya'o/ /tshul gcig du 'jug pa'i phyag rgya'o/ /chos </text></item>
<item><p>302b6</p><section>mdo sde</section><text>kyi dbyings su yang dag par 'du ba'i phyag rgya'o/ /de bzhin nyid tha mi dad pa'i phyag rgya'o/ /yang dag pa'i mtha'i gnas kyi phyag rgya'o/ /don dam pa stong pa nyid kyi phyag rgya'o/ /dus gsum mnyam pa nyid kyi </text></item>
<item><p>302b7</p><section>mdo sde</section><text>phyag rgya'o/ /gzod ma nas ma skyes pa'i phyag rgya'o/ /rang bzhin la so sor rtog pa'i phyag rgya ste/ rigs kyi bu phyag rgya de dag gis btab pa'i chos thams cad mngon pa'i nga rgyal med pa'i dge </text></item>
<item><p>302b8</p><section>mdo sde</section><text>slong gis thos na nem nur du mi 'gyur/ the tsom du mi 'gyur te/ bdag mi dmigs par rtogs par 'gyur ro/ /de nas bcom ldan 'das la kun du rgyu rgyal ba'i blo gros kyis 'di skad ces </text></item>
<item><p>303a1</p><section>mdo sde</section><text>gsol to/ /bcom ldan 'das bdag gis sngon yang kun du rgyu lhag spyod dang / snag gi gnyen mtshams kun du rgyu zla ba can las theg pa chen po 'di'i yon tan bsngags pa brjod pa kha cig thos par gyur to/ /</text></item>
<item><p>303a2</p><section>mdo sde</section><text>bcom ldan 'das bdag gis da ltar yang 'jam dpal gzhon nur gyur pa las dam pa'i chos bshad pa thos nas bla na med pa yang dag par rdzogs pa'i byang chub tu sems skyed do/ /bcom ldan 'das kyis kyang bdag la ci nas </text></item>
<item><p>303a3</p><section>mdo sde</section><text>kyang bdag gis byang chub kyi phyogs kyi chos rnams bsags te/ myur du bla na med pa yang dag par rdzogs pa'i byang chub mngon par rdzogs par sangs rgyas nas/ sems can tshad ma mchis pa rnams kyi don bgyid par 'gyur </text></item>
<item><p>303a4</p><section>mdo sde</section><text>ba de ltar chos bshad du gsol/ bcom ldan 'das kyis bka' stsal pa/ rgyal ba'i blo gros byang chub sems dpa' rnams kyi chos 'di gnyis ni myur du bla na med pa yang dag par rdzogs pa'i byang chub mngon par shes par byed </text></item>
<item><p>303a5</p><section>mdo sde</section><text>pa'o/ /gnyis gang zhe na/ 'di lta ste/ brtson 'grus dang / bag yod pa'o/ /de la rtson 'grus gang zhe na/ gang chos kyis btsal ba'i longs spyod bdog pa thams cad yongs su gtong ba'o/ /bag yod pa gang zhe na/</text></item>
<item><p>303a6</p><section>mdo sde</section><text>gang rnam par smin pa la mi re bas byang chub tu yongs su sngo'o/ /de la brtson 'grus ni gang mi dge ba'i chos thams cad spang ba dang / dge ba'i chos thams cad yongs su rdzogs par bya ba'i phyir yang dag par rtsol ba'o/ /</text></item>
<item><p>303a7</p><section>mdo sde</section><text>bag yod pa ni tshul khrims yongs su dag cing skye ba thams cad mi 'dod pas byang chub tu yongs su sngo'o/ /de la brtson 'grus ni gang lus dang sems la mi lta bas bzod cing des pa'o/ /bag yod pa ni gang khong khro ba med pa'i </text></item>
<item><p>303a8</p><section>mdo sde</section><text>sems kyis sems can thams cad kun du bsrung ba'o/ /de la brtson 'grus ni gang dge ba'i chos yang dag par sgrub pas yongs su mi skyo ba'o/ /bag yod pa ni gang dge ba'i chos yang dag par bsgrubs pa rnams thams cad mkhyen pa </text></item>
<item><p>303b1</p><section>mdo sde</section><text>nyid du yongs su sngo ba'o/ /de la brtson 'grus ni gang bsam gtan gyi yan lag yang dag par bsgrubs pas yongs su mi sngo ba'o/ /bag yod pa ni gang bsam gtan gyi ro myong bar byed pa las ldog pa'i shes pa'o/ /de la </text></item>
<item><p>303b2</p><section>mdo sde</section><text>brtson 'grus ni gang mang du thos pa tshol bas chog mi shes pa'o/ /bag yod pa ni gang tshul bzhin yid la byed pa la gnas pa'i 'phags pa'i shes rab dang ye shes so/ /de la brtson 'grus ni gang bsdu ba'i dngos po rnams mi 'dor </text></item>
<item><p>303b3</p><section>mdo sde</section><text>ba'o/ /bag yod pa ni gang sems can yongs su smin par bya ba'i thabs so/ /de la brtson 'grus ni gang lus dang sems rab tu 'dzin pa'o/ /bag yod pa ni lus dang sems dben pa'o/ /de la brtson 'grus ni gang sems </text></item>
<item><p>303b4</p><section>mdo sde</section><text>can la dmigs pa'i byams pas sems can thams cad la sems mnyam pa'o/ /bag yod pa ni gang chos la dmigs pa'i byams pas chos thams cad mi dmigs pa'o/ /de la brtson 'grus ni gang sems can </text></item>
<item><p>303b5</p><section>mdo sde</section><text>gzhan dang gang zag gzhan dag byang chub kyi sems la sbyor ba'o/ /bag yod pa ni gang sgyu ma lta bu'i chos la so sor rtog pas byang chub kyi sems mi rjed pa'o/ /de la brtson 'grus ni gang mngon par shes pa'i ye shes </text></item>
<item><p>303b6</p><section>mdo sde</section><text>skyed pa'o/ /bag yod pa ni gang zag pa zad par byed pas kun du bsrung ba'o/ /de la brtson 'grus ni gang mgo dang gos la me 'bar ba lta bus bden pa tshol ba'o/ /bag yod pa ni gang 'gog pa gsum du bya bar mi ltung ba'o/ /</text></item>
<item><p>303b7</p><section>mdo sde</section><text>de la brtson 'grus ni gang mtshan dang dpe byad bzang po yongs su rdzogs par bya ba'i phyir dge ba'i rtsa bas chog mi shes pa'o/ /bag yod pa ni gang chos kyi sku la so sor rtog pa'o/ /de la brtson 'grus ni gang sangs </text></item>
<item><p>303b8</p><section>mdo sde</section><text>rgyas kyi zhing yongs su dag pa'o/ /bag yod pa ni gang sems can kyi zhing yongs su dag pa'o/ /de la brtson 'grus ni gang byang chub kyi phyogs kyi chos sum bcu rtsa bdun yongs su rdzogs pa'o/ /bag yod pa ni </text></item>
<item><p>304a1</p><section>mdo sde</section><text>gang nye bar zhi ba'i rnam par grol bas rnam par grol ba'o/ /rigs kyi bu mdor na byang chub sems dpa'i thabs la mkhas pa'i las ji snyed pa de dag thams cad ni brtson 'grus dang ldan par blta bar bya'o/ /</text></item>
<item><p>304a2</p><section>mdo sde</section><text>shes rab kyi pha rol du phyin pa'i las ji snyed pa de dag thams cad ni bag yod pa dang ldan par blta ste/ de bas na thabs dang shes rab kyis yongs su zin pa'i byang chub sems dpa' la bla na med pa yang dag par rdzogs pa'i byang </text></item>
<item><p>304a3</p><section>mdo sde</section><text>chub las phyir ldog pa'i 'jigs pa chung zad kyang med do zhes bya'o/ /bstan pa 'di bshad pa'i tshe kun du rgyal ba'i blo gros kyis mi skye ba'i chos la bzod pa thob par gyur to/ /de sems dga' ba dang / mgu ba dang / rangs pa </text></item>
<item><p>304a4</p><section>mdo sde</section><text>de nyid kyis de shing ta la bdun tsam du steng gi bar snang la mngon par 'phags par gyur to/ /stong gsum gyi stong chen po'i 'jig rten gyi khams 'di yang rnam pa drug tu g.yos so/ /snang ba chen pos kyang 'jig rten khyab par </text></item>
<item><p>304a5</p><section>mdo sde</section><text>gyur to/ /steng gi bar snang las me tog gi char chen po yang mngon par bab bo/ /sil snyan dang glu dbyangs kyi sgra yang byung bar gyur to/ /de nas de'i tshe bcom ldan 'das kyis 'dzum pa mdzad do/ /sangs rgyas bcom ldan 'das </text></item>
<item><p>304a6</p><section>mdo sde</section><text>rnams kyi chos nyid kyis nam 'dzum pa mdzad pa de'i tshe/ bcom ldan 'das kyi zhal gyi sgo nas 'od zer kha dog du ma kha dog sna tshogs pa 'di lta ste/ sngon po dang / ser po dang / dmar po dang / dkar po dang / le ba </text></item>
<item><p>304a7</p><section>mdo sde</section><text>rgan dang / shel gyi kha dog dang / dngul gyi kha dog lta bu dag byung ste/ des 'jig rten gyi khams mtha' dang mu med pa dag snang bas khyab par byas nas tshangs pa'i 'jig rten man chad du mngon par byung zhing nyi ma dang /</text></item>
<item><p>304a8</p><section>mdo sde</section><text>zla ba'i 'od kyang zil gyis mnan nas yang slar log ste/ bcom ldan 'das la lan gsum bskor ba byas nas/ bcom ldan 'das kyi dbu'i gtsug tu nub bo/ /de nas tshe dang ldan pa kun dga' bo stan las langs te </text></item>
<item><p>304b1</p><section>mdo sde</section><text>bla gos phrag pa gcig tu bzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud de/ bcom ldan 'das la tshigs su bcad pa'i dbyangs kyis 'dzum pa'i </text></item>
<item><p>304b2</p><section>mdo sde</section><text>don yongs su zhus pa/ bsod nams ye shes stobs dpal dpe med 'dom gang 'od kyis brgyan/ /mtshan mchog sum bcu rtsa gnyis brgyan cing dpe byad dag gis spras/ /seng ge dang mchog 'gying 'gro ltar ni brtson </text></item>
<item><p>304b3</p><section>mdo sde</section><text>'grus stobs kyis byung / /ci slad 'dzum mdzad de ni bcom ldan 'das kyis bstan par gsol/ /thub pa dbyar gyi sprin dang rnga sgra seng ge'i sgra bas lhag /ka la ping ka'i sgra dang dril sgra tshangs pa'i sgra bas lhag /lha 'am </text></item>
<item><p>304b4</p><section>mdo sde</section><text>de bzhin mi yi sgra gang stong gsum dag na snyan/ /de kun char yang mi 'gro bcom ldan thub pa'i gsung mchog go/ /dgra bcom mchog rab rang rgyal yang dag byang chub sems dpas kyang / /dpe med thub dbang ye shes rmad byung </text></item>
<item><p>304b5</p><section>mdo sde</section><text>yul ni mi rtogs pa/ /lha mi lha min klu gang thos nas byang chub mchog 'tshal bar/ /ye shes de yi stobs kyis ci phyir 'dzum bstan bshad du gsol/ /mthar 'dzin kun las thugs grol blo bzang dbus su khyod mi </text></item>
<item><p>304b6</p><section>mdo sde</section><text>chags/ /chags med nyes med spyod pa gnas med nam mkha' tshad med bzhin/ /dpe mchog gang yang med cing 'jig rten mchog 'drar bgrang ba med/ /mkha' 'dra'i blo mnga' sdig med khyod la ci slad 'dzum bstan zhu'o/ /</text></item>
<item><p>304b7</p><section>mdo sde</section><text>khyod kyi zhal nas 'od zer sna tshogs sngo dang dmar dang dkar/ /dri med gser ltar 'tsher zhing dmar ba gang gA'i bye snyed byung / /grangs med nam mkha'i khams mnyam phyogs kyi 'jig rten des snang byas/ /thub pa'i 'od </text></item>
<item><p>304b8</p><section>mdo sde</section><text>kyis reg pa'i ngan song ma lus zhi zhing bde dang ldan/ /gal te 'od zer pus mor nub na dgra bcom khyod lung bstan/ /'od zer khyod kyi dpung par nub na rang sangs rgyas su bstan/ /deng ni phan mdzad thub khyod gtsug tu dri med 'od </text></item>
<item><p>305a1</p><section>mdo sde</section><text>nub kyis/ /kun mkhyen mnyam nyid theg par nges par khyod ni lung ston to/ /de bas legs pa lha lhag lhas mchod 'jig rten gsum mchod 'os/ /srog chags mang po gang thos dga' zhing sems kyang mgu </text></item>
<item><p>305a2</p><section>mdo sde</section><text>'gyur bar/ /yang dag bden tshig nges par gsung dag de ni rgyal bas shod/ /ci phyir 'dzum mdzad the tsom chod de slob ma mgu bar mdzod/ /de skad ces gsol pa dang / bcom ldan 'das kyis tshe dang ldan pa kun dga' bo la 'di skad </text></item>
<item><p>305a3</p><section>mdo sde</section><text>ces bka' stsal to/ /kun dga' bo rigs kyi bu rgyal ba'i blo gros shes bya ba bzod pa thob pa steng gi bar snang la ta la bdun tsam na 'dug ste/ thal mo sbyar nas nga la phyag 'tshal ba lha brgya stong dag gis mchod pa 'di khyod </text></item>
<item><p>305a4</p><section>mdo sde</section><text>kyis mthong ngam/ gsol pa bcom ldan 'das mthong ngo / /bcom ldan 'das kyis bka' stsal pa/ kun dga' bo rigs kyi bu rgyal ba'i blo gros 'dis 'khor los sgyur ba'i rgyal por gyur pa na sangs rgyas bye ba phrag bdun </text></item>
<item><p>305a5</p><section>mdo sde</section><text>bcu rtsa gnyis las dge ba'i rtsa ba bskyed de/ sangs rgyas bcom ldan 'das de dag thams cad bzhugs pa dang / yongs su mya ngan las 'das pa la yang mchod do/ /sangs rgyas bye ba phrag bdun bcu rtsa gnyis las tshangs par </text></item>
<item><p>305a6</p><section>mdo sde</section><text>spyod pa spyad de/ thams cad du yang dam pa'i chos yongs su bzung ngo / /kun dga' bo rigs kyi bu rgyal ba'i blo gros 'di da phyin chad kyang de bzhin gshegs pa bgrang ba las 'das pa rnams mnyes par byed par 'gyur/ gus </text></item>
<item><p>305a7</p><section>mdo sde</section><text>par byed par 'gyur/ btsun par byed par 'gyur/ phu dud du byed par 'gyur/ mchod pa byed par 'gyur/ tshangs par spyad pa yang spyod par 'gyur/ sems can tshad med grangs med pa dag kyang byang chub tu yongs su smin par byed par </text></item>
<item><p>305a8</p><section>mdo sde</section><text>'gyur ro/ /de phyi ma'i dus na byang chub kyi phyogs kyi chos rnams yang dag par bsgrubs nas bskal pa grangs med pa na bskal pa rin po che gcig bkod pa zhes bya ba la 'jig rten gyi khams blta na sdug pa zhes bya bar de bzhin </text></item>
<item><p>305b1</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas ye shes phung po zhes bya ba rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams </text></item>
<item><p>305b2</p><section>mdo sde</section><text>kyi ston pa/ sangs rgyas bcom ldan 'das su 'jig rten du 'byung bar 'gyur ro/ /kun dga' bo 'jig rten gyi khams blta na sdug pa de'i longs spyod ni gzhan 'phrul dbang byed kyi lha'i dang 'dra bar 'gyur ro/ /sems can de </text></item>
<item><p>305b3</p><section>mdo sde</section><text>dag gi mdun du yul drug las yid du mi 'ong ba'i chos gang yang 'byung bar mi 'gyur ro/ /sems can de dag thams cad gcig gis mthong na dga' ba dang yid bde ba skye bar 'gyur ro/ /sems can de dag thams cad rmi lam </text></item>
<item><p>305b4</p><section>mdo sde</section><text>du 'ang de bzhin gshegs pa ye shes phung po de mthong zhing de dag sangs rgyas rjes su dran pa dang mi 'bral bar 'gyur te/ de bas na 'jig rten gyi khams de blta na sdug pa zhes bya'o/ /bskal pa de la de bzhin gshegs pa de </text></item>
<item><p>305b5</p><section>mdo sde</section><text>gcig pu 'byung zhing / de bzhin gshegs pa'i tshe'i tshad kyang bskal par thub par 'gyur te/ de bas na bskal pa de yang rin po che gcig bkod pa zhes bya bar 'gyur ro/ /bcom ldan 'das de'i dge 'dun ni byang chub sems </text></item>
<item><p>305b6</p><section>mdo sde</section><text>dpa' 'ba' shig ste/ byang chub sems dpa' bye ba phrag dgu bcu rtsa gnyis su 'gyur ro/ /byang chub sems dpa' sems dpa' chen po thams cad kyang phyir mi ldog pa/ spobs pa thogs pa med pa/ tshig dbye ba la mkhas </text></item>
<item><p>305b7</p><section>mdo sde</section><text>pa sha stag go/ /de bzhin gshegs pa ye shes phung po de nam yongs su mya ngan las 'da' ba de'i tshe yang / byang chub sems dpa' seng ge'i rtsal gyis 'gro ba de la rigs kyi bu byang chub sems dpa' seng ge'i rtsal gyis 'gro </text></item>
<item><p>305b8</p><section>mdo sde</section><text>ba 'di nga'i 'og tu/ de bzhin gshegs pa seng ge'i sgra sgrogs pa zhes bya bar 'gyur ro zhes lung bstan nas yongs su mya ngan las 'da'o/ /de bzhin gshegs pa ye shes kyi </text></item>
<item><p>306a1</p><section>mdo sde</section><text>phung po de yongs su mya ngan las 'das nas bar gyi bskal pa bcur dam pa'i chos gnas par 'gyur ro/ /bcom ldan 'das de'i sku yang mi 'jig par 'gyur te/ gang la sems can de dag mchod par </text></item>
<item><p>306a2</p><section>mdo sde</section><text>byed pa'i mchod rten rin po che las byas pa rgyar dpag tshad drug bcu rtsa bzhi pa/ 'phang du dpag tshad brgyad bcu pa rin po che thams cad kyis smras pa gcig cig yod par 'gyur ro/ /de nas rigs kyi bu rgyal ba'i </text></item>
<item><p>306a3</p><section>mdo sde</section><text>blo gros bar snang de las babs nas bcom ldan 'das kyi zhabs gnyis la mgo bos phyag 'tshal te/ bcom ldan 'das la lan gsum bskor ba byas nas/ bcom ldan 'das la chos kyi dbyings dang tha mi dad </text></item>
<item><p>306a4</p><section>mdo sde</section><text>pa'i tshigs su bcad pa 'di dag gis mngon par bstod do/ /bdag gi dbyings dang sems can dbyings/ /chos kyi dbyings dang de dag mnyam/ /de yi dbyings ldan ye shes dbyings/ /de bas khyod kyis bdag </text></item>
<item><p>306a5</p><section>mdo sde</section><text>lung bstan/ /chos kyi dbyings dang nyon mongs khams/ /stong pa'i dbyings dang de dag mnyam/ /chos kun de yi dbyings ldan te/ /de bas khyod kyis bdag lung bstan/ /'dod chags zhe sdang gti </text></item>
<item><p>306a6</p><section>mdo sde</section><text>mug dang / /gang gzhan khams kyang gsum po dag /nam mkha'i khams dang mnyam pa ste/ /de bas khyod kyis bdag lung bstan/ /'khor ba dang ni mya ngan 'das/ /chos kyi dbyings dang de dag mnyam/ /</text></item>
<item><p>306a7</p><section>mdo sde</section><text>rlung gi khams dang chu dang me/ /sa rnams de yi khams ldan no/ /phung po'i khams dang mnyam pa ste/ /mig la sogs pa'i khams rnams dang / /yid kyi khams dang chos khams dang / /de dag </text></item>
<item><p>306a8</p><section>mdo sde</section><text>dbyings kun mnyam pa'o/ /'dus byas dbyings ni gang yin dang / /'dus ma byas dbyings gang yin pa/ /de dag chos dbyings gnyis med de/ /de bas khyod kyis bdag lung bstan/ /phung po rnams ni shes </text></item>
<item><p>306b1</p><section>mdo sde</section><text>dang bral/ /khams dang skye mched rnams kyang ste/ /ming la med cing gzugs la 'ang med/ /nang na med cing phyi na 'ang med/ /sgra gang dag gis rig 'gyur ba'i/ /thub pas bdag ni lung bstan pa/ /ji lta bur ni sgra gsungs </text></item>
<item><p>306b2</p><section>mdo sde</section><text>pa/ /de ltar bdag ni lung bstan to/ /gang gis bdag ni lung bstan pa'i/ /sems ni sangs rgyas mi mnga' ste/ /bdag la'ang yang dag byang chub tu/ /lung bstan rnam shes ma mchis so/ /ji ltar sangs rgyas </text></item>
<item><p>306b3</p><section>mdo sde</section><text>bdag de bzhin/ /bdag ltar bde gshegs de bzhin te/ /sems can kun kyang de dang 'dra/ /de bas khyod kyis bdag lung bstan/ /lung bstan 'di ni yang dag pa/ /de bzhin nyid dang ldan pa ste/ /yang dag mtha' la gnas </text></item>
<item><p>306b4</p><section>mdo sde</section><text>pas na/ /chos kyi dbyings la tha dad med/ /chos kyi dbyings las yang dag byung / /nam mkha' lta bur ye shes zab/ /thabs la mkhas shing legs sbyangs pa/ /bcom ldan khyod la bdag phyag 'tshal/ /de nas bcom </text></item>
<item><p>306b5</p><section>mdo sde</section><text>ldan 'das la rigs kyi bu rgyal ba'i blo gros kyis chos kyi dbyings dang tha mi dad pa'i tshigs su bcad pa de dag gis mngon par bstod nas/ bcom ldan 'das kyi zhabs gnyis la mgo bos phyag 'tshal nas/ bcom ldan </text></item>
<item><p>306b6</p><section>mdo sde</section><text>'das la lan gsum bskor ba byas te/ phyogs gcig tu 'dug go/ /tshe dang ldan pa shA ri'i bu 'jam dpal gzhon nur gyur pa'i rdzu 'phrul rnam par 'phrul pa'i cho 'phrul dang / chos ston pa rnam par 'phrul pa'i cho 'phrul </text></item>
<item><p>306b7</p><section>mdo sde</section><text>las gang kho bos phyogs tsam zhig mngon sum du gyur pa ni de lta bu de dag yin no/ /de bzhin du bcom ldan 'das kyi spyan snga na 'jam dpal gzhon nur gyur pa'i rdzu 'phrul rnam par rtse ba'i cho 'phrul dang / chos bstan pa rnam </text></item>
<item><p>306b8</p><section>mdo sde</section><text>par 'phrul pa'i cho 'phrul ji ltar mngon sum du gyur pa dag phan tshun du rjod do/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo chos kyi rnam grangs 'di zung shig /long shig /</text></item>
<item><p>307a1</p><section>mdo sde</section><text>lhogs shig /kun chub par gyis shig /gzhan dag yang rgya cher yang dag par shod cig /gsol pa/ bcom ldan 'das bdag gis chos kyi rnam grangs 'di gzung na/ bcom ldan 'das chos kyi rnam grangs </text></item>
<item><p>307a2</p><section>mdo sde</section><text>'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ de bas na kun dga' bo chos kyi rnam grangs 'di 'jam dpal gzhon nur gyur pa'i byin gyi brlabs rnam par 'phrul pa dang / bdud dang </text></item>
<item><p>307a3</p><section>mdo sde</section><text>phas kyi rgol ba thams cad chos dang mthun pas 'joms shing tshar gcod pa dang / dkon mchog 'byung gnas bstan pa dang / dkon mchog gi za ma tog ces bya bar zung shig /bcom ldan 'das kyis bka' stsal nas/</text></item>
<item><p>307a4</p><section>mdo sde</section><text>'jam dpal gzhon nur gyur pa dang / byang chub sems dpa' rgyal ba'i blo gros dang / tshe dang ldan pa kun dga' bo dang / byang chub sems dpa' de dag dang / nyan thos chen po de dag dang / lha dang / mi dang / lha ma yin dang /</text></item>
<item><p>307a5</p><section>mdo sde</section><text>dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /dkon mchog gi za ma tog ces bya ba theg pa chen po'i mdo/ rdzogs so// //</text></item>
<item><p>307a6</p><section>mdo sde</section><text>zhu chen gyi lo ts+tsha ba ban d+he rad na rak+Shi tas zhus te skad gsar kyis kyang bcos nas gtan la phab pa// //</text></item>
<item><p>308a1</p><section>mdo sde</section><text>@##/ /rgya gar skad du/ Ar+ya rad na ko Ti nA ma ma hA yA na sU tra/ bod skad du/ 'phags pa rin po che'i mtha' zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /</text></item>
<item><p>308a2</p><section>mdo sde</section><text>'di skad bdag gis thos pa dus gcig na/ bcom ldan 'das rgyal po'i khab na bya rgod kyi phung po'i ri la dge slong lnga brgya tham pa'i dge slong gi dge 'dun chen po dang thabs gcig du bzhugs te/ de nas 'jam dpal gzhon </text></item>
<item><p>308a3</p><section>mdo sde</section><text>nur gyur pa mtshan mo srod la bcom ldan 'das kyi bzhugs khang ga la ba der song ste phyin nas bzhugs khang gi sgo drung na 'greng ste bcom ldan 'das la sdod do/ /de'i tshe bcom ldan 'das rin po che'i mtha' zhes bya ba'i ting </text></item>
<item><p>308a4</p><section>mdo sde</section><text>nge 'dzin la snyoms par bzhugs so/ /de nas bcom ldan 'das dran pa dang mkhyen bzhin du ting nge 'dzin de las bzhengs nas 'jam dpal gzhon nur gyur pa sgo na 'dug pa gzigs so/ /gzigs nas kyang 'jam </text></item>
<item><p>308a5</p><section>mdo sde</section><text>dpal khyod nang du shog ces de skad ces bka' stsal to/ /bcom ldan 'das legs so legs so zhes gsol te/ 'jam dpal gzhon nur gyur pas bcom ldan 'das kyi ltar mnyan nas bcom ldan 'das ga la ba </text></item>
<item><p>308a6</p><section>mdo sde</section><text>der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'greng ngo / /'jam dpal gzhon nur gyur pa phyogs gcig tu 'greng ba dang / bcom ldan 'das kyis stan la 'dug ces </text></item>
<item><p>308a7</p><section>mdo sde</section><text>gnang ba mdzad do/ /bcom ldan 'das kyis gnang bas de nas 'jam dpal gzhon nur gyur pa/ bcom ldan 'das ga la ba de logs su thal mo sbyar ba btud de phyogs gcig du 'dug go/ /phyogs gcig du </text></item>
<item><p>308a8</p><section>mdo sde</section><text>'dug nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das da gdod ting nge 'dzin gang gis bzhugs bzhugs pa las bzhengs lags/ de skad </text></item>
<item><p>308b1</p><section>mdo sde</section><text>ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal rin po che'i mtha' zhes bya ba'i ting nge 'dzin yod do/ /ting nge 'dzin des nga da gdod gnas </text></item>
<item><p>308b2</p><section>mdo sde</section><text>gnas pa las langs so/ /gsol pa/ bcom ldan 'das ci'i slad du de la rin po che'i mtha' zhes bgyi lags/ bcom ldan 'das kyis bka' stsal pa/ 'jam dpal 'di lta ste/ dper na nor bu rin po che shin du dag </text></item>
<item><p>308b3</p><section>mdo sde</section><text>cing shin du byi dor byas pa sa phyogs mnyam pa la bzhag na de gang dang gang kho nar bzhag pa de dang der rin po che bye ba gnas par 'gyur ro/ /'jam dpal de bzhin du nga ting nge 'dzin de la gnas nas shar phyogs su bltas </text></item>
<item><p>308b4</p><section>mdo sde</section><text>te/ shar phyogs su bltas na ngas 'jig rten gyi khams dpag tu med grangs med pa dag na de bzhin gshegs pa dgra bcom pa yang dag par rdzogs pa'i sangs rgyas chos ston cing bzhugs pa dag mthong ngo / /de bzhin </text></item>
<item><p>308b5</p><section>mdo sde</section><text>du lho phyogs dang / nub phyogs dang / byang phyogs dang / 'og dang / steng nas phyogs bcu'i bar du bltas na ngas 'jig rten gyi khams dpag tu med pa dag na de bzhin gshegs pa dgra bcom pa yang dag par rdzogs pa'i sangs </text></item>
<item><p>308b6</p><section>mdo sde</section><text>rgyas chos ston cing bzhugs pa dag mthong ngo / /'jam dpal ngas ting nge 'dzin 'di la gnas nas gang yang dag pa'i mtha' ma yin pa'i chos de gang yang yang dag par rjes su ma mthong ngo / /'jam dpal yang dag pa'i mtha'i </text></item>
<item><p>308b7</p><section>mdo sde</section><text>phyag rgya 'di ngas phyag rgyar bzhag ste/ dad pa can gyi rigs kyi bu rnams dang / rigs kyi bu mo rnams kyis phyag rgya 'di la spyad na spobs pa mi chod pa 'dzin par 'gyur ro/ /gsol pa/ bcom ldan 'das bdag spobs </text></item>
<item><p>308b8</p><section>mdo sde</section><text>lags so/ /bde bar gshegs pa spobs lags so/ /bka' stsal pa/ 'jam dpal khyod spobs par gyis shig /gsol pa/ bcom ldan 'das dper bgyi na nor bu rin po che de nyid ngos gang dang gang kho nas </text></item>
<item><p>309a1</p><section>mdo sde</section><text>phab ste gzhag pa'i rin po che'i ngos de dang de kho na 'bab cing gnas par 'gyur lags so/ /bcom ldan 'das de bzhin du chos thams cad ni yang dag pa'i mtha' kho nas gnas lags so/ /bka' stsal pa/ 'jam </text></item>
<item><p>309a2</p><section>mdo sde</section><text>dpal khyod kyis yang dag pa'i mtha' shes sam/ gsol pa/ bcom ldan 'das 'tshal lags so/ /bka' stsal pa/ 'jam dpal 'o na yang dag pa'i mtha' gang na 'dug /gsol pa/ bcom ldan 'das yang dag pa'i mtha' ni </text></item>
<item><p>309a3</p><section>mdo sde</section><text>bdag gi mtha' gang na mchis pa de na mchis lags so/ /yang dag pa'i mtha' ni so so'i skye bo'i chos rnams gang na ma mchis pa de na mchis lags so/ /yang dag pa'i mtha' ni las sam/ rnam par smin pa yang ma </text></item>
<item><p>309a4</p><section>mdo sde</section><text>lags la chos thams cad kyi mtha' yang de kho na lags so/ /bcom ldan 'das gang dag de ltar mos pa de dag ni gang las kyang rnam par grol ba ma mchis lags so/ /gang dag gang las kyang grol ba ma mchis pa de dag ni log pa </text></item>
<item><p>309a5</p><section>mdo sde</section><text>las rnam par grol ba lags so/ /gang dag log pa las rnam par grol ba de dag ni yang dag par rnam par grol ba lags so/ /gang dag yang dag par rnam par grol ba de dag ni spyod yul ma lags pa la zhugs pa lags </text></item>
<item><p>309a6</p><section>mdo sde</section><text>so/ /gang dag spyod yul ma lags pa la zhugs pa de dag ni yang dag par zhugs pa lags so/ /de ci'i slad du zhe na/ bcom ldan 'das spyod yul ma lags pa zhes bgyi ba ni spyod yul des bgyis lags pa ste/</text></item>
<item><p>309a7</p><section>mdo sde</section><text>de'i slad du spyod yul ma lags pa zhes 'dogs lags so/ /bka' stsal pa/ 'jam dpal spyod yul ma yin pa zhes bya ba de gang gi tshig bla dgas yin/ gsol pa/ bcom ldan 'das spyod yul ma lags pa zhes bgyi ba de </text></item>
<item><p>309a8</p><section>mdo sde</section><text>ni yang dag pa'i mtha'i tshig bla dgas lags so/ /bka' stsal pa/ 'jam dpal lam sgom pa zhes bya ba de gang gi tshig bla dgas yin/ gsol pa/ bcom ldan 'das lam bsgom pa zhes bgyi ba de ni lam sgom pa ma </text></item>
<item><p>309b1</p><section>mdo sde</section><text>mchis pa'i tshig bla dgas lags so/ /bka' stsal pa/ 'jam dpal khyod las dang po pa'i rigs kyi bu rnams dang / rigs kyi bu mo rnams la chos ji ltar ston/ gsol pa/ bcom ldan 'das bdag ni las dang po pa'i </text></item>
<item><p>309b2</p><section>mdo sde</section><text>rigs kyi bu rnams dang / rigs kyi bu mo rnams la 'jig tshogs dor du ma mchis par chos ston lags so/ /bdag ni 'dod chags dang / zhe sdang dang / gti mug rnams spang du ma mchis par chos ston pa lags so/ /de ci'i slad du </text></item>
<item><p>309b3</p><section>mdo sde</section><text>zhe na/ bcom ldan 'das chos 'di rnams kyi rang bzhin gang lags pa de ni spang bar rngo mi thog pa'i slad du lags so/ /bcom ldan 'das 'jig tshogs sam/ /'jig tshogs kun 'byung ba spong bar 'tshal ba de ni yang dag pa'i mtha' spong </text></item>
<item><p>309b4</p><section>mdo sde</section><text>bar bas te/ bcom ldan 'das bdag ni las dang po pa'i rigs kyi bu rnams dang / rigs kyi bu mo rnams la mngon par zhen pa ma mchis pa'i tshul gyis sangs rgyas kyi chos rnams gzung bar mi bgyi ba 'am/ mngon sum du mi bgyi ba dang /</text></item>
<item><p>309b5</p><section>mdo sde</section><text>so so'i skye bo'i chos rnams lhag par mi dmigs pa 'am/ spang bar mi bgyi ba de lta bur chos ston lags na gdul ba las dang po pa rnams la bcom ldan 'das ji ltar chos ston par mdzad lags/ bka' stsal pa/ 'jam dpal </text></item>
<item><p>309b6</p><section>mdo sde</section><text>nga ni gzugs rnam par 'jig pa med pa dang / skye ba med par chos ston to/ /tshor ba dang / 'du shes dang / 'du byed rnams dang / rnam par shes pa rnam par 'jig pa med pa dang / skye ba med par chos ston to/ /'dod chags dang / zhe sdang dang /</text></item>
<item><p>309b7</p><section>mdo sde</section><text>gti mug rnams rnam par 'jig pa med pa dang / skye ba med pa dang / bsam gyis mi khyab pa'i chos rnams kyang thob pa med par chos ston to/ /ngas ni 'di ltar chos gang yang ma bshig ma bskyed pa de ltar bla na med pa yang dag par rdzogs </text></item>
<item><p>309b8</p><section>mdo sde</section><text>pa'i byang chub mngon par rdzogs par sangs rgyas so/ /'jam dpal sangs rgyas nyid ces bya ba de ni chos kyi dbyings kyi tshig bla dgas lags so/ /stobs rnams dang / mi 'jigs pa rnams dang / ma 'dres pa la thug pa'i sangs </text></item>
<item><p>310a1</p><section>mdo sde</section><text>rgyas kyi chos gang dag yin pa de dag kyang chos kyi dbyings kho na yin par khong du chud par bya'o/ /ngas ni chos kyi dbyings la 'di lta ste/ so so'i skye bo'i chos rnams sam/ dgra bcom pa'i chos rnams sam/ rang sangs </text></item>
<item><p>310a2</p><section>mdo sde</section><text>rgyas kyi chos rnams sam/ sangs rgyas kyi chos rnams kyang rung ste/ de dag tha dad par yang dag par rjes su mi mthong ngo / /de ci'i phyir zhe na/ 'jam dpal dbyings de la ni bye brag med de/ 'di lta ste/ chos kyi dbyings so/ /</text></item>
<item><p>310a3</p><section>mdo sde</section><text>chos kyi dbyings ni ma 'dres pa'i dbyings so/ /'jam dpal 'di lta ste/ dper na chu klung ming tha dad pa dang / kha dog tha dad pa dang / ro tha dad pa rgya mtsho'i nang du bab pa rnams la ni 'di lta ste/ 'di ni gang gA'o zhe'am si ta'o zhe </text></item>
<item><p>310a4</p><section>mdo sde</section><text>'am/ /ya mu na'o zhes bye brag tu dbye ba'am tha dad du byar mi nus so/ /'jam dpal de bzhin du ming tha dad pa'i chos rnams kyang chos kyi dbyings la 'di ni so so'i skye bo'i chos rnams so zhe 'am/ nyan thos dang / rang sangs </text></item>
<item><p>310a5</p><section>mdo sde</section><text>rgyas dang / byang chub sems dpa' dang / sangs rgyas kyi chos rnams so zhes tha dad par gdags par mi nus so/ /'jam dpal 'di lta ste/ dper na 'bru'i phung po sna tshogs la ni 'di ni 'bru che ge mo zhig gi phung po'o/ /</text></item>
<item><p>310a6</p><section>mdo sde</section><text>'di ni che ge mo zhig go zhes gdags su yod pa bzhin du chos kyi dbyings la ni 'di dag so so'i skye bo'i chos rnams so zhe 'am/ nyan thos dang / rang sangs rgyas dang / byang chub sems dpa' dang / sangs rgyas </text></item>
<item><p>310a7</p><section>mdo sde</section><text>kyi chos rnams so zhes tha dad par gdags par mi nus so/ /'jam dpal 'di lta ste/ dper na 'bru'i phung po sna tshogs la ni 'di ni 'bru che ge mo zhig gi phung po'o/ /'di ni che ge mo zhig go zhes gdags su yod pa bzhin </text></item>
<item><p>310a8</p><section>mdo sde</section><text>du chos kyi dbyings la ni 'di dag ni so so'i skye bo'i chos rnams so/ /'di dag ni dgra bcom pa'i chos rnams so/ /'di dag ni rang sangs rgyas kyi chos rnams so/ /'di dag ni byang chub sems dpa'i chos rnams so/ /</text></item>
<item><p>310b1</p><section>mdo sde</section><text>'di dag ni sangs rgyas kyi chos rnams so zhes tha dad par gdags par mi nus so/ /'di ni chos kyi dbyings te de ni 'di na 'dug go zhe 'am/ ga ge mo zhig na 'dug go zhes de ltar bstan pa'am gdags par mi nus so/ /de ci </text></item>
<item><p>310b2</p><section>mdo sde</section><text>'i phyir zhe na/ 'di ltar chos kyi dbyings ni bltar mi mthong zhing bstan du med de/ gdags par bya ba ma yin zhing gdags pa las yang dag par 'das pa'i phyir ro/ /'gro ba 'di de lta bu'i dbyings yin par ngas ji skad bstan pa </text></item>
<item><p>310b3</p><section>mdo sde</section><text>la gal te mtshams med pa byed pa de ltar mos te/ mtshams med pa yang de lta bu'i dbyings yin par shes na/ de kun nas nyon mongs pa can du mi 'gyur ro/ /de ci'i phyir zhe na/ 'jam dpal mtshams med pa ni chos kyi </text></item>
<item><p>310b4</p><section>mdo sde</section><text>dbyings dang mtshungs par mnyam pa'i phyir te/ 'di ltar mtshams med pa'i dbyings dang / chos kyi dbyings 'di ni gnyis su med cing gnyis su dbyer med de/ 'di la ni 'ong ba 'am/ 'gro ba 'am/ kun nas ldang ba mi </text></item>
<item><p>310b5</p><section>mdo sde</section><text>dmigs so/ /bcom ldan 'das kyis de skad ces bka' stsal pa dang / 'jam dpal gzhon nur gyur pas bcom ldan 'das la 'di skad ces gsol to/ /bcom ldan 'das bdag gis kyang chos kyi dbyings ngan </text></item>
<item><p>310b6</p><section>mdo sde</section><text>song du mchi ba 'am/ mtho ris su mchi ba 'am/ mya ngan las 'das par mchi bar ma mthong lags so/ /bka' stsal pa/ 'jam dpal gal te/ la la zhig khyod la 'di skad du 'dri ste/ khyod kyi ston pa 'gro ba drug dang ldan pa </text></item>
<item><p>310b7</p><section>mdo sde</section><text>'i 'khor ba ji ltar 'dogs shes de skad dris na 'jam dpal khyod kyis ji skad lan gdab/ gsol pa/ bcom ldan 'das de skad du smras na bdag gis 'di skad du lan gdab par bgyi ste/ dper na mi gnyid kyis log pa </text></item>
<item><p>310b8</p><section>mdo sde</section><text>'i rmi lam du sems can dmyal ba 'am/ dud 'gro'i skye gnas sam/ yi dgas kyi yul lam/ lha ma yin gyi ris sam/ lha rnams sam/ mi rnams mthong na/ bcom ldan 'das ji ltar g.yar lam rmi ba'i mis sna tshogs mthong yang </text></item>
<item><p>311a1</p><section>mdo sde</section><text>g.yar lam sna tshogs ma mchis pa de bzhin du bdag gis 'gro ba tha dad pa bstan kyang chos kyi dbyings kyi ngo bo nyid tha dad pa gdags par rngo mi thog ste/ de lta lags pas bcom ldan 'das bdag gis ni de skad 'dri ba la de </text></item>
<item><p>311a2</p><section>mdo sde</section><text>skad ces lan gdab par bgyi lags so/ /bcom ldan 'das de bzhin du sangs rgyas rnams dang / byang chub sems dpa' rnams dang / rang sangs rgyas rnams dang / nyan thos kyi yongs su mya ngan las 'das pa yang tha dad par </text></item>
<item><p>311a3</p><section>mdo sde</section><text>gdags par rngo mi thog lags so/ /bcom ldan 'das de dag gis gnas pa dag kyang tha dad par gdags par rngo mi thog lags so/ /de ci'i slad du zhe na/ 'di ltar chos kyi dbyings las tha mi dad pa'i slad du lags so/ /</text></item>
<item><p>311a4</p><section>mdo sde</section><text>bcom ldan 'das dper bgyi na rgya mtsho chen po'i rin po che sna tshogs dung dang / man shel dang / byi ru la sogs pa tha ma dang / 'bring dang / mchog rnams la 'di ni rin po che che ge mo zhig go/ /'di ni rin po che che ge mo zhig </text></item>
<item><p>311a5</p><section>mdo sde</section><text>go zhes tha dad par gdags su mchis lags kyi/ chos kyi dbyings la ni de ltar tha dad par gdags pa'i rngo mi thog la/ gdags pa de la yang tha dad par dbyer ma mchis lags so/ /de la ni 'chi 'pho ba dang / skye ba </text></item>
<item><p>311a6</p><section>mdo sde</section><text>tha dad par gdags pa'i rngo mi thog lags so/ /de ci'i slad du zhe na/ chos kyi dbyings la ni 'chi 'pho 'am/ skye ba 'am/ kun nas nyon mongs pa 'am/ rnam par byang ba ma mchis pa'i slad du lags so/ /chos kyi dbyings ni </text></item>
<item><p>311a7</p><section>mdo sde</section><text>kun nas nyon mongs pa can ma lags/ chos kyi dbyings ni 'dres pa ma lags te/ chos kyi dbyings la ni gang dag spang bar bgyi ba 'am/ bskyed par bgyi ba'i chos de dag ma mchis lags so/ /de nas bcom ldan 'das </text></item>
<item><p>311a8</p><section>mdo sde</section><text>kyis mkhyen bzhin du 'jam dpal gzhon nur gyur pa la 'di skad ces bka' stsal to/ /'jam dpal khyod kyis chos kyis dbyings shes sam/ gsol pa/ gal te dmigs na bdag gis 'tshal lags so/ /</text></item>
<item><p>311b1</p><section>mdo sde</section><text>bka' stsal pa/ 'jig rten gang la spyod shes sam/ gsol pa/ bcom ldan 'das 'jig rten ni sgyu ma sprul pa'i mi gang kho na la spyod pa de la spyod lags so/ /bcom ldan 'das 'jig rten zhes bgyi ba de ni ming </text></item>
<item><p>311b2</p><section>mdo sde</section><text>tsam du pas te/ /bdag gis ni gang bstan par bgyi ba'i 'jig rten gyi dngos po dang / 'jig rten gang la spyod pa yang yang dag par rjes su ma mthong lags te/ bdag gis ni 'jig rten gyi chos kyi dbyings las tha dad par yang </text></item>
<item><p>311b3</p><section>mdo sde</section><text>dag par rjes su ma mthong lags so/ /de ci'i slad du zhe na/ ma mchis pa'i slad du lags so/ /bcom ldan 'das kyis 'jig rten gang la spyod ces bka' stsal pa de yang / gzugs kyi ngo bo nyid gang lags pa de la ni </text></item>
<item><p>311b4</p><section>mdo sde</section><text>'chi 'pho dang / skye ba yang ma mchis/ de la ni 'jigs pa 'am/ rab tu 'jigs pa yang ma mchis na gang la spyod par 'gyur lags/ de bzhin du tshor ba dang / 'du shes dang / 'du byed dang / rnam par shes pa rnams kyi </text></item>
<item><p>311b5</p><section>mdo sde</section><text>ngo bo nyid gang lags pa de ni gtan ma mchis pa'i slad du skye ba 'am 'gag pa ma mchis la/ mtshan nyid gcig las mi 'da' ste/ 'di lta ste mtshan nyid gcig pa lags so/ /bka' stsal pa/ 'jam dpal 'di ji snyam </text></item>
<item><p>311b6</p><section>mdo sde</section><text>du sems/ nga da ltar de bzhin gshegs pa dgra bcom pa yang dag par rdzogs pa'i sangs rgyas su 'gyur ba 'di la khyod 'di snyam du 'di yongs su mya ngan las 'das par 'gyur ba 'am/ mi snang bar 'gyur ro snyam du sems </text></item>
<item><p>311b7</p><section>mdo sde</section><text>sam/ gsol pa/ bcom ldan 'das de ni ma lags so/ /de ci'i slad du zhe na/ chos kyi dbyings ni yang dag par grub pa ma lags pa'i slad du lags so/ /bcom ldan 'das gal te chos kyi dbyings yang dag par </text></item>
<item><p>311b8</p><section>mdo sde</section><text>grub pa zhig lags na ni de'i slad du de mi 'da' bar yang 'gyur ba zhig na/ de la ni yang dag par grub pa mi dmigs pa ste/ de mi gda' ba 'am/ yongs su mya ngan las 'da' bar lta ga la 'gyur lags/ de bzhin gshegs pa </text></item>
<item><p>312a1</p><section>mdo sde</section><text>ni de lta bu'i dbyings lags te/ de'i slad du bcom ldan 'das ni skyes pa yang ma lags/ yongs su mya ngan las 'da' bar mi 'gyur lags so/ /bcom ldan 'das kyis bka' stsal pa/ 'jam dpal 'o na khyod </text></item>
<item><p>312a2</p><section>mdo sde</section><text>'das pa'i de bzhin gshegs pa gang gA'i klung gi bye ma snyed po de dag yongs su mya ngan las 'das so zhes de la khyod ji ltar mos/ gsol pa/ gal te de dag gi skye ba yang dag par rjes su mthong na ni bdag mos lags so/ /</text></item>
<item><p>312a3</p><section>mdo sde</section><text>bka' stsal pa/ khyod so so'i skye bo shi ba rnams nying mtshams sbyor bar 'dod dam/ gsol pa/ bcom ldan 'das so so'i skye bo nyid kyang bdag gis yang dag par rjes su ma mthong mi dmigs na de'i nying mtshams sbyor ba lta ga la </text></item>
<item><p>312a4</p><section>mdo sde</section><text>dmigs lags/ bka' stsal pa/ 'jam dpal de bzhin gshegs pa chos gnas par gzhed kyis khyod spobs par gyis shig gsol pa/ ci zhig las brtsams te spobs par bgyis lags/ bka' stsal pa/ chos kyi </text></item>
<item><p>312a5</p><section>mdo sde</section><text>dbyings las brtsoms shig gsol pa/ bcom ldan 'das gang chos kyi dbyings ma lags pa'i chos de bdag gis yang dag par rjes su ma mthong lags so/ /bka' stsal pa/ 'jam dpal mngon pa'i nga rgyal can rnams skrag </text></item>
<item><p>312a6</p><section>mdo sde</section><text>par 'gyur ro/ /gsol pa/ bcom ldan 'das gal te yang dag pa'i mtha' skrag par 'gyur na ni de'i slad du mngon pa'i nga rgyal can yang skrag par 'gyur lags so/ /de ci'i slad du zhe na/ bcom ldan 'das yang dag pa'i mtha' </text></item>
<item><p>312a7</p><section>mdo sde</section><text>yang gzhan la mngon pa'i nga rgyal can yang gzhan pa ni ma lags kyi/ mngon pa'i nga rgyal can rnams kyi mtha' gang lags pa'i mtha' de nyid yang dag pa'i mtha' lags la/ yang dag pa'i mtha' gang lags pa de yang chos thams </text></item>
<item><p>312a8</p><section>mdo sde</section><text>cad kyi mtha' lags te/ de'i slad du mi skrag lags so/ /chos thams cad yang dag par ma bsgrubs pa zhes bgyi ba 'di ni rdo rje'i gzhi lags so/ /bcom ldan 'das kyis bka' stsal pa/ 'jam dpal ci'i phyir na 'di rdo rje'i gzhi </text></item>
<item><p>312b1</p><section>mdo sde</section><text>zhes bya/ gsol pa/ bcom ldan 'das chos thams cad ni mi phyed pa lags te/ de'i slad du 'di rdo rje'i gzhi lags so/ /de bzhin gshegs pa bsam gyis mi khyab pa'i slad du chos thams cad bsam gyis mi khyab pa 'di ni rdo rje </text></item>
<item><p>312b2</p><section>mdo sde</section><text>'i gzhi lags te/ ci'i slad du rdo rje'i gzhi zhes bgyi zhe na/ chos thams cad sems ma mchis pa'i slad du lags so/ /chos thams cad byang chub ces bgyi ba 'di ni rdo rje'i gzhi lags te/ de ci'i slad du zhe na/ chos thams cad brjod </text></item>
<item><p>312b3</p><section>mdo sde</section><text>pa ma mchis pa'i slad du ste/ 'di na ming gang dang gang gis chos gang dang gang brjod pa'i chos de dang de chos de dang de la ma mchis lags so/ /gang ma mchis pa de ni stong pa lags so/ /gang stong pa de ni med pa lags so/ /gang med pa de ni brjod pa'i </text></item>
<item><p>312b4</p><section>mdo sde</section><text>rngo mi thog pa lags so/ /brjod du ma mchis pa de ni byang chub lags te/ de'i slad du/ 'di ni rdo rje'i gzhi lags so/ /chos thams cad ni de bzhin gshegs pa'i yul lags te/ 'di ni rdo rje'i gzhi lags so/ /bka' stsal pa/</text></item>
<item><p>312b5</p><section>mdo sde</section><text>ci'i phyir rdo rje'i gzhi zhes bya/ gsol pa/ bcom ldan 'das chos thams cad ni rang gi yul las dben pa lags so/ de'i slad du 'di rdo rje'i gzhi lags so/ /bka' stsal pa/ 'jam dpal dge slong kun dga' bo de yang chos kyi </text></item>
<item><p>312b6</p><section>mdo sde</section><text>rnam grangs 'di kun 'dzin par 'gyur na/ 'dir 'ongs pa'i mtshan ma ngas bya 'am/ gsol pa/ bcom ldan 'das 'di ni chos brjod pa 'am/ bstan pa mchis lags sam/ bdag gis ni yi ge gcig kyang bstan </text></item>
<item><p>312b7</p><section>mdo sde</section><text>par yang dag par rjes su ma mthong lags na/ mang po lta ga la mthong lags/ bka' stsal pa/ 'jam dpal legs so legs so/ /'jam dpal khyod 'di skad du 'chad pa ni khyod kyi tshig 'di legs par smras pa yin te </text></item>
<item><p>312b8</p><section>mdo sde</section><text>'jam dpal khyod legs so/ /'jam dpal ngas ni phyogs bcu'i 'jig rten gyi khams dpag tu med grangs med pa dag na de bzhin gshegs pa dgra bcom pa yang dag par rdzogs pa'i sangs rgyas rnams chos nyid 'di kho na </text></item>
<item><p>313a1</p><section>mdo sde</section><text>ston cing bzhugs pa dag mthong ngo / /de nas tshe dang ldan pa shA ri'i bu rang gi gnas khang nas byung nas/ 'jam dpal gzhon nur gyur pa'i gnas khang ga la ba der song ste phyin nas 'jam dpal gzhon nur gyur pa ma </text></item>
<item><p>313a2</p><section>mdo sde</section><text>mthong ste/ bcom ldan 'das kyi bzhugs khang ga la ba der song nas/ bzhugs khang gi phyi sgo na 'greng ba dang / gsung ba'i gsung thos so/ /de nas bcom ldan 'das kyis 'jam dpal gzhon nur gyur pa la 'di skad ces </text></item>
<item><p>313a3</p><section>mdo sde</section><text>bka' stsal to/ /'jam dpal dge slong shA ri'i bu 'di gnas khang gi phyi sgo na 'greng ste/ chos nyan par 'dod na 'jam dpal shA ri'i bu chos nyan par nang du 'ong bar gyis shig /gsol pa/ mtha' 'di ni yang dag pa'i mtha' </text></item>
<item><p>313a4</p><section>mdo sde</section><text>lags na/ gang gi slad rol dang / nang dang gnyis ka ma mchis par gda' lags sam/ bka' stsal pa/ 'jam dpal de ni ma yin no/ /gsol pa/ bcom ldan 'das de lta lags pas yang dag pa'i mtha' ni mtha' ma </text></item>
<item><p>313a5</p><section>mdo sde</section><text>mchis pa lags te/ de lta bu'i mtha' gang lags pa de la ni tshur mchi ba 'am/ phar mchi ba ma mchis te/ bcom ldan 'das de lta bu'i mtha' can gyi btsun pa shA ri'i bu de ni tshur mchi ba 'am/ nang du mchi ba'i mi rigs </text></item>
<item><p>313a6</p><section>mdo sde</section><text>lags so/ /bka' stsal pa/ 'jam dpal gal te nga gnas khang gi nang na nyan thos dag dang lhan cig tu gtam zer shing 'dug la/ khyod ni phyi rol na 'dug ste/ nang du 'ong du yang mi dbang na ci khyod sdug bsngal bar mi </text></item>
<item><p>313a7</p><section>mdo sde</section><text>'gyur ram/ gsol pa/ bcom ldan 'das de ni ma lags te/ de ci'i slad du zhe na/ chos thams cad ni chos kyi dbyings su yang dag par 'du ba'i slad du ste/ 'di ni de bzhin gshegs pa zhes brjod pa gang lags pa </text></item>
<item><p>313a8</p><section>mdo sde</section><text>'di yang chos kyi dbyings lags te/ mtshan nyid gcig pa'i slad du de bzhin gshegs pa yang gzhan la chos kyi dbyings kyang gzhan ma lags so/ /chos sam chos bstan pa zhes bgyi ba 'am/ chos nyan pa zhes bgyi </text></item>
<item><p>313b1</p><section>mdo sde</section><text>ba'i chos 'di dag kyang gnyis su ma mchis pa'i slad du tha dad pa ma mchis te/ de'i slad du yang chos kyi dbyings las tha dad pa ma lags so/ /'jam dpal zhes bgyi ba'i yi ge gang lags pa 'di dag kyang chos kyi dbyings su gtogs </text></item>
<item><p>313b2</p><section>mdo sde</section><text>te/ bcom ldan 'das rnam grangs des na bdag chung zad kyang gdung ba ma mchis lags so/ /bcom ldan 'das bskal pa gang gA'i klung gi bye ma snyed du chos ston du lags kyang bdag der mchi yang mi mchi/ der mchir dga' </text></item>
<item><p>313b3</p><section>mdo sde</section><text>ba 'am/ yongs su gdung ba yang mi skyed lags so/ /de ci'i slad du zhe na/ bcom ldan 'das gnyis shig mchis na ni dga' ba 'am/ yongs su gdung ba skyed par 'gyur na chos kyi dbyings de ni gnyis su ma mchis te/ de'i slad du </text></item>
<item><p>313b4</p><section>mdo sde</section><text>bdag dga' ba 'am/ yongs su gdung bar mi 'gyur lags so/ /bcom ldan 'das chos ston pa mdzad pa'i chos bstan pa des kyang chos gang yang sogs pa 'am/ 'bri ba 'am/ 'phel ba 'am/ 'grib par mi bgyid de/ 'di ltar </text></item>
<item><p>313b5</p><section>mdo sde</section><text>chos bstan pa de ni chos gang yang dmigs pas nye bar gnas pa ma lags te/ bcom ldan 'das de'i slad du yang bdag dga' bar mi 'gyur zhing yongs su gdung bar mi 'gyur lags so/ /de nas bcom ldan 'das kyis tshe dang ldan pa </text></item>
<item><p>313b6</p><section>mdo sde</section><text>shA ri'i bu la bka' stsal pa/ shA ri'i bu khyod kyis 'jam dpal gzhon nur gyur pa'i spobs pa thos sam/ gsol pa/ bcom ldan 'das thos lags te/ bcom ldan 'das bdag ni bcom ldan 'das dang 'jam dpal </text></item>
<item><p>313b7</p><section>mdo sde</section><text>gzhon nur gyur pa'i spobs pa thos kyang ci ma rung snyam ste/ de'i slad du bdag 'di na mchis lags so/ /de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das </text></item>
<item><p>313b8</p><section>mdo sde</section><text>tshe dang ldan pa shA ri'i bu nang du mchi bar mdzad du gsol/ de nas bcom ldan 'das kyis tshe dang ldan pa shA ri'i bu la 'di skad du shA ri'i bu khyod gnas khang gi nang du shog ces bka' stsal to/ /de nas tshe dang ldan pa </text></item>
<item><p>314a1</p><section>mdo sde</section><text>shA ri'i bu gnas khang du 'ongs nas/ bcom ldan 'das kyi zhabs la phyag 'tshal te phyogs gcig tu 'dug go/ /phyogs gcig tu 'dug pa dang / tshe dang ldan pa shA ri'i bu la 'jam dpal gzhon nur gyur pas </text></item>
<item><p>314a2</p><section>mdo sde</section><text>'di skad ces smras so/ /btsun pa shA ri'i bu khyod don gyi dbang gang mthong bas 'dir 'ongs/ smras pa/ 'jam dpal kho bo ni chos nyan par 'dod pa'i phyir 'dir 'ongs te/ 'di ltar gang na bcom ldan 'das dang / skyes bu dam pa </text></item>
<item><p>314a3</p><section>mdo sde</section><text>khyod lta bu gnas pa de na bstan pa zab mo yang dag par phul du byung ba yod de/ de'i phyir kho bo 'ongs so/ smras pa/ btsun pa shA ri'i bu de ni de bzhin te bstan pa 'di ni zab bo/ /smras pa/ bcom ldan 'das nyid dang thabs gcig tu </text></item>
<item><p>314a4</p><section>mdo sde</section><text>brtsams pa'i chos bstan pa de ji tsam du zab/ smras pa/ de ni btsun pa shA ri'i bus rtogs par mi 'gyur te/ dgra bcom pa zag pa zad pa chos bstan pa 'di'i snod ma yin no/ /de ci'i phyir zhe na/ 'di ltar chos </text></item>
<item><p>314a5</p><section>mdo sde</section><text>bstan pa 'di ni so so'i skye bo'i chos la zhugs pa ma yin/ dgra bcom pa nyid kyi chos la zhugs pa ma yin/ rang sangs rgyas kyi chos la zhugs pa ma yin/ de bzhin gshegs pa'i chos la zhugs pa ma yin pa'i phyir ro/ /'di ni chos gang dmigs pa'i </text></item>
<item><p>314a6</p><section>mdo sde</section><text>phyir yang zhugs pa ma yin no/ /'di ni gang du zhugs pa 'am ldog pa yang med de/ chos thams cad shin tu dben pa'i phyir ro/ /smras pa/ 'jam dpal khyod kyis ci las bsams te/ dgra bcom pa zag pa </text></item>
<item><p>314a7</p><section>mdo sde</section><text>zad pa chos bstan pa 'di'i snod ma yin zhes de skad smra/ smras pa/ btsun pa shA ri'i bu dgra bcom pa nyid ni/ 'dod chags dang / zhe sdang dang / gti mug zad pa yin na de gang gi snod yin zhing dag gi ji lta bu </text></item>
<item><p>314a8</p><section>mdo sde</section><text>zhig gi snod du 'gyur snyam ste/ de las bsam nas dgra bcom pa zag pa zad pa/ chos bstan pa 'di'i snod ma yin no zhes kho bo de skad smra'o/ /smras pa/ 'jam dpal kho bo ni chos bstan </text></item>
<item><p>314b1</p><section>mdo sde</section><text>pa 'di'i don du gtsug lag khang nas gtsug lag khang dang / gnas khang nas gnas khang dang / phug nas phug tu khyod tshol te/ bdag gis khyod las zab pa zab pa yang dag pa'i spobs pa 'di lta bu 'di dag thos kyang </text></item>
<item><p>314b2</p><section>mdo sde</section><text>ci ma rung snyam ste/ 'jam dpal kho bo ni bcom ldan 'das dang / khyod kyi chos bstan pa la chog mi shes so/ /smras pa/ btsun pa shA ri'i bu khyod chos bstan pas chog mi shes sam/ smras pa/ kho bo chog mi shes so/ /</text></item>
<item><p>314b3</p><section>mdo sde</section><text>smras pa/ btsun pa shA ri'i bu ci chos kyi dbyings chos tshol bar byed dam/ smras pa/ 'jam dpal mi byed do/ /smras pa/ chos kyi dbyings kyang gzhan la/ tshe dang ldan pa shA ri'i bu ni gzhan pa ni ma yin na ci'i phyir tshe dang ldan pa </text></item>
<item><p>314b4</p><section>mdo sde</section><text>shA ri'i bu chos mnyan pa la chog mi shes/ de ci'i phyir zhe na/ btsun pa shA ri'i bu chos kyi dbyings ni chos tshol bar mi byed pa'i phyir ro/ /gal te de tshol bar byed na ni de'i phyir de chog shes par 'gyur ba zhig na gang gi phyir tshol </text></item>
<item><p>314b5</p><section>mdo sde</section><text>bar mi byed pa de'i phyir chog mi shes so/ /smras pa/ 'jam dpal de bzhin gshegs pa ma gtogs par kho bo lta bu chos nyan pa de lta bu khyod kyis ga la rnyed/ smras pa/ btsun pa shA ri'i bu khyod shA ri'i bu yongs </text></item>
<item><p>314b6</p><section>mdo sde</section><text>su mya ngan las mi 'da' ba'i chos can yin par mos sam/ smras pa/ mos so/ /smras pa/ ji ltar mos/ smras pa/ chos thams cad yongs su ma grub pas na kho bo yang yongs su mya ngan las </text></item>
<item><p>314b7</p><section>mdo sde</section><text>mi 'da' ba'i chos can yin no snyam du de ltar mos so/ /smras pa/ btsun pa shA ri'i bu khyod shi 'pho med pa dang / skye ba med pa'i chos can yin par mos sam/ smras pa/ mos so/ /</text></item>
<item><p>314b8</p><section>mdo sde</section><text>smras pa/ ji ltar mos smras pa/ chos kyi dbyings su gtogs pa'i phyir te/ chos kyi dbyings la 'chi 'pho 'am skye ba med pa de ltar mos so/ /smras pa/ btsun pa shA ri'i bu </text></item>
<item><p>315a1</p><section>mdo sde</section><text>khyod dgra bcom pa zag pa zad pa mi shes pa dang ldan par mos sam/ smras pa/ mos so/ /smras pa/ ji ltar mos/ smras pa/ shes pa dang / mi shes pa mnyam pa nyid kyi phyir dgra bcom pa zag pa zad pa mi shes pa dang ldan te 'di ltar mi </text></item>
<item><p>315a2</p><section>mdo sde</section><text>shes pa dang / shes pa ni mi zad pa'i chos can yin pa'i phyir dben pa ste/ de bas na mi shes pa dang / shes par rnam par mi rtogs pa'i phyir dgra bcom pa zag pa zad pa mi shes pa dang ldan par mos so/ /smras pa/ btsun pa shA ri'i bu khyod </text></item>
<item><p>315a3</p><section>mdo sde</section><text>dgra bcom pa zag pa zad pa/ shes pa dang bral bar mos sam/ smras pa/ mos so/ /smras pa/ ji ltar mos/ smras pa/ 'di ltar chos thams cad ni ngo bo nyid dang bral ba ste/ de bas na dgra bcom pa zag pa zad pa shes pa dang bral bar </text></item>
<item><p>315a4</p><section>mdo sde</section><text>mos so/ /smras pa/ btsun pa shA ri'i bu khyod dgra bcom pa zag pa zad pa/ rnam par ma grol ba'i chos can du mos sam/ smras pa/ mos so/ /smras pa/ ji ltar mos/ smras pa/ nyon mongs pa med pa'i phyir te/ 'di ltar nyon mongs pa med na </text></item>
<item><p>315a5</p><section>mdo sde</section><text>gang dag las rnam par grol bar 'gyur te/ de ltar mos so/ /smras pa/ btsun pa shA ri'i bu khyod sngon gyi de bzhin gshegs pa rnams ma byung zhing yongs su mya ngan las ma 'das par mos sam/ smras pa/ mos so/ /smras pa/ ji ltar mos/ smras pa/</text></item>
<item><p>315a6</p><section>mdo sde</section><text>'jam dpal bsam gyis mi khyab pa'i dbyings la ni skye ba med de/ gang mi skye ba de la mi snang bar 'gyur ba 'am/ yongs su mya ngan las 'da' bar 'gyur ba ga la yod de de ltar mos so/ /smras pa/ btsun pa shA ri'i bu khyod sangs rgyas thams cad gcig </text></item>
<item><p>315a7</p><section>mdo sde</section><text>yin par mos sam/ smras pa/ mos so/ /smras pa/ ji ltar mos/ smras pa/ 'jam dpal chos kyi dbyings la ni tha dad pa med pa de de ltar mos so/ /smras pa/ btsun pa shA ri'i bu khyod sangs rgyas kyi zhing thams cad sangs rgyas kyi zhing gcig yin par </text></item>
<item><p>315a8</p><section>mdo sde</section><text>mos sam/ smras pa/ mos so/ /smras pa/ ji ltar mos/ smras pa/ 'jam dpal sangs rgyas kyi zhing thams cad ni mi zad pa nyid kyi zhing yin te de ltar mos so/ /smras pa/ btsun pa shA ri'i bu khyod chos thams cad yongs su shes par bya ba ma </text></item>
<item><p>315b1</p><section>mdo sde</section><text>yin pa dang / spang bar bya ba ma yin pa dang / mngon sum du bya ba ma yin pa dang / bsgom par bya ba ma yin par mos sam/ smras pa/ mos so/ /smras pa/ ji ltar mos/ smras pa/ 'jam dpal ngo bo nyid kyis ngo bo nyid yongs su mi shes pa dang / rang bzhin </text></item>
<item><p>315b2</p><section>mdo sde</section><text>gyis rang bzhin spong ba dang / mngon sum du mi byed pa dang / sgom par mi byed pa dang / skyed par mi byed pa dang / 'gag par mi byed pa dang / len par mi byed pa dang / 'dor bar mi byed pa dang / mtha' de ni mi gnas pa nyid de/ de ltar mos so/ /smras pa/ btsun </text></item>
<item><p>315b3</p><section>mdo sde</section><text>pa shA ri'i bu khyod chos kyi dbyings ni phung por mi 'dug pa'i dbyings yin pa dang / chos gang yang skye ba 'am/ 'gag pa med pa dang / chos gang yang phung por 'dug pa med par mos sam/ smras pa mos so/ /smras pa/ ji ltar mos/ smras pa/ 'jam dpal </text></item>
<item><p>315b4</p><section>mdo sde</section><text>chos gang skye ba 'am/ 'gag pa 'am/ phung por 'dug pa de mi dmigs te de ltar mos so/ /smras pa/ btsun pa shA ri'i bu khyod shes rab gang yin pa de chos kyi dbyings yin la/ chos kyi dbyings gang yin pa de shes rab yin te/ chos kyi dbyings shes bya ba'i ming </text></item>
<item><p>315b5</p><section>mdo sde</section><text>yang thob pa dang / de'i phyir yang dgra bcom pa zhes bya bar mos sam/ smras pa/ mos so/ /smras pa/ ji ltar mos/ smras pa/ 'jam dpal rtogs par 'gyur ba'i shes rab kyis dgra bcom pa nyid du 'gyur ba de bzhin du chos kyi dbyings yongs su shes par zad kyi chos </text></item>
<item><p>315b6</p><section>mdo sde</section><text>kyi dbyings ni 'dod chags kyi bdag nyid dam/ zhe sdang gi bdag nyid dam/ gti mug gi bdag nyid kyang ma yin la/ chos kyi dbyings las kyang dgra bcom pa gud na med de de ltar mos so/ /smras pa/ btsun pa shA ri'i bu khyod chos thams cad sangs rgyas kyi </text></item>
<item><p>315b7</p><section>mdo sde</section><text>khyu mchog dang mnyam par mos sam/ smras pa/ mos so/ /smras pa/ ji ltar mos/ smras pa/ 'jam dpal 'di ltar bcom ldan 'das kyis ni chos thams cad rang bzhin gyis dben par mngon par rdzogs par sangs rgyas te/ de ltar mos so/ /smras </text></item>
<item><p>315b8</p><section>mdo sde</section><text>pa/ btsun pa shA ri'i bu khyod kyi yul ji tsam pa de tsam du khyod kyis lan btab pa legs so legs so/ /de tsam zhig khyod la dris kyis da ni rang gi gnas su song shig /shA ri'i bus smras pa/ 'jam dpal 'di ltar 'di nyid ni bdag gi ji </text></item>
<item><p>316a1</p><section>mdo sde</section><text>srid 'tsho'i bar gyi gnas yin no/ /de nas bcom ldan 'das kyis tshe dang ldan pa shA ri'i bu la bka' stsal pa/ shA ri'i bu rigs kyi bu 'am rigs kyi bu mo gang la la chos kyi rnam grangs 'di 'dzin pa 'am/ 'chang ba 'am/ klog pa </text></item>
<item><p>316a2</p><section>mdo sde</section><text>'am/ kun chub par byed pa des ni spobs pa myur du thob par 'gyur ro/ /gsol pa/ bcom ldan 'das de ni de lta lags te/ ji skad bka' stsal pa bzhin du rigs kyi bu 'am/ rigs kyi bu mo gang dag gi slad du chos kyi phyag rgya 'di bzhag pa de dag </text></item>
<item><p>316a3</p><section>mdo sde</section><text>ni sngon gyi rgyal ba rnams la bgyi ba bgyis pa lags te/ de dag de ltar rig par bya'o/ /de nas bcom ldan 'das la tshe dang ldan pa shA ri'i bus 'di skad ces gsol to/ /bcom ldan 'das chos kyi rnam grangs 'di'i ming ci lags/ 'di ji ltar gzung </text></item>
<item><p>316a4</p><section>mdo sde</section><text>bar bgyi/ de skad ces gsol pa dang / bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu de'i phyir khyod kyis chos kyi rnam grangs 'di 'jam dpal gzhon nur gyur pas zhus nas ngas lan btab pa zhes bya bar </text></item>
<item><p>316a5</p><section>mdo sde</section><text>zung shig chos kyi dbyings shes bya bar yang zung shig /yang dag pa'i mtha' zhes bya ba dang / rin po che'i mtha' zhes bya bar yang zung shig /shA ri'i bu rigs kyi bu 'am/ rigs kyi bu mo gang dag chos kyi rnam grangs 'di 'dzin pa dang / 'chang ba dang / klog pa dang /</text></item>
<item><p>316a6</p><section>mdo sde</section><text>kun chub par byed pa dang / sgom pa dang / sbyor ba la brtson par gnas pa de dag ni rin po che dang 'dra ba yin te/ mi skye ba'i chos rnams la yang bzod pa myur du thob par 'gyur ro/ /gzhan dag la yang dge ba'i rtsa ba rnams yang dag par bskyed par 'gyur ro/ /chos nyung ngu </text></item>
<item><p>316a7</p><section>mdo sde</section><text>kun chub par byas pas kyang chos mang po ston par 'gyur ro/ /spobs pa mi chod par yang 'gyur ro/ /bcom ldan 'das kyis de skad ces bka' stsal nas/ 'jam dpal gzhon nur gyur pa dang / tshe dang ldan pa shA ri'i bu dang / lha dang mi dang lha ma yin dang / dri zar bcas pa </text></item>
<item><p>316a8</p><section>mdo sde</section><text>'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa rin po che'i mtha' zhes bya ba theg pa chen po'i mdo/ /rdzogs so// // rgya gar gyi mkhan po pradz+nyA barma dang / zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa// //</text></item>
</list>