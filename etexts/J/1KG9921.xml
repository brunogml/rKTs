<list>
<item><p>1a1</p><section>mdo sde</section><text>(ba) @#/ ! /mdo sde sna tshogs kyi skor bzhugs so/ /</text></item>
<item><p>1a2</p><section>mdo sde</section><text>(黃) 經藏第十五部</text></item>
<item><p>1b1</p><section>mdo sde</section><text>@##/ /rgya gar skad du/ Ar+ya brah+ma pa ri prits+tsha nA ma ma hA yA na sU tra/ bod skad du/</text></item>
<item><p>1b2</p><section>mdo sde</section><text>'phags pa tshangs pas zhus pa zhes bya ba theg pa chen po'i mdo/ sangs rgyas dang byang chub sems</text></item>
<item><p>1b3</p><section>mdo sde</section><text>dpa' thams cad la phyag 'tshal lo/ /'di skad bdag gis thos pa dus gcig na/ bcom</text></item>
<item><p>1b4</p><section>mdo sde</section><text>ldan 'das grong khyer yangs pa na tshal chen po'i khang pa brtsegs pa'i gnas na dge slong khri nyis</text></item>
<item><p>1b5</p><section>mdo sde</section><text>stong gi dge 'dun chen po dang / byang chub sems dpa' sems dpa' chen po rab tu mang po</text></item>
<item><p>1b6</p><section>mdo sde</section><text>dang thabs gcig tu bzhugs te/ de nas bcom ldan 'das mi nyal tsam gyi nam gyi gung thun</text></item>
<item><p>1b7</p><section>mdo sde</section><text>la dkyil mo krung bcas nas dran pa mngon du bzhag ste/ rtog pa dang bcas pa/ dpyod</text></item>
<item><p>1b8</p><section>mdo sde</section><text>pa dang bcas pa'i ting nge 'dzin las skyes pa'i dga' ba dang bde ba can bsam gtan dang po la</text></item>
<item><p>2a1</p><section>mdo sde</section><text>snyoms par zhugs so/ /bcom ldan 'das de las bzhengs nas rtog pa med pa/ dpyod pa med pa'i ting nge 'dzin las skyes pa'i dga' ba dang bde ba can bsam gtan gnyis pa la snyoms par zhugs so/ /bcom ldan 'das de las</text></item>
<item><p>2a2</p><section>mdo sde</section><text>bzhengs nas dga' ba'i 'dod chags dang bral ba/ btang snyoms pa dran pa dang ldan pa/ bde bar gnas pa bsam gtan gsum pa la snyoms par zhugs so/ /bcom ldan 'das de las bzhengs nas bde ba yang spangs te/ snga nas</text></item>
<item><p>2a3</p><section>mdo sde</section><text>sdug bsngal yang spangs shing yid bde ba dang yid mi bde ba yang nub pas phyir sdug bsngal yang med bde ba yang med pa btang snyoms dang dran pa yongs su dag pa bsam gtan bzhi pa la snyoms par zhugs so/ /de nas bcom ldan 'das</text></item>
<item><p>2a4</p><section>mdo sde</section><text>bsam gtan bzhi pa las bzhengs nas bsam gtan gsum pa la zhugs so/ /bsam gtan gsum pa las bzhengs nas bsam gtan gnyis pa la zhugs so/ /bsam gtan gnyis pa las bzhengs nas bsam gtan dang po la zhugs so/ /</text></item>
<item><p>2a5</p><section>mdo sde</section><text>bsam gtan dang po las bzhengs nas gdul bya ji lta ba bzhin du sems can la gzugs kyi lus kun tu ston pa zhes bya ba'i ting nge 'dzin la snyoms par zhugs so/ /bcom ldan 'das gdul bya ji lta ba bzhin du sems can la gzugs kyi</text></item>
<item><p>2a6</p><section>mdo sde</section><text>lus kun tu ston pa'i ting nge 'dzin de la snyoms par zhugs ma thag tu de nas skad cig de la bcom ldan 'das shin tu lham me lhan ne lhang nger bzhugs te/ mi 'jed kyi bdag po tshangs pas tshangs pa'i gnas na 'dug bzhin du bcom ldan 'das</text></item>
<item><p>2a7</p><section>mdo sde</section><text>shin tu lhame lhan ne lhang nge ba dang skyes bu chen po'i mtshan sum bcu rtsa gnyis kyis legs par brgyan pa mthong ngo / /mthong nas kyang tshangs pa'i 'jig rten nas mi snang bar gyur nas thams cad dang ldan pa'i tshal chen po 'od kyis snang bar byas te/</text></item>
<item><p>2a8</p><section>mdo sde</section><text>bcom ldan 'das kyi spyan sngar ha cang yang mi ring ba zhig du 'dug go/ /de nas mi 'jed kyi bdag po tshangs pas 'di snyam du bsam te/ sangs rgyas bcom ldan 'das rnams ni bsnyen par dga' ba rnam par shes pa dka' ba yin na bcom ldan</text></item>
<item><p>2b1</p><section>mdo sde</section><text>'das ting nge 'dzin la snyoms par zhugs pa la bdag gis lud pa bsal ba'i sgra 'am smra ba tsam gyis bzhengs par gsol ba ni bdag gi cha ma yin gyis bdag gis tshigs su bcad pa dag gis bcom ldan 'das bzhengs par gsol/ gor ma chag snyam</text></item>
<item><p>2b2</p><section>mdo sde</section><text>ste de nas mi 'jed kyi bdag po tshangs pas bla gos phrag pa gcig tu gzer nas 'dug bzhin du bcom ldan 'das ga la ba der logasu thal mo sbyar ba btud de mgo btud nas/ bcom ldan 'das la tshigasu bcad pa dag gis bzhengs par gsol to/ /</text></item>
<item><p>2b3</p><section>mdo sde</section><text>ma gos dri ma ma mchis rnam par dag /lha dang mi mchog rnams dang dri za dang / /klu dang lha min rnams kyis legs mchod pa/ /sems can sman slad mgon po khyod la mchod/ /dper na ri ni rab tu mi g.yos dang / /ji ltar rgya mtsho gting ni mi dpogs ltar/ /bdud</text></item>
<item><p>2b4</p><section>mdo sde</section><text>rnams thams cad kyis kyang mi g.yos la/ /thub pa skyes bu mchog ni bsam gtan mdzad/ /zang zing mi mnga' mtshan ma mi mnga' zhing / /tha dad mi mnga' brtan pa mi mnga' la/ /gnas mi mnga' zhing snang ba mi mnga' ba'i/ /thub pa skyes bu dam pa bsam gtan mdzad/ /</text></item>
<item><p>2b5</p><section>mdo sde</section><text>rtog gi rgyus kyi yul ni ma lags shing / /byis pa rnams kyi spyod yul ma lags pa/ /sems dang sems las byung bas rab 'das pa/ /bsam gtan pha rol gshegs pa bsam gtan mdzad/ /mgon po seng ge bzhin du gsungs yang sgrog /thub pa</text></item>
<item><p>2b6</p><section>mdo sde</section><text>'brug bzhin sgrogs pa rab tu mdzad/ /dpa' bo zla ba bzhin du rab tu mdzes/ /sems can dkon mchog khyod la phyag 'tshal lo/ /de nas bcom ldan 'das kyis mi 'jed kyi bdag po tshangs pas bskul ba'i tshigasu bcad pa 'di dag gis bskul</text></item>
<item><p>2b7</p><section>mdo sde</section><text>bar thugs su chud nas ji ltar skyil mo dkrung bcas pa de nyid kyi ting nge 'dzin de las bzhengs so/ /bzhengs nas bcom ldan 'das kyis mi 'jed kyi bdag po tshangs pa la sbran pa'i phyir mgur bsal ba'i sgra mdzad pa dang / mi 'jed kyi bdag</text></item>
<item><p>2b8</p><section>mdo sde</section><text>po tshangs pas bcom ldan 'das ting nge 'dzin de las bzhengs te/ ji ltar skyil mo dkrung bcas pa de nyid kyis bzhugs pa mthong ngo / /mthong nas kyang bcom ldan 'das ga la ba der song ste phyin nas/ bcom ldan 'das la lan gsum bskor ba byas</text></item>
<item><p>3a1</p><section>mdo sde</section><text>te bcom ldan 'das kyi zhabs la mgo bos phyag 'tshal nas phyogs gcig tu 'dug go/ /phyogs gcig tu 'dug nas mi 'jed kyi bdag po tshangs pas bcom ldan 'das la 'di skad ces gsol to/ /gal te zhus nas zhu ba</text></item>
<item><p>3a2</p><section>mdo sde</section><text>lung bstan pa'i slad du/ bcom ldan 'das kyis bdag la skabs dbye bar gnang na de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu lags so/ /de skad ces gsol pa dang /</text></item>
<item><p>3a3</p><section>mdo sde</section><text>bcom ldan 'das kyis mi 'jed kyi bdag po la 'di skad ces bka' stsal to/ /tshangs pa zhu ba lung bstan pa'i phyir de bzhin gshegs pas rtag tu khyod la skabs phyes/ tshangs pa khyod ci dang ci 'dod pa de bzhin gshegs pa la</text></item>
<item><p>3a4</p><section>mdo sde</section><text>zhus shig dang / zhus pa de dang de nyid kyi lung bstan pas ngas khyod kyi sems rangs par bya'o/ /de nas bcom ldan 'das kyis skabs phye bas mi 'jed kyi bdag po tshangs pas bcom ldan 'das la 'di skad ces gsol to/ /bcom</text></item>
<item><p>3a5</p><section>mdo sde</section><text>ldan 'das byang chub sems dpa' sems dpa' chen po dag chos du dang ldan na myur du bla na med pa yang dag par rdzogs pa'i byang chub mngon par rdzogs par 'tshang rgya ba lags/ de skad ces gsol pa dang / bcom ldan 'das kyis</text></item>
<item><p>3a6</p><section>mdo sde</section><text>mi 'jed kyi bdag po tshangs pa la 'di skad ces bka' stsal to/ /tshangs pa byang chub sems dpa' sems dpa' chen po dag chos gcig dang ldan na myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /</text></item>
<item><p>3a7</p><section>mdo sde</section><text>chos gcig gang zhe na/ 'di lta ste/ lus kyi rjes su song ba'i dran pa'o/ /tshangs pa byang chub sems dpa' lus kyi rjesu song ba'i dran pa ci lta bu yin zhe na/ tshangs pa 'di la byang chub sems dpa' ni 'gro'o snyam pa'i dran pa dang ldan pa</text></item>
<item><p>3a8</p><section>mdo sde</section><text>yin zhing yang dag par ji lta ba bzhin du rab tu shes so/ /ldog go snyam du dran pa dang ldan pa yin zhing yang dag par ji lta ba bzhin du rab tu shes so/ /nyal lo snyam pa dang / ldang ngo snyam pa dang / 'chag go snyam pa dang / 'dug go snyam pa</text></item>
<item><p>3b1</p><section>mdo sde</section><text>du dran pa dang ldan pa yin zhing yang dag par ji lta ba bzhin du rab tu shes so/ /de gcig pu dben par 'dug ste nang du yang dag bzhag nas 'khrug pa med pa'i yid kyis lus 'di nyid la 'di lta ste/ kye ma lus 'di ni mi brtan pa/</text></item>
<item><p>3b2</p><section>mdo sde</section><text>mi rtag pa/ rang bzhin gyis nyam chung ba/ snying po med pa/ ther zug ma yin pa/ rnam par 'thor ba'i chos can/ rnam par 'jig pa'i chos can/ rten cing 'brel pa 'byung ba/ sgyu ma dang 'dra ba/ zil pa'i thig pa dang 'dra</text></item>
<item><p>3b3</p><section>mdo sde</section><text>ba/ g.yo ba mi gnas pa/ mi gtsang ba/ rnag gi dri ma can/ rlung dang nyi mas mthar thug pa/ mthar 'dul ba/ mthar rdul du 'gyur ba/ ngan skyugs kyi mthar thug pa/ nad mang ba/ gnod pa can/ 'go ba'i nad mang ba/ na ba/ 'jig</text></item>
<item><p>3b4</p><section>mdo sde</section><text>pa'i ngang can/ rus pa bsogs pa/ dri nga ba/ 'dzeg pa can bsgrims te rim 'gro byed dgos pa yin par yang dag pa'i dran pas yang dag par ji lta ba bzhin du so sor rtog go/ /de de ltar yang dag pa'i dran pas lus kyi skyon</text></item>
<item><p>3b5</p><section>mdo sde</section><text>rnams yang dag par ji lta ba bzhin du rab tu shes pas lus la chags pa dang / lus la kun tu 'dod chags dang / lus la bdag gi nyid yin pa mi bskyed do/ /de lus la mi lta bas srog la chags pa dang / srog la</text></item>
<item><p>3b6</p><section>mdo sde</section><text>kun tu 'dod chags dang / srog la bdag gi nyid yin pa mi bskyed do/ /de lus dang srog la mi lta bar chos gos ngan ngon dang / kha zas ngan ngon dang / mal cha dang / stan ngan ngon dang / na ba'i gsos sman dang / yo byad ngan ngon tsam dag gis</text></item>
<item><p>3b7</p><section>mdo sde</section><text>chog par 'dzin pa yin no/ /de tshangs pa mtshungs par spyod pa rnams kyi bya ba gang dag yin pa don dang ldan pa rnams sam/ dge ba dang ldan pa rnams kyang de dag la stong par byed de/ yongs su mi skyo zhing yongs su yid 'chad pa med la yongs</text></item>
<item><p>3b8</p><section>mdo sde</section><text>su skyo ba'i sems mi bskyed do/ /de mkhan po dang slob dpon gyi gan du 'gro na dran pa dang ldan zhing 'di snyam du sems te/ mkhan po dag ni bsnyen par dka' bo/ /slob dpon dag ni bsnyen par dka' ba ste/ bdag der song ba na sdig pa</text></item>
<item><p>4a1</p><section>mdo sde</section><text>mi dge ba kun tu spyod pa 'ga' zhig gis bdag la glengs shing dran par byas na mi rung ngo snyam nas de rgyu dang rkyen de dang gzhi des bslab pa rnams la gus pa byed par 'gyur te/ brtun par byed pa dang / legs par bya ba byed</text></item>
<item><p>4a2</p><section>mdo sde</section><text>pa dang / zhi ba rnal du byed pa dang / shin tu yongs su mthar thug par byed pa can du 'gyur ro/ /de la bslab pa rnams la gus pa byed pa nyid dang / btun par byed pa nyid dang / legs par bya ba byed pa nyid dang / zhi ba rnal du byed</text></item>
<item><p>4a3</p><section>mdo sde</section><text>pa nyid dang / shin tu yongs su mthar thug par byed pa nyid kyis mkhan po dang / slob dpon gyi gan du 'gro ba na bag tsha ba med pa dang / bag 'khum pa med par 'gro zhing mi 'jigs pa dang / lhan cig tu byung ba'i rgod pa yang mi</text></item>
<item><p>4a4</p><section>mdo sde</section><text>ston ste/ de ci'i phyir zhe na/ gus pa dang bcas shing zhe sa dang bcas pa yin la/ rigs kyi bag ma bzhin du 'jam pa dang ldan pa'i phyir ro/ /de la 'jam pa dang ldan pas lus kyi skyon dang / lus kyi nyes par spyod pa gang dag</text></item>
<item><p>4a5</p><section>mdo sde</section><text>yin pa de dag thams cad kyi thams cad du yongs su spong ngo / /tshangs pa byang chub sems dpa' lus kyi skyon dang lus kyi nyes par spyod pa de dag gang zhe na/ tshangs pa srog gcod pa ni byang chub sems dpa'i lus kyi skyon dang lus kyi</text></item>
<item><p>4a6</p><section>mdo sde</section><text>nyes par spyod pa yin no/ /tshangs pa ma byin par len pa dang / mi tshangs par spyod pa ni byang chub sems dpa'i lus kyi skyon dang lus kyi nyes par spyod pa yin no/ /tshangs pa byang chub sems dpa' ci ltar na srog gcod pa spong ba yin</text></item>
<item><p>4a7</p><section>mdo sde</section><text>zhe na/ tshangs pa 'di la byang chub sems dpa' ni 'dod chags kyi dbang gis srog chags kyi srog gcod par mi byed/ zhe sdang gi dbang dang gti mug gi dbang gis srog chags kyi srog gcod par mi byed do/ /de sems can</text></item>
<item><p>4a8</p><section>mdo sde</section><text>gzhan dag dang gang zag gzhan rnams la bdag tsam du 'du shes par byed cing sdug pa tsam du 'du shes par byed de/ bdag nyid kyis sems can gzhan dag dang / gang zag gzhan rnams kyi srog gcod par mi byed do/ /gzhan dag kyang srog</text></item>
<item><p>4b1</p><section>mdo sde</section><text>gcod du mi 'jug go/ /gzhan dag srog gcod pa la yang rjesu yid rangs par mi byed do/ /bdag gis kyang mi gcod do/ /gzhan dag kyang gcod du mi 'jug go/ /gzhan dag gcod pa la yang rjesu yid rangs bar mi byed do/ /bdag kyang</text></item>
<item><p>4b2</p><section>mdo sde</section><text>mi rdeg go/ /gzhan dag kyang rdeg du mi 'jug go/ /gzhan dag rdeg par byed pa la yang rjesu yid rang bar mi byed do/ /ji ltar na ma byin pa len pa spong ba yin zhe na/ tshangs pa 'di la byang chub sems dpa' ni sems can rnams kyi 'tsho ba'i</text></item>
<item><p>4b3</p><section>mdo sde</section><text>yo byad gang dag yin pa 'di lta ste/ gser dang / nor bu dang / mu tig dang / bai DUr+ya dang / dung dang / mal shel dang / byi ru dang / sa le sbram dang / dngul la sogs pa dang / gos dang / rgyan gyi rnam pa dag dang / nor dang / 'bru dang /</text></item>
<item><p>4b4</p><section>mdo sde</section><text>mdzod dang / bde ba'i rnam pa de dag la chags pa mi skyed/ de dag la rnam par rtog par mi byed cing rku 'phrog mi byed do/ /rku 'phrog byed du mi 'jug go/ /rku 'phrog byed pa rnams la rjesu yid rang bar mi byed do/ /de grong na yod pa</text></item>
<item><p>4b5</p><section>mdo sde</section><text>'am/ dgon pa na yod pa ma byin zhing ma gnang ba rtswa'i 'dab ma tsam yang len par mi byed do/ /ji ltar na mi tshangs par spyod pa spong ba yin zhe na/ tshangs pa 'di la byang chub sems dpa' dbang po rnams kyi sgo legs par bsrung</text></item>
<item><p>4b6</p><section>mdo sde</section><text>shing gnas pa yin/ legs par bsdam pa yin/ 'thun pa'i gnas su rgyu ba yin/ shin tu bsrung ba'i dran pa dang ldan pa yin/ rtag tu bsrung ba'i dran pa dang ldan pa yin/ de dran pas yid kun tu bsrung ba yin/ lus</text></item>
<item><p>4b7</p><section>mdo sde</section><text>dang ngag shin tu bsdams pa yin no/ /'thun pa'i gnas su rgyu la dran pa dang ldan pa yin zhing 'di snyam du yang sems bskyed do/ /mi zhig gis bye ma zhib mo shin tu bsregs pa lag pa gnyis kyi snyim pas blang te mig bkang</text></item>
<item><p>4b8</p><section>mdo sde</section><text>ba na sla'i/ chags pa'i sems kyis yul gyi bzang mo la lta ba ni de lta ma yin no/ /de ci'i phyir zhe na/ bdag yul gyi bzang mo la bltas pas yun ring por phung zhing bcom la ma rung bar gyur pa'i phyir ro snyam mo/ /de de ltar lus</text></item>
<item><p>5a1</p><section>mdo sde</section><text>la lus kyi rjes su lta zhing bza' ba dang / btung ba dang / gnas dang / mal cha dang / stan rnams la dran pa legs par gnas pa yin te/ de dag la spyod pa nor myed par mi byed cing chags pa'i sems med pa yin no/ /gal te de</text></item>
<item><p>5a2</p><section>mdo sde</section><text>yongs su spyod pa na bde ba skyed pa lta na des de la 'di ltar nye bar brtag par bya ste/ bde bar snang ba 'di ni bzlog pa'i sgo nas sdug bsngal yin te/ khams gsum pa 'di na 'dus byas kyi dngos po gang yang med do/ /de ci'i phyir zhe na/</text></item>
<item><p>5a3</p><section>mdo sde</section><text>'dus byas mi rtag pa'i phyir ro/ /mkhas pa'i rang bzhin can dag dngos po mi rtag pa rnams la bde ba'i 'du shes ji ltar skyed snyam du rtag par bya'o/ /tshangs pa gal te byang chub sems dpa' yongs su spyod pa na sdug bsngal kho na skye</text></item>
<item><p>5a4</p><section>mdo sde</section><text>ba'i bde ba ni ma yin te/ sdug bsngal des kyang yongs su gnon cing nyon mongs na des de la sems 'di ltar nye bar bzhag par bya ste/ lus 'di ni bsgrim te yongs su bskyed dgos pa/ gsug gis bsgrub dgos pa ste/ 'di ni</text></item>
<item><p>5a5</p><section>mdo sde</section><text>sdug bsngal rtsom pas gzung bar mi nus kyi/ bde ba rtsom pas gzung ba bya ba yin te/ bdag gi lus brtan zhing 'tsho ba 'dis dge ba'i chos rnams bsgrub par bya'o/ /dper na rnyed pa 'dod pa'i tshong pa khur khal rnams stong</text></item>
<item><p>5a6</p><section>mdo sde</section><text>bran byed bcos legs byed pa ni khur khal rnams rgyan pa'i phyir ma yin/ bde bar bya ba'i phyir ma yin gyi gzhan du na ji tsam du khal bkal ba bskur ba'i phyir ro/ /de bzhin du byang chub sems dpa' kha zas za ba yang lus</text></item>
<item><p>5a7</p><section>mdo sde</section><text>brgyan pa'i phyir zas za ba ma yin/ lus bde bar bya ba'i phyir ma yin te/ gzhan du na ji tsam lus dang 'brel ba'i dge ba'i phyogs bsgral ba'i phyir ro snyam du sems nye bar bzhag par bya'o/ /tshangs pa gal te byang chub</text></item>
<item><p>5a8</p><section>mdo sde</section><text>sems dpa' de bzhin gshegs pas gsungs pa'i gnyen pos sems shes par byed mi nus na/ des 'di snyam du bsam par bya ste/ sems shes bya ba 'dis ni mthar phyin par dka' ba/ mi mthun pa 'dzin pa/ 'khor ba la</text></item>
<item><p>5b1</p><section>mdo sde</section><text>mngon du phyogs pa/ dge ba'i phyogs la mi phyogs pa/ yul la mngon du phyogs pa/ bden pa la mi phyogs pa/ bde ba la mngon du phyogs pa/ sdug bsngal la mi phyogs pa/ smra ba la dga' ba la phyogs pa/ de kho na la rnam par lta</text></item>
<item><p>5b2</p><section>mdo sde</section><text>ba la mi phyogs pa/ mi gtsang ba la mngon du phyogs pa/ gtsang ba la mi phyogs pa/ gdul dka' ba/ gzung dka' ba/ gnas med pa/ rten med pa/ gsog gsob/ skad cig pa/ rgyu dang rkyen tshogs pa las byung ba yin na/</text></item>
<item><p>5b3</p><section>mdo sde</section><text>mkhas pa'i rang bzhin can su zhig 'di lta bu'i rang bzhin can gyi sems kyi dbang du 'gro zhing rjes su 'jug snyam du bsam mo/ /de de ltar sems dran pa nye bar gnas pas sems gdul ba'i phyir nan tan byed do/ /de ser sna'i</text></item>
<item><p>5b4</p><section>mdo sde</section><text>sems gdul ba'i phyir sbyin pa sbyin par byed de/ tha na kham cig tsam 'am/ rgya brag tsam 'am/ mon sran gre'u tsam 'am/ til 'bru tsam yang rung / de yang thams cad la sbyin par byed kyi/ sdug pa rnams la ma yin/ 'dris</text></item>
<item><p>5b5</p><section>mdo sde</section><text>pa rnams la yin no/ /de 'chal ba'i tshul khrims kyi sems gdul ba'i phyir tshul khrims bsrung ste/ lus dang / ngag dang / yid kyi skyon med par byed pa yin/ 'dren mar mi byed pa yin/ nag nog can du mi byed pa yin</text></item>
<item><p>5b6</p><section>mdo sde</section><text>te tshul khrims des bdag la bstod par mi byed/ gzhan la smod par mi byed do/ /de gnod sems kyi sems 'dul ba'i phyir bzod pa sgom ste/ de grong ngam grong rdal du zhugs pa na gshe yang ci mi snyam par byed do/ /</text></item>
<item><p>5b7</p><section>mdo sde</section><text>brgyab kyang rung rdeg kyang rung / sdigs kyang rung / rnam par 'jom yang rung / smod kyang rung ste ci mi snyam par byed do/ /kye ma dge sbyong 'di ni mgo reg ngan pa'o/ /kye ma dge sbyong 'di ni mgo reg mi sdug pa ngan pa'o zhes 'jig</text></item>
<item><p>5b8</p><section>mdo sde</section><text>rten gyis dpyas kyang ci mi snyam par byed do/ /yang dag par ma yin pas skur kyang bzod par byed cing dang du len pa las bdag gi bya ba nyid la rton te/ bzod pa des kyang bdag la bstod par mi byed/ gzhan la smod par mi byed do/ /</text></item>
<item><p>6a1</p><section>mdo sde</section><text>le lo'i sems gdul ba'i phyir dang / byang chub kyi phyogs kyi chos ma thob pa rnams thob par bya ba'i phyir dang / thob pa rnams 'phel bar bya ba'i phyir dang / 'phel ba rnams yongs su smin par bya ba'i phyir dang / yongs</text></item>
<item><p>6a2</p><section>mdo sde</section><text>su smin pa rnams yang dag par gzung bar bya ba'i phyir dang / yang dag par gzung ba rnams rnam par dbye ba'i brtson 'grus rtsom mo/ /de sems can gyi ched rnams dang sems can gyi bya ba rnams la yongs su mi skyo zhing yongs</text></item>
<item><p>6a3</p><section>mdo sde</section><text>su yi mi chad de/ yongs su skyo ba'i sems mi skyed do/ /de gdol pa la phan gdags kyang rung / rgyal po la phan gdags kyang rung / shin tu lam ring por yang 'gro ste/ tha dad pa mi dmigs shing rgyun mi gcod pa yin no/ /</text></item>
<item><p>6a4</p><section>mdo sde</section><text>gal te byang chub sems dpa' sdug bsngal zhing bkren pa'i sems can gyi dngos po thams cad ngan pa zhig gis gtams sam/ 'byor cing nor che ba gang yang rung ba zhig gis dngos po bzang po mchog gya nom pa zhig bstabs kyang de la</text></item>
<item><p>6a5</p><section>mdo sde</section><text>byang chub sems dpa' snying brtse ba'i sems bzhag la gus par bstod cing / yang dag par gzeng bstod la/ yang dag par 'dzin du gzhug cing dngos po ngan pa de blang bar bya'o/ /de ci'i phyir zhe na/ 'di lta ste/ sdug bsngal ba'i</text></item>
<item><p>6a6</p><section>mdo sde</section><text>sbyin pa 'di ni sbyin pa bya dka' ba yin pa'i phyir ro/ /de rnam par g.yeng ba'i sems gdul ba'i phyir bsam gtan la bsam gtan par byed do/ /ji ltar bsam gtan byed ce na/ tshangs pa 'di la byang chub sems dpa' ni</text></item>
<item><p>6a7</p><section>mdo sde</section><text>thog ma kho nar lus legs par bsdams pa yin no/ /lus dben par gnas pa yin no/ /lus kyi 'du 'dzi rnams kyang yongs su spong ngo / /lus la lhag par chags pa yang 'dor ro/ /lus lci ba 'am yang ba yang shes so/ /</text></item>
<item><p>6a8</p><section>mdo sde</section><text>lus dang mthun pa dang / lus 'tsho ba dang / lus kyi stobs kyang rab tu shes so/ /ngag legs par bsdam pa yin te/ smra ba nyung zhing rjod pa nyung ngo / /don smra ba yin zhing rigs pa smra ba yin te/ bre mo'i gtam la dga' ba</text></item>
<item><p>6b1</p><section>mdo sde</section><text>yongs su spong ba yin no/ /de yid legs par bsdams pa yin te/ mi dge ba'i rnam par rtog pa thams cad yongs su spangs so/ /de de ltar gnas gsum yongs su dag pas sngon po dang / ser po dang / dmar po dang / dkar po'i</text></item>
<item><p>6b2</p><section>mdo sde</section><text>gzugs rnams mi snang bar bya ba'i phyir nan tan byed de/ de dag la mtshan mar mi 'dzin mngon rtagasu mi 'dzin to/ /rgyan dang gos kyi rnam pa sna tshogs dag la yang mtshan mar mi 'dzin cing mngon rtagasu mi 'dzin pa yin no/ /</text></item>
<item><p>6b3</p><section>mdo sde</section><text>gzugs dang / sgra dang / dri dang / ro dang / reg pa sna tshogs pa dag la yang mtshan mar mi 'dzin cing mngon rtags su mi 'dzin pa yin no/ /skyes pa dang / bud med dang / khye'u dang / bu mo rnams la yang mtshan mar mi 'dzin cing mngon</text></item>
<item><p>6b4</p><section>mdo sde</section><text>rtags su mi 'dzin pa yin no/ /de gcig pu dben par 'dug nas nang du yang dag par 'jog cing sems gnas par bya ba'i phyir nan tan byed de/ mi sdug pa la dmigs pa 'am/ byams pa la dmigs pa 'am/ snying rje la</text></item>
<item><p>6b5</p><section>mdo sde</section><text>dmigs pa 'am/ yid 'byung bar 'gyur ba gang yang rung bas ji ltar lus khengs par mi 'gyur ba de ltar dmigs par byed de/ dbugs rngub pa dang 'byung ba mi 'gag go/ /rgyun rnams kyang mi 'chad do rlung 'khrug par mi</text></item>
<item><p>6b6</p><section>mdo sde</section><text>'gyur ro/ /sems log par rnam par g.yeng bar mi 'gyur ro/ /de 'chag gam/ nyal lam/ 'greng ngam/ 'dug kyang dmigs pa de nyid kyis 'dug go/ /de nyid la sems gtod do/ /tshangs pa gang gi tshe/ byang chub</text></item>
<item><p>6b7</p><section>mdo sde</section><text>sems dpa' dmigs pa la sems brtan par gyur pa de'i tshe sems la sems mnyam par 'jog ste/ sems kyis sems kyang mi dmigs so/ /gang gis mnyam par 'jog pa de yang mi dmigs so/ /gang gi phyir</text></item>
<item><p>6b8</p><section>mdo sde</section><text>mnyam par 'jog pa de yang mi dmigs so/ /de 'di snyam du sems te/ kye ma byis pa so so'i skye bo 'di dag ni gsog gi chos rnams dang / gsob kyi chos rnams la mngon par zhen to snyam du sems te/</text></item>
<item><p>7a1</p><section>mdo sde</section><text>'di ni byang chub sems dpa' lhag mthong zhes bya'o/ /de ltar rnam par mthong bas nyon mongs pa rnams kun tu mi 'byung zhing mi 'jug pa de ni byang chub sems dpa' zhi gnas zhes</text></item>
<item><p>7a2</p><section>mdo sde</section><text>bya'o/ /tshangs pa gzhan yang byang chub sems dpa' gcig pu dben par 'dug ste nang du yang dag bzhag nas ming dang yi ge ji ltar thos pa rnams nges pa'i tshig gi gdags pas yang dag par 'jog cing yi ge</text></item>
<item><p>7a3</p><section>mdo sde</section><text>de dag la nye bar rtogs te/ de de ltar nye bar rtogs pa na yi ge rnams gsog dang gsob du mthong ngo / /de yi ge rnam pa gsog dang gsob du mthong nas ming rnams kyang gsog dang gsob du mthong ngo / /gang la ming de</text></item>
<item><p>7a4</p><section>mdo sde</section><text>'dog pa de yang gsog dang gsob du mthong ngo / /de la gzugs dang gang snang ba de dang de yang gsog dang gsob du mthong ngo / /de gsog dang gsob du mthong bas yang dag par ji lta ba bzhin du yongasu shes par 'gyur ro/ /</text></item>
<item><p>7a5</p><section>mdo sde</section><text>yang dag par ji lta ba bzhin yongs su shes pas de la 'dus byas rmi lam dang 'dra bar snang ngo / /de la byang chub sems dpa' so sor brtags nas sems can la lta bas snying rje chen po'i sems nye bar bzhag nas gnas so/ /</text></item>
<item><p>7a6</p><section>mdo sde</section><text>de 'chal pa'i shes rab kyi sems gdul ba'i phyir shes rab sgom par byed do/ /ji ltar sgom par byed ce na/ de kun rdzob kyi tshul du bshad pa 'am don dam pa'i tshul du bshad pa'i mdo sde gang dag yin pa de dag brjod pa gsal zhing zur</text></item>
<item><p>7a7</p><section>mdo sde</section><text>phyin pa dag gis ma nor bar 'dzin to/ /ma nor bas chos ston pa las bzung nas kyang / ma nor ba'i bsam pas sems par byed do/ /sgom pa'i rnal 'byor la yang brtson par byed do/ /de ye shes kyi stobs dang shes rab kyi bye brag gis sems can mi</text></item>
<item><p>7a8</p><section>mdo sde</section><text>dmigs/ srog mi dmigs/ gsob mi dmigs/ skyes bu mi dmigs/ gang zag mi dmigs/ shed las skyes mi dmigs/ shed bu mi dmigs te/ thams cad kyi thams cad du chad par lta bar yang mi lhung ngo / /</text></item>
<item><p>7b1</p><section>mdo sde</section><text>btags pa'i tha snyad rnams la yang legs par bslab pa yin no/ /de zin pa'i sa'i khams dang / ma zin pa'i sa'i khams la yang dag pa'i shes rab kyis tshul gcig tu so sor rtogs go/ /zin pa'i</text></item>
<item><p>7b2</p><section>mdo sde</section><text>chu'i khams dang / me'i khams dang / rlung gi khams dang / ma zin pa la yang dag pa'i shes rab kyis tshul gcig tu so sor rtog ste de gnyis yang gsog nyid dang gsob nyid du mthong zhing / bems po nyid dang / snying po</text></item>
<item><p>7b3</p><section>mdo sde</section><text>med pa nyid dang / stong pa nyid du mthong ngo / /des de ltar mthong bas ji ltar phyi rol gyi khams rnams la mngon par chags pa med pa de ltar nang gi rnams la yang ngo / /mig gi rnam par shes pa dang / gzugs rnams la yang yang dag pa'i</text></item>
<item><p>7b4</p><section>mdo sde</section><text>shes rab kyis tshul gcig tu so sor rtogs go/ /rna ba'i rnam par shes pa dang / sgra rnams dang / sna'i rnam par shes pa dang / dri rnams dang / lce'i rnam par shes pa dang / ro rnams dang / lus kyi rnam par shes pa dang / reg bya rnams la</text></item>
<item><p>7b5</p><section>mdo sde</section><text>yang yang dag pa'i shes rab kyis tshul gcig tu so sor rtog go/ /de'i sa'i khams la ni sra ba nyid du yang rab tu shes la gsher ba nyid dang / tsha ba nyid dang / khong stong nyid du yang rab tu shes so/ /chu'i khams la gsher ba nyid du yang rab tu shes la sra ba</text></item>
<item><p>7b6</p><section>mdo sde</section><text>nyid dang / tsha ba nyid dang / khong stong nyid du yang rab tu shes so/ /me'i khams la tsha ba nyid du yang rab tu shes la sra ba nyid dang / gsher ba nyid dang / khong stong nyid du yang rab tu shes so/ /rlung gi khams la g.yo ba nyid du yang rab tu shes la yang zhing g.yo ba</text></item>
<item><p>7b7</p><section>mdo sde</section><text>nyid du yang rab tu shes so/ /de nam mkha'i khams la khong stong du yang rab tu shes la thams cad du yang song ba nyid du yang rab tu shes so/ /rnam par shes pa'i khams la sgyu ma lta bu nyid du yang rab tu shes la phyin ci log nyid du yang rab tu shes/ phyin ci ma log</text></item>
<item><p>7b8</p><section>mdo sde</section><text>pa nyid yang rab tu shes so/ /de mig gi rnam par shes pa la stong pa nyid dang / gzugs la mi rtag pa nyid du yang rab tu shes so/ /rna ba'i rnam par shes pa la stong pa nyid dang / sgra la mi rtag pa nyid dang / sna'i rnam par shes pa la stong pa nyid dang /</text></item>
<item><p>8a1</p><section>mdo sde</section><text>dri la mi rtag pa nyid dang / lce'i rnam par shes pa la stong pa nyid dang / ro la mi rtag pa nyid dang / lus kyi rnam par shes pa la stong pa nyid dang / reg bya la mi rtag pa nyid du yang rab tu shes so/ /de de ltar shes rab la</text></item>
<item><p>8a2</p><section>mdo sde</section><text>mkhas pas shin tu rtogs pa'i shes rab dang ldan zhing shes rab rno ba dang ldan te/ mi dge ba'i chos rnams kyang rab tu shes/ dge ba'i chos rnams kyang rab tu shes/ nyan thos yang dag par 'grub par byed pa'i chos rnams kyang</text></item>
<item><p>8a3</p><section>mdo sde</section><text>rab tu shes rang sangs rgyas yang dag par 'grub par byed pa'i chos rnams dang / byang chub sems dpa' yang dag par 'grub par byed pa'i chos rnams dang / sangs rgyas nyid yang dag par 'grub par byed pa'i chos rnams kyang</text></item>
<item><p>8a4</p><section>mdo sde</section><text>rab tu shes so/ /de mi dge ba'i chos rnams kyis rnam par smin pa chung ngu dang / 'bring dang / chen po sems can dmyal ba rnams dang / dud 'gro rnams dang / yi dgas rnams su skye ba yang rab tu shes so/ /der skyes pa rnams kyi</text></item>
<item><p>8a5</p><section>mdo sde</section><text>tshor ba chung ngu dang / 'bring dang / chen po yang rab tu shes so/ /dge ba'i chos rnams kyi rnam par smin pa chung ngu dang / 'bring dang / chen po lha rnams kyi nang du 'am/ mi rnams kyi nang du smin pa yang rab tu shes so/ /der skyes pa</text></item>
<item><p>8a6</p><section>mdo sde</section><text>rnams kyi 'bras bu chung ngu dang / 'bring dang / chen po yang rab tu shes so/ /nyan thos yang dag par 'grub par byed pa'i chos rnams kyi rgyun tu zhugs pa'i 'bras bu mngon du bya ba dang / lan cig phyir 'ong ba'i 'bras bu mngon du bya</text></item>
<item><p>8a7</p><section>mdo sde</section><text>ba dang / phyir mi 'ong ba'i 'bras bu mngon du bya ba dang / dgra bcom pa nyid kyi 'bras bu mngon du bya ba'i rnam pa yang rab tu shes so/ /shes rab kyi rnam par grol ba nyid dang / gnyis ka'i cha las rnam par grol ba yang rab tu shes</text></item>
<item><p>8a8</p><section>mdo sde</section><text>so/ /rang sangs rgyas yang dag par 'grub par byed pa'i chos rnams kyis yang dag par 'grub pa yang rab tu shes so/ /'bras bu dang zhi ba nyid kyang rab tu shes so/ /byang chub sems dpa' yang dag par 'grub par byed pa'i chos rnaMs kyi</text></item>
<item><p>8b1</p><section>mdo sde</section><text>tshogs kyi lam yang rab tu shes so/ /ye shes kyi lam yang rab tu shes so/ /shes nas kyang tshogs kyi lam dang ye shes kyi lam la brtson par byed do sangs rgyas nyid yang dag par 'grub par byed pa'i chos rnams kyi rdzu</text></item>
<item><p>8b2</p><section>mdo sde</section><text>'phrul che ba nyid kyang rab tu shes so/ /mthu che ba nyid dang / dam pa nyid dang / rab mchog nyid dang / phul du byung ba nyid dang / che ba nyid dang / nyan thos dang / rang sangs rgyas dang / byang chub sems dpa' thams cad dang /</text></item>
<item><p>8b3</p><section>mdo sde</section><text>thun mong ba yang ma yin na/ gzhan sems can thams cad lta smos kyang ci dgos pa'i thun mong ma yin pa nyid kyang rab tu shes so/ /de de ltar chos rnams la chos kyi rjes su lta zhing dran pa legs par nye bar gnas pa sdig pa'i</text></item>
<item><p>8b4</p><section>mdo sde</section><text>chos thams cad dang ni bral/ dge ba'i chos ni yang dag par thob/ lus kyi gnod pa ni med/ rnam par shes pas 'phangs pa ni med/ sems kyis 'phangs pa ni med la chos rnams kyi rgyu'i tshogs dang 'bras bu yang dag par ji lta ba</text></item>
<item><p>8b5</p><section>mdo sde</section><text>bzhin du rab tu shes pas/ dper na rgya mtsho'i rlabs bzhin du dge ba'i chos rnams kyis rnam par 'phel te/ ji ltar rgya mtsho'i rlabs 'bri zhing yang 'byung ba ltar/ byang chub sems dpa' ni chos rnams las de lta ma yin no/ /de dper na zla</text></item>
<item><p>8b6</p><section>mdo sde</section><text>ba yar gyi ngo'i zla ba'i dkyil 'khor dang 'dra bar dge ba'i chos rnams kyis mngon par 'phel te/ ji ltar mar gyi ngo la zla ba'i dkyil 'khor 'bri ba'i chos can yin pa ltar/ byang chub sems dpa' ni chos rnams las de lta ma yin no/ /dper</text></item>
<item><p>8b7</p><section>mdo sde</section><text>na dbyar gyi dus kyi phu chu brub pa ltar dge ba'i chos rnams kyis mngon par 'phel te ji ltar phu chu brub pa dbyar gyi dus zad na 'bri ba'i chos can yin pa ltar/ byang chub sems dpa' ni chos rnams las de lta ma yin no/ /tshangs pa de ltar</text></item>
<item><p>8b8</p><section>mdo sde</section><text>bslab pa'i byang chub sems dpa' ni myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /de'i tshe bcom ldan 'das kyis tshigasu bcad pa 'di dag bka' stsal to/ /lus kyi skyon rnams rab shes</text></item>
<item><p>9a1</p><section>mdo sde</section><text>na/ /lus yid spyod rnams mi ston to/ /lus la dran pa legs gnas na/ /skyon med zhi ba'i gnas thob bo/ /lus kyi skyon rnams mi shes na/ /lus la yod pa'i skyon mi rtog /lus la</text></item>
<item><p>9a2</p><section>mdo sde</section><text>dran pa mi gnas na/ /sdug bsngal bzod dka' gnas thob bo/ /sems kyi skyon rnams rab shes na/ /sems yod skyon rnams mi stan to/ /sems la dran pa legs gnas na/ /skyon med zhi ba'i gnas 'thob bo/ /</text></item>
<item><p>9a3</p><section>mdo sde</section><text>sems kyi skyon rnams mi shes na/ /sems la yod pa'i skyon mi rtogs/ /sems la dran pa mi gnas na/ /sdug bsngal bzod dka' gnas 'thob bo/ /dge ba'i chos rnams ston byed cing / /mi dge chos rnams mi sten pa/ /</text></item>
<item><p>9a4</p><section>mdo sde</section><text>chos rnams la ni mkhas pa'i mi/ /skyon med zhi ba'i gnas 'thob bo/ /dge ba'i chos rnams mi sten cing / /mi dge chos rnams sten byed pa/ /chos rnams la ni mi mkhas mi/ /sdug bsngal bzod dka' gnas 'thob bo/ /</text></item>
<item><p>9a5</p><section>mdo sde</section><text>de nas mi 'jed kyi bdag po tshangs pas lha'i me tog man da ra ba dag mngon par sprul te bcom ldan 'das la mngon par gtor to/ /mngon par gtor nas kyang bcom ldan 'das kyis bka' stsal pa la mngon par dga' zhing rjesu yid</text></item>
<item><p>9a6</p><section>mdo sde</section><text>rang nas/ bcom ldan 'das la lan gsum bskor ba byas te bcom ldan 'das kyi thad nas song ngo / /de nas bcom ldan 'das kyis nam nangs par mkhyen nas dge slong gi dge 'dun gyi gung la gdan bshams pa la bzhugs so/ /</text></item>
<item><p>9a7</p><section>mdo sde</section><text>bzhugs nas/ bcom ldan 'das kyis dge slong rnams la bka' stsal pa/ dge slong dag ma dang 'dir mi nyal tsam gyi nam gyi gung thun la nga gcig pu dben par 'dug ste nang du yang dag bzhag na mi 'jed kyi bdag po tshangs pas</text></item>
<item><p>9a8</p><section>mdo sde</section><text>thams cad dang ldan pa'i tshal chen po 'od kyis snang bar byas nas nga ga la ba der 'ongs te phyin nas nga la mngon par bstod de/ lan gsum bskor ba byas nas phyogs gcig tu 'dug go/ /phyogs gcig tu 'dug nas mi 'jed kyi</text></item>
<item><p>9b1</p><section>mdo sde</section><text>bdag po tshangs pas nga la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs dbye bar gnang na/ bcom ldan 'das de bzhin gshegs pa dgra bcom</text></item>
<item><p>9b2</p><section>mdo sde</section><text>pa yang dag par rdzogs pa'i sangs rgyas la bdag phyogs 'ga' zhig zhu lags so/ /dge slong dag de skad ces gsol pa dang / ngas mi 'jed kyi bdag po tshangs pa la 'di skad ces bka' stsal to/ /</text></item>
<item><p>9b3</p><section>mdo sde</section><text>tshangs pa zhu ba lung bstan pa'i phyir de bzhin gshegs pas rtag tu khyod la skabs phyes/ tshangs pa khyod ci dang ci 'dod pa zhus shig dang / zhus pa de dang de nyid kyi lung bstan pas ngas khyed kyi sems rangs par bya'o/ /</text></item>
<item><p>9b4</p><section>mdo sde</section><text>de nas ngas skabs phye bas mi 'jed kyi bdag po tshangs pas nga la 'di skad ces gsol to/ /bcom ldan 'das byang chub sems dpa' sems dpa' chen po dag chos du dang ldan na/ myur du bla na med pa yang dag par rdzogs</text></item>
<item><p>9b5</p><section>mdo sde</section><text>pa'i byang chub mngon par rdzogs par 'tshang rgya lags/ dge slong dag de skad ces gsol pa dang / ngas mi 'jed kyi tshangs pa la 'di skad ces bka' stsal to/ /tshangs pa byang chub sems dpa' sems dpa' chen po</text></item>
<item><p>9b6</p><section>mdo sde</section><text>dag chos gcig dang ldan na myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /chos gcig gang zhe na/ 'di lta ste lus kyi rjesu song ba'i dran pa'o/ /dge slong dag mi 'jed kyi</text></item>
<item><p>9b7</p><section>mdo sde</section><text>bdag po tshangs pa de la lus kyi rjesu song ba dran pa'i rgyu dang / las dang 'bras bu yang bstan to/ /de nas bcom ldan 'das la tshe dang ldan pa kun dga' bos 'di skad ces gsol to/ /legs so legs so bcom ldan</text></item>
<item><p>9b8</p><section>mdo sde</section><text>'das kyis mi 'jed kyi bdag po tshangs pa la gang bstan pa de skye bo mang po la sman pa dang / skye bo mang po la bde ba dang / lha dang mi rnams kyi don dang / sman pa dang / bde bar bgyi ba'i slad du bshad du gsol dge slong sar pa</text></item>
<item><p>10a1</p><section>mdo sde</section><text>rnams dang / chos 'dul ba 'di la rab tu byung nas ring por ma lags shing mchis nas ring po ma lags pa rnams dang / theg pa chen po la yang dag par zhugs pa'i skyes bu dam pa 'di dag gis thos na dga' ba dang / dad pa</text></item>
<item><p>10a2</p><section>mdo sde</section><text>dang thob par 'gyur/ bslabs pa de la yang sbyor bar brtson par gnas par 'gyur lags so/ /de nas bcom ldan 'das kyis mi 'jed kyi bdag po tshangs pa la gang bshad pa de dge slong de dag la yang bshad do/ /de nas bcom ldan</text></item>
<item><p>10a3</p><section>mdo sde</section><text>'das la tshe dang ldan pa kun dga' bos 'di skad ces gsol to/ /bcom ldan 'das legs par bka' stsal to/ /bde bar gshegs pa legs par bka' stsal to/ /mi 'jed kyi bdag po tshangs pas mdo sde 'di lta bu</text></item>
<item><p>10a4</p><section>mdo sde</section><text>dag yongasu zhu ba'i slad du bcom ldan 'das kyi thad du mchis nas zhus pa yang legs par smras pa lags so/ /bcom ldan 'das mi 'jed kyi bdag po tshangs pas gal te dge ba'i rtsa ba gzhan ma mchis na yang zhu ba zhus pa'i</text></item>
<item><p>10a5</p><section>mdo sde</section><text>mdo la skyes pa'i dge ba'i rtsa ba 'di kho nas myur du bla na med pa yang dag par rdzogs pa'i byang chub mngon par rdzogs par 'tshang rgya lagaso/ /de ci'i slad du zhe na/ bcom ldan 'das dge ba'i rtsa ba de'i mtha' dang mu ni</text></item>
<item><p>10a6</p><section>mdo sde</section><text>nyan thos dang rang sangs rgyas thams cad kyis rtogs par ngo mi thog pa'i slad du'o/ /de ci'i slad du zhe na/ bcom ldan 'das 'di ltar mi 'jed kyi bdag po tshangs pas zhu ba 'di/ sems can thams cad kyi spyi'i don du zhus pa'i</text></item>
<item><p>10a7</p><section>mdo sde</section><text>slad du'o/ /bcom ldan 'das kyis bka' stsal pa/ kun dga' bo de de bzhin te/ de de bzhin no/ /de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das chos kyi rnam grangs/ /'di'i</text></item>
<item><p>10a8</p><section>mdo sde</section><text>ming ci lags/ 'di ji ltar bzung bar bgyi/ bcom ldan 'das kyis bka' stsal pa/ kun dga' bo de'i phyir khyod kyis 'di tshangs pas zhus pa zhes bya ba zung shig /dran pa nye bar bzhag pa'i tshul bstan pa zhes bya bar</text></item>
<item><p>10b1</p><section>mdo sde</section><text>yang zung shig /bag yod pa'i tshul bstan pa zhes bya bar yang zung shig /bcom ldan 'das kyis de skad ces bka' stsal nas/ tshe dang ldan pa kun dga' bo dang / dge slong de dag dang / byang chub sems dpa' de dag dang / thams</text></item>
<item><p>10b2</p><section>mdo sde</section><text>cad dang ldan pa'i 'khor de dag dang / lha dang / mi dang / lha ma yin dang / dri zar bcas pa'i 'jig rten yid rangs te/ bcom ldan 'das kyis gsungs pa la mngon par bstod do/ /'phags pa tshangs pas zhus pa zhes bya ba</text></item>
<item><p>10b3</p><section>mdo sde</section><text>theg pa chen po'i mdo/ rdzogs so// // rgya gar gyi mkhan po dzi na mi tra dang / zhu chen gyi lo tsa ba ban de ye shes sdes bsgyur cing zhus te gtan la phab pa/ / @#/ /rgya gar skad du/ Ar+ya brah+ma dad ta pa ri prits+tshA nA ma</text></item>
<item><p>10b4</p><section>mdo sde</section><text>ma hA yA na sU tra/ bod skad du/ 'phags pa tshangs pas byin gyis zhus pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus</text></item>
<item><p>10b5</p><section>mdo sde</section><text>gcig na/ bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi/ kun dga' ra ba na dge slong stong nyis brgya lnga bcu'i dge slong gi dge 'dun chen po dang / byang chub sems dpa' sems dpa'</text></item>
<item><p>10b6</p><section>mdo sde</section><text>chen po rab tu mang po thams cad kyang mngon par shes pa'i byang chub sems dpa' mngon par shes pa thob pa/ gzung thob pa/ ting nge 'dzin thob pa/ chags pa med pa'i gzungs thob pa/ sgo mtha' yas pa'i phyag</text></item>
<item><p>10b7</p><section>mdo sde</section><text>rgya bsgrub pa'i gzung la mkhas pa/ stong pa nyid la gnas pa/ mtshan ma med pa'i spyod yul ba/ ma brtags pa'i smon lam can/ mi skye ba'i chos la bzod pa thob pa sha stag dang / thabs gcig tu bzhugs te/</text></item>
<item><p>10b8</p><section>mdo sde</section><text>de nas byang chub sems dpa' mthong ba don yod byang chub sems dpa' lnga brgya tsam dang lhan gcig tu bcom ldan 'das kyi zhabs la phyag 'tshal te/ bcom ldan 'das la bskor ba byas nas/ mthar gyi</text></item>
<item><p>11a1</p><section>mdo sde</section><text>ljongs rgyu zhing song ba las lnga 'dzin gyi ljongs su phyin to/ /de nas rgyal po tshangs pas byin gyis byang chub sems dpa' mthong ba don yod bdag gi yul 'dir phyin to zhes thos nas de tshim zhing mgu la yi rangs te/ rab tu dga' ba dang /</text></item>
<item><p>11a2</p><section>mdo sde</section><text>yid bde ba skyes nas skye bo'i tshogs mang pos yongs su bskor cing mdun du bdar nas/ byang chub sems dpa' mthong ba don yod ga la ba der song ste phyin nas byang chub sems dpa' mthong ba don yod kyi rkang pa la mgo bos phyag 'tshal te phyogs</text></item>
<item><p>11a3</p><section>mdo sde</section><text>gcig tu 'dug go/ /skye bo phal po che de dag kyang byang chub sems dpa' mthong ba don yod kyi rkang pa la mgo bos phyag 'tshal nas/ phyogs gcig tu 'khod do/ /de nas byang chub sems dpa' sems dpa' chen po mthong ba don yod kyis rgyal po tshangs</text></item>
<item><p>11a4</p><section>mdo sde</section><text>pas byin g.yog 'khor dang bcas pa 'khod par rig nas rgyal po tshangs pas byin la 'di skad ces smras so/ /rgyal po chen po rgyal rigs spyi bo nas dbang bskur ba'i rgyal po chos lnga dang ldan pa ni 'khor ba na 'khor ba'i tshe rtag tu khyad par du 'gro bar 'gyur</text></item>
<item><p>11a5</p><section>mdo sde</section><text>la/ mi khom pa rnams su yang skye bar mi 'gyur ro/ /de bzhin gshegs pa dang yang phrad cing mnyes par byed par 'gyur ro/ /sangs rgyas bcom ldan 'das rnams chos ston pa na yang ldem po'i ngag la mkhas par 'gyur ro/ /dran pa mi</text></item>
<item><p>11a6</p><section>mdo sde</section><text>chod pa dang ldan par 'gyur/ mdzes par yang 'gyur/ dbang po ma tshang bar mi 'gyur/ sangs rgyas bcom ldan 'das rnams kyis kyang don dam pa dang ldan pa'i gtam 'di lta ste/ bden pa bzhi bstan pa dang ldan pas bod par</text></item>
<item><p>11a7</p><section>mdo sde</section><text>'gyur te/ lnga gang zhe na/ rgyal po chen po 'di la rgyal rigs spyi bo nas dbang bskur ba'i rgyal po ni dad pa can yin te/ dad pa'i shas che zhing 'gras pa med pa'i yid dang ldan no/ /de'i dad pa de yang nges par rtsa zug tu bstan pa yin no/ /</text></item>
<item><p>11a8</p><section>mdo sde</section><text>dad pa de yang rnam pa bcur blta bar bya ste/ bcu gang zhe na/ 'di lta ste/ g.yo med par sbyin pa dang / bdog pa thams cad yongs su gtong ba dang / lhag pa'i nga rgyal med pa dang / dang ba'i shas che ba dang / 'phags pa'i bstan pa la skyon du</text></item>
<item><p>11b1</p><section>mdo sde</section><text>mi 'dzin pa dang / dge slong rab 'bring tha ma rnams la 'khrul pa mi tshol ba dang / stong pa nyid la mos pa dang / lus kyi las yongs su dag pa dang / ngag gi las yongs su dag pa dang / yid kyi las yongs su dag pa ste bcu po de dag yin no/ /rgyal</text></item>
<item><p>11b2</p><section>mdo sde</section><text>po chen po chos dang po 'di dang ldan pa'i rgyal rigs spyi bo nas dbang bskur ba'i rgyal po ni ji skad smos pa'i yon tan de dag thob par 'gyur ro/ /rgyal po chen po gzhan yang rgyal rigs spyi bo nas dbang bskur ba'i rgyal po ni chos 'dod pa yin te/ rgyun mi chad</text></item>
<item><p>11b3</p><section>mdo sde</section><text>par 'phags pa rnams mthong bar 'dod pa dang / thos pa tshol ba la chog mi shes so/ /de'i mang du thos pa de yang sems kyis shin tu brtags pa dang / mthong bas shin tu rtogs pa yin no/ /rgyal po chen po yan lag bcu dang ldan</text></item>
<item><p>11b4</p><section>mdo sde</section><text>na chos dang ldan pa'i rgyal por rig par bya ste/ bcu gang zhe na/ 'di lta ste/ chos 'dod pas lus la mi lta zhing srog la mi lta ba dang / 'khor ba la skyo ba'i yid dang ldan pa dang / khyim na gnas pa la skyon mang bar sems</text></item>
<item><p>11b5</p><section>mdo sde</section><text>pa dang / dngos po thams cad la mi lta ba'i yid dang ldan pa dang / sngon mngon par 'dus byas pa'i las kyi nang nas sdig pa'i las la smod cing ma 'ongs pa mngon par 'du mi byed pa dang / sdug pa dang mi sdug pa rnams la nges</text></item>
<item><p>11b6</p><section>mdo sde</section><text>par sems pa'i yid dang ldan pa dang / bsam pa thag pa nas sgrub pas byang chub sems dpa' spyod pa rdzogs par byed de/ tshig lhur len par mi byed pa dang / ye shes yongs su tshol bas dam bcas pa la brtan pa dang /</text></item>
<item><p>11b7</p><section>mdo sde</section><text>rang gi g.yog 'khor byang chub yang dag par 'dzin du 'jug cing / rgyun mi chad par de dag chos kyi sbyin pas yongs su smin par byed la/ de dag gi zang zing yang sdud par byed pa ste/ bcu po de dag yin no/ /rgyal po</text></item>
<item><p>11b8</p><section>mdo sde</section><text>chen po chos gnyis po 'di dang ldan pa'i rgyal rigs spyi bo nas dbang bskur ba'i rgyal po ni/ ji skad smos pa'i yon tan de dag thob par 'gyur ro/ /rgyal po chen po</text></item>
<item><p>12a1</p><section>mdo sde</section><text>gzhan yang rgyal rigs spyi bo nas dbang bskur ba'i rgyal po ni chos zab mo'i bzod pa la mos shing stong pa nyid kyi ting nge 'dzin sgrub pa thob pa yin no/ /de'i zab mo la mos pa de yang rnam pa bcur rig par bya'o/ /bcu</text></item>
<item><p>12a2</p><section>mdo sde</section><text>gang zhe na/ 'di lta ste/ ji skad smras pa de bzhin du byed pa dang / dge ba'i chos spyod pa thams cad yongs su rdzogs par bya ba las shas cher gus pa drag po dang ldan zhing ya nga ba'i las mngon par 'du byed pa yang yongs su spong ba dang /</text></item>
<item><p>12a3</p><section>mdo sde</section><text>mngon par 'du byed pa yid du 'ong ba yang mngon par 'du byed pa dang / skye bo dbang phyug dang ldan pa rnams la yang gzu lumasu nan gyis gnon par mi byed pa dang / yid du 'ong ba'i sbyin pa yang gzhan dag la stob par byed de/</text></item>
<item><p>12a4</p><section>mdo sde</section><text>yid du mi 'ong ba yongs su spong ba dang / chos thams cad la yang stong ngo snyam du nges par 'byung bar byed pa dang / byed pa med pa'i lta bas yang dag pa'i mtha' la mtshan nyid gcig tu mos par yang mi byed la tha dad pa'i 'du shes</text></item>
<item><p>12a5</p><section>mdo sde</section><text>can yang ma yin pa dang / rang gi yon tan gyis kyang gzhan gyi yon tan khyad du gsod par mi byed pa dang / tshad nges par 'dzin pa yang mi byed pa dang / gang zag sbyor ba med pa rnams la yang chos kyi dbyings bsam gyis mi khyab</text></item>
<item><p>12a6</p><section>mdo sde</section><text>pa dang / 'thun par byed pa ste bcu po de dag yin no/ /rgyal po chen po chos gsum po 'di dang ldan pa'i rgyal rigs spyi bo nas dbang bskur ba'i rgyal po ni ji skad smos pa'i yon tan de dag thob par 'gyur ro/ /rgyal po</text></item>
<item><p>12a7</p><section>mdo sde</section><text>chen po gzhan yang rgyal rigs spyi bor nas dbang bskur ba'i rgyal po ni 'jig rten gnas pa'i sbags par sbags par yang dag par mthong ba na bla na med pa yang dag par rdzogs pa'i byang chub bsgrub pa'i phyir</text></item>
<item><p>12a8</p><section>mdo sde</section><text>bstan pa yongs su 'dzin pa la 'jug ste/ pha rol tu phyin pa drug gi stobs bskyed pa la brtson shing sems can yongs su smin par bya ba la yongs su mi skye'o/ /de'i bstan pa yongs su 'dzin pa de yang rnaM pa</text></item>
<item><p>12b1</p><section>mdo sde</section><text>bcur rig par bya ste/ bcu gang zhe na/ 'di lta ste/ 'jig rten gyi chos brgyad kyis mi tshugs pa'i ting nge 'dzin sgrub pa la brtson pa dang / gzungs yongs su tshol ba la brtson pa dang / dam pa'i chos yongs su gzung ba'i phyir rnam par shes</text></item>
<item><p>12b2</p><section>mdo sde</section><text>pa la mkhas pa dang / gang zag gang dag mngon par brtson pa de dag gos dang zas dang / mal cha dang / stan dang / nad kyi gsos sman dang / yo byad rnams bstabs pas yongs su mi skyo ba dang / byang chub yang dag par 'dzin du 'jug pa la</text></item>
<item><p>12b3</p><section>mdo sde</section><text>brtson pa dang / legs par bsam pa sems pa dang / legs par smra bas smra ba dang / legs pa'i las byed pa dang / rab tu 'byung ba sems pa dang / rgyal po la dga' ba la skyon du rtog pa dang / gzugs sdug cing gzugs bzang</text></item>
<item><p>12b4</p><section>mdo sde</section><text>ba thams cad la mi lta ba'i yid dang ldan pa dang / tha na rgyal po gcig pur sred pas bsgrub pa la yang mi lta ba'i yid dang ldan pa ste/ bcu po 'di dag yin no/ /rgyal po chen po chos bzhi po 'di dag dang ldan pa'i rgyal rigs spyi bor</text></item>
<item><p>12b5</p><section>mdo sde</section><text>nas dbang bskur ba'i rgyal po ni ji skad smos pa'i yon tan de dag thob par 'gyur ro/ /rgyal po chen po gzhan yang rgyal rigs spyi bo nas dbang bskur ba'i rgyal po ni gang zag gang dag bla na med pa yang dag par rdzogs</text></item>
<item><p>12b6</p><section>mdo sde</section><text>pa'i byang chub bskal pa grangs med pa bye ba khrag khrig phrag 'bum gyis yang dag par bsgrub pa 'di 'dzin pa dang / klog pa dang / ston pa de dag la chos bzhin du bsrung ba dang / skyob pa dang / sbed par byed la sems can gang</text></item>
<item><p>12b7</p><section>mdo sde</section><text>dag gang zag la de lta bu dag la gnod pa byed pa'i rang bzhin can gyi gang zag de lta bu de dag la ni 'di ltar chos kyi longs spyod 'di la spyod pa yongs su bsrung ba'i phyir chad pas bcad par byed do/ /de'i dam pa'i chos yongs</text></item>
<item><p>12b8</p><section>mdo sde</section><text>su 'dzin pa de yang rnam pa bcur rig par bya ste/ bcu gang zhe na 'di lta ste/ yang dag par bsgrub pa dang / nges par phangs par byed pa dang / chos la mos pa dang / 'khrul pa med par kun du spyod pa dang / ye shes 'dod cing</text></item>
<item><p>13a1</p><section>mdo sde</section><text>yon gyi khyad par la yid ches pa dang / de bzhin gshegs pa'i pho nya dang / nye bar spyod pa dang / sangs rgyas kyi snang du rung ba dang / dkon mchog gsum gyi gdung sdud pa dang / dam pa'i chos 'bar bar byed pa dang / skye bo mang po</text></item>
<item><p>13a2</p><section>mdo sde</section><text>yongs su smin par byed pa ste/ bcu po de dag gi yin no/ /rgyal po chen po chos lnga po 'di dang ldan pa'i rgyal rigs spyi bo nas dbang bskur ba'i rgyal po ni ji skad smos pa'i yon tan 'di dag thob par 'gyur ro/ /de nas byang chub</text></item>
<item><p>13a3</p><section>mdo sde</section><text>sems dpa' mthong ba don yod kyis de'i tshe tshigasu bcad pa 'di skad smras so/ /rgyal po sangs rgyas chos dang dge 'dun la/ /rtag tu lhag pa'i bsam pa g.yo med pas/ /dad pa dang ni dang ba mi phyed pa/ /de la yon tan 'di dag</text></item>
<item><p>13a4</p><section>mdo sde</section><text>dkon pa med/ /bcos ma ma yin shes nas dad pa skyes/ /de la dngos po ci yod sre ba med/ /byin nas kyang ni de la 'gyod pa med/ /'dir ni yon tan de dag dad pa'i mtshan/ /de dag bsam pa rtag tu rnyog pa med/ /mi phyed ri</text></item>
<item><p>13a5</p><section>mdo sde</section><text>rab bzhin du skyod du med/ /bum pa gang ba legs gnas mi g.yo ltar/ /de dag dad pa shin du g.yo med pa/ /mthong la ma mthong thos la ma thos pa/ /gang dag ri bzhin du ni g.yo ba med/ /de dag lta bu dad pa'i mtshan nyid de/ /</text></item>
<item><p>13a6</p><section>mdo sde</section><text>gnas rnams kun du nam kyang 'gyur ba med/ /zhi ba 'dod phyir chos 'dod gang yin pa/ /mkhas pa des ni chos don kun spongs shig /de spangs nas kyang de la sems pa med/ /de dag chos 'dod rnams kyi mtshan</text></item>
<item><p>13a7</p><section>mdo sde</section><text>nyid do/ /skye bo'i bdag po gang zhig chos 'dod pa/ /gang tshe legs par gsungs pa mi nyan pa/ /sa bon rul pa zhing ngan btab pa ltar/ /'dren pa'i bstan pa dag la skye mi 'gyur/ /thos kyang 'di la bdag ni mkhas snyam</text></item>
<item><p>13a8</p><section>mdo sde</section><text>sems/ /chos rnams rang bzhin ci 'dra rtogs snyam ste/ /lhag pa'i bsam pas spyod pa ma dag la/ /gnyis sems ldan la dag pa ga las 'ong / /chos 'dod gang dag dran pa'i blo dang ni/ /gus bcas g.yo med lug ltar lkug med pa/ /</text></item>
<item><p>13b1</p><section>mdo sde</section><text>rgya mtsho chen po bzhin du 'bab pa med/ /de 'dra de dag byang chub mchog gi snod/ /chos 'dod pa ni nang dang phyi rol gyi/ /dngos po kun la sdug 'dzin ci yang med/ /shes pa rnams la phangs shing byas pas smad/ /'dis</text></item>
<item><p>13b2</p><section>mdo sde</section><text>ni chos 'dod gang yin shes par bya/ /de'i phyir na rgyal po chos 'dod pa/ /'di thos nas ni bsgrub pa dag pa yis/ /smras pa tsam dang thos la gnas ma byed/ /bsam pa la ni shes rab med/ /zab mo bzod la mos pa gang yin de/ /</text></item>
<item><p>13b3</p><section>mdo sde</section><text>sdug dang mi sdug rnams la chags pa med/ /de dag rlung ltar chags pa med pa yang / bskal pa brgya grangs mtha' yas spyod par 'gyur/ /rgyal po gal te byang chub khyod 'dod na/ /lhag pa'i bsam pas bsam pa sbyang bar gyis/ /bdag dang</text></item>
<item><p>13b4</p><section>mdo sde</section><text>bdag gi snyam pa'i nga rgyal gyis/ /gnas 'dir phyin ci log du gnas ma byed/ /khyod kyis nyes pa rtag tu bshags par gyis/ /khyod ni 'thun pa'i sdom la gnas par gyis/ /dbang phyug dang ni gnyen la mi rtag soms/ /rten pa med pa 'di</text></item>
<item><p>13b5</p><section>mdo sde</section><text>ni yang dag stong / /stong pa'i chos rnams mang po ji snyed smra/ /stong nyid ji bzhin de la gnas pa min/ /chos nyid las ni gang gi 'gal byas pa/ /de ni zab mo'i tshul la bzod pa min/ /de phyir stong pa 'di ni kun tu 'gal/ /stong nyid</text></item>
<item><p>13b6</p><section>mdo sde</section><text>ji bzhin de ni gang gis shes/ /de ni ngang pa'i rgyal pos rdzab spangs bzhin/ /khams las nges byung byang chub mchog la reg /de bzhin gshegs la gus par byas nas kyang / /rgyal po khyod kyis bstan pa brtag par gyis/ /rgyal po lus ni rab</text></item>
<item><p>13b7</p><section>mdo sde</section><text>tu 'jig pa'i phyir/ /byang chub theg pa la ni yi ma chud/ /ston pa'i bstan bcos spyod yul cho ga shes/ /mkhas pa de dag la ni rtag tu bsrung / /smra ba tsam gyi dbang du ma 'gro shig /nad pa rgyun ring por ni gyur ta re/ /gang gis bstan pa 'di ni</text></item>
<item><p>13b8</p><section>mdo sde</section><text>legs brtag pa/ /de ni don du bsrung ba'i rgyud la sgrims/ /las dang nyon mongs sna tshogs spangs nas de/ /khyad par du ni byang chub mchog tu 'gyur/ /pha rol phyin drug 'di la legs par slobs/ /de la bslob na byung chub thob par 'gyur/ /ji snyed</text></item>
<item><p>14a1</p><section>mdo sde</section><text>bstan pa 'di ni bsgrub par gyis/ /kun mkhyen chos rnams ring po mi thogs 'thob/ /me tog khur bar bung ba mi chags dang / /nam mkha' la ni bya rjes med pa ltar/ /yul rnams la ni gang sems de 'dra ba/ /de 'dra de ni rgyal pos sangs rgyas</text></item>
<item><p>14a2</p><section>mdo sde</section><text>'gyur/ /zab mo'i bzod dang spobs pa thob ni 'dir/ /sangs rgyas rnams kyi mdzod 'dzin gang yin pa/ /de dag khyod kyis chos bzhin bsrung bar gyis/ /mkhas pa de 'dra srog phyir ma btang shig /mkhas pa de dag la ni gnod byed mi/ /chos</text></item>
<item><p>14a3</p><section>mdo sde</section><text>dang mi ldan brtson pa mang po rnams/ /de dag rtag tu khyod kyis chad pas chod/ /chos kyi tshul 'di myur du nyams sta re/ /gang phyir 'jig rten mgon po mi 'byung na/ /mkhas pa de dag 'jig rten ston par 'gyur/ /srogs chags phan phyir</text></item>
<item><p>14a4</p><section>mdo sde</section><text>chos sgron 'bar bar byed/ /de phyir de dag don du rtag tu sgrims/ /byang chub sems dpa' mang po bye ba stong / /snying nas sems can don ni spyod mi byed/ /de dag lhag sems med cing tshul khrims mchog /de dag lung bstan rgyal</text></item>
<item><p>14a5</p><section>mdo sde</section><text>ba gsung mi 'gyur/ /ji skad smras pa de bzhin byed pa rnams/ /de ltar de dag skye med spyod yul can/ /rgyal khyod yang dag spyod pa 'di thos kyis/ /ji skad bstan pa'i bstan 'dir gnas par gyis/ /de rgyal po tshangs pas byin gyis byang</text></item>
<item><p>14a6</p><section>mdo sde</section><text>chub sems dpa' sems dpa' chen po mthong ba don yod la 'di skad ces smras so/ /mthong ba don yod skyon 'di dag thams cad ni bdag la mchis par gda' la/ yon tan rnams ni mi gda' 'o/ /mthong ba don yod bdag ni gnod pa'i sbags pas sbags</text></item>
<item><p>14a7</p><section>mdo sde</section><text>pa'o/ /mthong ba don yod bdag ni gzu lums kyi las la lhag par zhen pa'i shas che ba dang / nor yongs su tshol ba dang / 'khor yongs su bsdu bas kun nas mnar sems kyis sems skyes pa bsal bar rngo mi thog go/ /</text></item>
<item><p>14a8</p><section>mdo sde</section><text>gzhan yang bdag ni gzhan dag la dbyug pas bsnun pa dang / mtshon gyis bsnun pas bsnun par bgyid do/ mthong ba don yod des na bdag gis byang chub</text></item>
<item><p>14b1</p><section>mdo sde</section><text>tu sems ma bskyed do/ /bdag ni tha na rmi lam du yang gzhan dag la kun nas mnar sems kyis sems skyed par bgyid do/ /mthong ba don yod da ni bdag gis lhag pa'i bsam pas bla na med pa yang dag par rdzogs pa'i byang chub tu</text></item>
<item><p>14b2</p><section>mdo sde</section><text>sems bskyed par bgyi'o/ /mthong ba don yod bdag gis ji ltar bcas pa'i byang chub sems dpa'i slabs pa dag la ma bslabs na bdag gis phyog bcu'i 'jig rten gyi khams dag na bzhugs pa'i sangs rgyas</text></item>
<item><p>14b3</p><section>mdo sde</section><text>bcom ldan 'das rnams bslus par gyur cig /bdag bla na med pa yang dag par rdzogs pa'i byang chub yongs su bsgrubs pa'i slad du/ ji skad smras pa de bzhin du bgyid par 'gyur bar bgyi'o/ /de nas rgyal po 'tshangs pa'i byin</text></item>
<item><p>14b4</p><section>mdo sde</section><text>gyi rjesu bslabs pa'i srog chags brgyad khris sngon ma bskyed pa bla na med pa yang dag par rdzogs pa'i byang chub tu sems bskyed de/ de dag gis kyang ji skad bstan pa'i byang chub sems dpa'i spyod pa dag la smon lam btab bo/ /</text></item>
<item><p>14b5</p><section>mdo sde</section><text>srog chags nyi khri ni chos rnams la chos gyi mig rdul med cing dri ma dang bral ba rnam par dag go/ /de nas rgyal po tshangs pa'i byin gyis byang chub sems dpa' sems dpa' chen po mthong ba don yod la 'di skad ces smras so/ /</text></item>
<item><p>14b6</p><section>mdo sde</section><text>mthong ba don yod bdag la thugs brtse ba dang / skye bo phal po che 'di dag la phan gdags pa'i slad du bdag gi 'di nyid du dbyar gnas par gnang bar mdzod cig /mthong ba don yod 'di ltar smod kyi rkyen du mi 'bab cing spyod yul</text></item>
<item><p>14b7</p><section>mdo sde</section><text>gyi rkyen du mi 'bab la skye bo dang skal pa ma lags shing / de bzhin gshegs pa yang mi mthong la chos kying rgyun du mi thos te/ dge ba'i rtsa ba'i tshogs mi mang la sems can mang po yongasu smin par bgyir yang ma mchis mod kyi/</text></item>
<item><p>14b8</p><section>mdo sde</section><text>'on kyang bdag cag la phan gdags par 'gyur ro/ /de nas byang chub sems dpa' sems dpa' chen po mthong ba don yod byang chub sems dpa' lnga brgya tsam dang lhan gcig tu rgyal po tshangs pas byin la snying brtse ba'i phyir kha</text></item>
<item><p>15a1</p><section>mdo sde</section><text>blangs so/ /de'i tshe rgyal po tshangs pas byin gyis byang chub sems dpa' mthong ba don yod 'khor lnga brgya'i mal cha dang / stan dang / gding ba dang / bgo ba dang / bza' ba thams cad kyi yo lang yang bshams so/ /byang chub sems dpa'</text></item>
<item><p>15a2</p><section>mdo sde</section><text>chen po mthong ba don yod la yang chos kyi mchod pa ci rigs par byas so/ /de'i tshe gnas de na dge slong drug bcu gnas par gyur to/ /de dag mi brtson pa dang / thos pa nyung ba dang / kun nas mnar sems mang ba dang / gzhan mchod pa dag</text></item>
<item><p>15a3</p><section>mdo sde</section><text>la sems sdug bsngal ba dang / byang chub sems dpa' khas che ba dang / byang chub sems dpa' dmu rgod dang / cang shes ma yin pa dang / dbang po kho ru chud pa dang / rgod pa dang / khengs pa dang / rgod bag can dang / mu cor smra ba dang /</text></item>
<item><p>15a4</p><section>mdo sde</section><text>khwa ltar skru ba dang / 'jig rten pha rol la mi lta ba dang / las kyis mi 'jigs pa dang / bre mo'i gtam la dga' ba dang / gnyid che ba dang / chos ma yin pa 'dod pa dang / lus dang / ngag dang / yid kyi las kyi mtha' ma bsdams pa dang /</text></item>
<item><p>15a5</p><section>mdo sde</section><text>rtsod pa mang ba dang / tshul khrims dang ldan pa la sdang ba dang / gzhan gyi shes pa la shas cher ma mos pa dang / tha na ston pa blta bar yang mngon par mi dga' na tshangs pa mtshungs par spyod pa gzhan dag la lta smos kyang ci dgos pa sha stag</text></item>
<item><p>15a6</p><section>mdo sde</section><text>ste/ de dag byang chub sems dpa' mthong ba don yod la chos bzhin ma yin par skur pa 'debaso/ /de yang dad pa chung ngu'i bram ze dang / khyim bdag rnams kyi khyim du song nas sgrogs par byed de/ de thos nas bskal pa bye ba phrag</text></item>
<item><p>15a7</p><section>mdo sde</section><text>brgyad bcur sems can dmyal ba chen por skye ba yongs su 'dzin par gyur to/ /de nas byang chub sems dpa' mthong ba don yod kyis sems can de dag nyid la snying brtse ba'i phyir/ rgyal po tshangs pas byin la</text></item>
<item><p>15a8</p><section>mdo sde</section><text>ma bsnyad do/ /de'i tshe rgyal po tshangs pas byin gyi mdun na 'don pa bram ze rab tu rmugs byed ces bya ba zhig byung ste/ des de na gnas pa'i dge slong rnams byang chub sems dpa' mthong ba don yod dang bye bar byas te/</text></item>
<item><p>15b1</p><section>mdo sde</section><text>chos ma yin pas kyang skur pa btab bo/ /rgyal po tshangs pas byin yang mi mngon pa'i thabs kyis byang chub sems dpa' mthong ba don yod dang bye bar byas so/ /chos kyi mchog tu dga' ba byung ngo cog kyang 'gag par</text></item>
<item><p>15b2</p><section>mdo sde</section><text>byed de/ ci nas kyang byang chub sems dpa' mthong ba don yod la sems mi dga' bar 'gyur bar byed do/ /chos kyi gtam la zhugs na yang de las phyir bzlog pa'i gtam byed de/ ci nas kyang byang chub sems dpa' dmu rgod</text></item>
<item><p>15b3</p><section>mdo sde</section><text>rnams kyis bya ba byed do/ /de la chos bzhi dang ldan na byang chub sems dpa' dmu rgod yin te/ bzhi gang zhe na/ khwa ltar skru ba dang / mu cor smra ba dang / gzhan gyi yid dang mi sbyor ba yin/ bdag la bstod pa dang / gzhan la smad pa yin/</text></item>
<item><p>15b4</p><section>mdo sde</section><text>tshe 'di cher cher 'dzin pa dang / sdig pa'i bsam pa can yin/ 'thun pa 'byed pa'i shas che ba yin te/ chos bzhi po de dag dang ldan na byang chub sems dpa' dmu rgod yin no/ /byang chub sems dpa' mthong ba don yod kyis</text></item>
<item><p>15b5</p><section>mdo sde</section><text>der bde ba dang / sdug bsngal ba dang / bde ba dang / yid mi bde bas dbyar gnas pa de 'das par bya'o/ /de ci'i phyir zhe na/ 'di ltar mi brtson pa dang lhan cig gnas pa ni sdug bsngal ba'i phyir ro/ /de nas byang chub</text></item>
<item><p>15b6</p><section>mdo sde</section><text>sems dpa' sems dpa' chen po mthong ba don yod kyis dbyar gnas par byas te/ dbyar zla gsum 'das nas chos gos byas shing chos gos bsgrubs te/ lhung bzed dang chos gos zin nas mthar gyi</text></item>
<item><p>15b7</p><section>mdo sde</section><text>yul rgyu zhing mnyan du yod pa'i rgyal bu rgyal byed kyi tshal mgon med pa la zas sbyin pa'i kun dga' ra ba ga la ba dang / bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/</text></item>
<item><p>15b8</p><section>mdo sde</section><text>phyogs gcig tu 'dug go/ de nas rgyal po tshangs pas byin gyis byang chub sems dpa' mthong ba don yod dge slong gnas pa rnams kyis gnod pa byas pas/ bcom ldan 'das kyi thad du song</text></item>
<item><p>16a1</p><section>mdo sde</section><text>ngo zhes thos so/ /de nas rgyal po tshangs pas byin srog chags khri dang lhan gcig tu lnga 'dzin gyi ljongs nas ko sa la'i ljongs ga la ba dang / bcom ldan 'das ga la ba der song ste/ phyin nas bcom ldan 'das kyi zhabs la</text></item>
<item><p>16a2</p><section>mdo sde</section><text>mgo bos phyag 'tshal te phyogs gcig tu 'dug go/ /phyogs gcig tu 'dug nas bcom ldan 'das la rgyal po tshangs pas byin gyis 'di skad ces gsol to/ /bcom ldan 'das byang chub sems dpa' mthong ba don yod ni</text></item>
<item><p>16a3</p><section>mdo sde</section><text>bdag gi yul nas ha cang sngar mchis lags so/ /bcom ldan 'das kyis bka' stsal pa/ rgyal po chen po gang zag phrag dog can dang / mngon par mi brtson pa dang / smra ba la dga' ba dang / bre mo'i gtam byed pa med</text></item>
<item><p>16a4</p><section>mdo sde</section><text>ba dang / tshul bzhin las thag ring ba dang / sbyor ba dang bral ba rnams gang na gnas pa der de bzhin gshegs pa'i nyan thos mi gnas so/ /rgyal po chen po rgyu bcus na gang zag mngon par mi brtson pa yin par rig par</text></item>
<item><p>16a5</p><section>mdo sde</section><text>bya ste/ bcu gang zhe na/ gnyid che ba dang / mkhas so snyam du mngon pa'i nga rgyal byed pa dang / bdag la bstod pa dang / gzhan la smod pa dang / bre mo'i gtam la dga' ba dang / smra ba la dga' ba dang / tshogs la dga' ba dang /</text></item>
<item><p>16a6</p><section>mdo sde</section><text>rnyed pa cher cher 'dzin pa dang / bkur sti cher cher 'dzin pa dang / tshul 'chos pa ste/ rgyal po chen po rgyu bcu po de dag dang ldan na gang zag mngon par mi brtson pa yin par rig par bya'o/ /de nas bcom ldan 'das</text></item>
<item><p>16a7</p><section>mdo sde</section><text>kyis de'i tshe tshigs su bcad pa 'di dag bka' stsal to/ /mi rigs ldan pa rtag tu mi 'thun te/ /ji ltar rgya mtsho chen po mi ro dang / /ji ltar skye bo bya dang phrad pa bzhin/ /de ni mkhas pa rnams dang shin tu ring / /dad med de ni 'khrul pa</text></item>
<item><p>16a8</p><section>mdo sde</section><text>tshol bar byed/ /bre mo gtam smra spyod yul tshogs la dga'/ /rgyal ba rnams kyi bstan la ma gus pa/ /'di nas shi 'phos myur du ngan 'gror 'gro/ /mi ldan pa la dran med shes rab med/ /mya ngan mi 'da' mi 'grol tshul khrims</text></item>
<item><p>16b1</p><section>mdo sde</section><text>med/ /de ni dmus long lam dang ji bzhin du/ /'phags pa'i lam dang shin tu ring bas ring / /gang zag mi ldan de ni smra ba mang / /rgod la dga' zhing rtag tu dbang po g.yengs/ /de ni bstan la chu ri'i chu 'os min/ /de ni grong zas</text></item>
<item><p>16b2</p><section>mdo sde</section><text>lcags kyi thu lum za/ /sbyin pa po yis dad pas byin pa na/ /ldan dang grol la nga yis gnang ba yin/ /mi ldan pas ni kham cig zos na yang / /ngo lon ri rab tsam yang bya ba yin/ /bstan la yul 'khor zas</text></item>
<item><p>16b3</p><section>mdo sde</section><text>ni sbyong bar dka'/ /ldan pa gang yin rnams kyang 'di la 'dzem/ /mi ldan de yis rgod bzhin zos na ni/ /glang chen rta dang ba lang bong bur skye/ /de dag de zos brnyas pa'i gzugs su 'gyur/ /de</text></item>
<item><p>16b4</p><section>mdo sde</section><text>dag rid cing nyam chung smad par 'gyur/ /zas blang zos pas mi gtsang dri ngar 'gyur/ /de dag dbyug pas bsnun pas sbyong bar 'gyur/ /sems kyang g.yengs shing dran pa rnam par nyams/ /slong mo byed cing</text></item>
<item><p>16b5</p><section>mdo sde</section><text>smon pa rtag tu 'gyur/ /bstan pa bsod nams stegs 'di thob na yang / /bag med gyur na ngan 'gror ltung bar 'gyur/ /lo ni bye ba khrag khrig mtha' yas par/ /ngan song sdug bsngal mang po de myong nas/ /</text></item>
<item><p>16b6</p><section>mdo sde</section><text>mi'i 'jig rten khom pa thob par 'gyur/ /sdig byas phyir yang ngan 'gror ltung bar 'gyur/ /lcags kyi thu lum rgya mtsho chen po yi/ /nang du ltung bar gyur na gnas med de/ /lo ni bye ba phrag stong snyed du yang / /</text></item>
<item><p>16b7</p><section>mdo sde</section><text>rgya mtsho che las slar ni dbyung mi nus/ /de bzhin byis pa ngan 'gror ltung ba yang / /bskal pa bye ba khrag khrig brgya stong du/ /de dag mir skye ba yang the tsom bcas/ /de dag mtho ris byang chub ga la thob/ /</text></item>
<item><p>16b8</p><section>mdo sde</section><text>bsam pa dag cing rtag tu brtson pa dang / /legs par bsdams shing g.yo rgyu med pa dang / /mnyam pa'i sems kyis byang chub thob 'gyur te/ /de la thams cad mkhyen nyid dka' ba med/ /</text></item>
<item><p>17a1</p><section>mdo sde</section><text>rgyal po chen po chos bcu drug po 'di dag ni gang zag phrag dog can gyi mtshan ma yin par rig par bya ste/ bcu drug gang zhe na/ khwa ltar skru ba dang / mu cor smra ba dang / legs par ma bsdams pa dang / gzhan gyi</text></item>
<item><p>17a2</p><section>mdo sde</section><text>bsngags pa ma yin pas bde bar 'dzin pa dang / gzhan gyi yon tan dag la yid mi ches pa dang / bsam pa mang ba dang / mya ngan mang ba dang / yid mi bde ba mang ba dang / mig ser ba dang / kha dog dang dbyigs nyams pa dang / nga</text></item>
<item><p>17a3</p><section>mdo sde</section><text>rgyal gyis non pa dang / dge slong la mi dga' ba dang / glo bur du 'ongs pa la bsting ba'i ngang tshul can dang / brtsad du rung ba'i 'khrul pa tshol ba dang / gnas la ser sna byed pa dang / chos nyan du mi 'gro la rna blags te mi</text></item>
<item><p>17a4</p><section>mdo sde</section><text>nyan/ sems rnam par g.yengs shing gzhan dang gzhan du gtam rlung la bskur bar byed cing chos kyi gtam la mi dga' ste/ 'di skad du ci zer ba ngas mi shes so/ /'di ni blun po yin te/ 'jig rten gyi tha snyad kyi chos ston</text></item>
<item><p>17a5</p><section>mdo sde</section><text>to zhes kyang zer te/ gang 'phags pa rnams kyis thugasu chud pa'i chos 'dul ba la ma gus pa 'di nyid mi blun po de dag mi shes pa yin no/ /bdag gis ni byang chub thob nas gdod byang chub kyi shing drung du chos la gus par</text></item>
<item><p>17a6</p><section>mdo sde</section><text>gnas par bya'o zhes zer zhing dge slong rnams la chos ston pa na yang phyi sgo na 'greng zhing 'dug la chos nyan par byed de stan la 'dug mi 'dod pa/ nan yang dge slong dag la 'tsho bar byed de/ brgyad sde'i byang chub kyi yan lag</text></item>
<item><p>17a7</p><section>mdo sde</section><text>gi gtam ston pa na yang bdag gis mnyan par bya'o/ /de thos na bdag gis nad de 'byung bar 'gyur ro snyam mo/ /de bas na mi blun po de dag chos ma yin pa 'dod pas byang chub yongs su btsal bar sems pa dag ni dper na</text></item>
<item><p>17a8</p><section>mdo sde</section><text>mi'i mig gnyis phyung nas blta bar 'dod pa 'am/ nor thams cad med par byas nas 'gron pa mang po dang 'thun par 'dod pa 'am/ rgang pa bcad nas lam du 'gro bar 'dod pa dang 'dra ste/ rgyal po chen po</text></item>
<item><p>17b1</p><section>mdo sde</section><text>de ltar 'dod pa'i mi blun po de dag gi byang chub ni de 'dra ba snyam byed do/ /rgyal po chen po chos nyi shu rtsa lnga dang ldan na gang zag byang chub las nyams par rig par bya ste/ nyi shu rtsa lnga gang zhe na gnas la ser sna byed pa dang / khyim</text></item>
<item><p>17b2</p><section>mdo sde</section><text>la ser sna byed pa dang / bsngags pa la ser sna byed pa dang / phrag dog can dang / ma dad pa dang / ngo tsha mi shes pa dang / khrel med pa dang / sdig pa'i bsam pa can dang / g.yo ba'i bsam pa can dang / gzhan la</text></item>
<item><p>17b3</p><section>mdo sde</section><text>gnod pa dang ldan pa dang / spyod lam kho ru chud pa dang / tshul 'chos pa dang / 'khon dam du 'dzin pa dang / sog 'jog gi shas che ba dang / de bzhin gshegs pas gsungs pa la skrag nas log par</text></item>
<item><p>17b4</p><section>mdo sde</section><text>brda sprod cing sgro 'dogs te/ chos spong bar byed pa dang / lhag pa'i nga rgyal can yin te mi 'dri ba'i ngang tshul can dang / chos la sru ba byas kyang 'gyod pa med pa dang / snying mi 'bebs shing dgra zla mang ba dang / 'khor</text></item>
<item><p>17b5</p><section>mdo sde</section><text>gyi nang du song na mthong ma thag tu gzhan gyi mos pa bzlog pa'i phyir gzhan dag gi mtshang 'dru ba dang / gsang ba'i gnas la yid brtan pa las 'khu ba dang / sngon mthong yang rung ma mthong yang rung ba'i dge slong dag la 'di</text></item>
<item><p>17b6</p><section>mdo sde</section><text>rnams la su yang dga' bar mi 'gyur bar bya'o snyam ste/ gnod par bya ba'i phyir bsngags pa ma yin pa brjod pa dang / gzhan gyi bsngags pa ma yin pa brjod par bya ba'i phyir gzhan spong ba dang / rnyed pa'i bsam pas bdag</text></item>
<item><p>17b7</p><section>mdo sde</section><text>gi bsnyen par rdzogs pa de nyams par gyur na mi rung ngo snyam ste/ so sor brtags nas tshul khrims srung ba'o/ /rgyal po chen po gang zag de 'dra ba de dag ni bstan pa las tshabs cher nyams par 'gyur ba 'am/ khyim gyi gnas</text></item>
<item><p>17b8</p><section>mdo sde</section><text>su 'gro bar 'gyur ro/ /de nas de'i tshe bcom ldan 'das kyis tshigs su bcad pa 'di dag bka' stsal to/ /khwa ltar skru zhing ma bsdams mu cor smra/ /'jig rten mkhyen rnams bstan la gus pa med/ /khengs pa khrel med rtag tu mi</text></item>
<item><p>18a1</p><section>mdo sde</section><text>thun pa/ /phrag dog zil gnon rtags ni 'di rnams yin/ /gzhan dag gis ni bsngags pa ma yin la/ /mi dgar mi byed dbul pos gser rnyed bzhin/ /snying por 'dzin cing thams cad rnam par spangs/ /gnod</text></item>
<item><p>18a2</p><section>mdo sde</section><text>sems can la byang chub ga la yod/ /snga ma de yis kun nas mnar sems ltas/ /de yi rnam smin gyis na ngan 'gro myong / /'dir ni mi lus thob nas mig kyang ser/ /de yi mdog kyang gsal zhing mdzes mi 'gyur/ /de ni</text></item>
<item><p>18a3</p><section>mdo sde</section><text>sa la 'ang tsam pa mang yod de/ /kun tu de yi zhe ni 'gras par 'gyur/ /la la'i shes pa'i khyad par mthong na yang / /phrag dog bskyed nas chos ni spong bar byed/ /rgod cing snying la thog pa med pa yi/ /gzhan dang lan</text></item>
<item><p>18a4</p><section>mdo sde</section><text>cig sdig pa mang po smra/ /gal te gzhan gyis gtam ngan ma smras kyang / /'khrug pa'i sems kyis mtshan mo 'da' bar byed/ /de ni grong du spyod lam gzhan du sgyur/ /gtsug lag khang du dmu rgod rta bzhin byed/ /</text></item>
<item><p>18a5</p><section>mdo sde</section><text>gzhan gyi skyon 'dzin bdag gi 'dzin mi byed/ /phrag dog can rnams chos ni de 'dra'o/ /'di ni ci nas phyogs 'dir mi gnas par/ /'di'i khyim du 'di dang 'di skad bya/ /sang ni bdag gis ngan du brjod snyam ste/ /de ni</text></item>
<item><p>18a6</p><section>mdo sde</section><text>sdang ba'i yid kyis mang du sems/ /de ni mya ngan mang zhing yid mi bde/ /gzhan gyis shes phyir bkur pa rnams mthong na/ /de ni las kyi rnams smin yid mi ches/ /nyes pas non nas bsngags pa ma yin smra/ /</text></item>
<item><p>18a7</p><section>mdo sde</section><text>mkhas pa de dag sman rnams khong du chud/ /de phyir nga'i bsnyen bkur 'phel 'gyur na/ /de ni sbyin mchog bla med sbyin byed na/ /chos mchog 'dzin par yin pa yong mi shes/ /dge slong bya ba dag la des pa yi/ /</text></item>
<item><p>18a8</p><section>mdo sde</section><text>glo bur pa dag 'ong ba mthong na gnong / /shin tu sdug bsngal gnas 'dir ci 'dod ces/ /gus pa med par ma dad chos rnams smra/ /gtsug lag khang 'di rtag tu las mang la/ /rnyed pa 'ang med de spyod yul rnams</text></item>
<item><p>18b1</p><section>mdo sde</section><text>mi bzad/ /gal te des bskyal de ni mi 'gro na/ /legs par ma bsdams thab mo byed par 'gyur/ /'di 'dra dag gi gnas 'dir gang yang med/ /yul zhig tu ni ci 'dra dran par gyis/ /gnas pa'i dge slong dag gi</text></item>
<item><p>18b2</p><section>mdo sde</section><text>khyod bskrad na/ /yul 'di sun 'byung phyir ni 'ongs sam khyod/ /dge bsnyen blun po rnams ni 'di mi shes/ /'di dag khrims 'chal tshul khrims ldan mi shes/ /dge slong dga' dang mi dgas myur du song / /mi sdug pa dang</text></item>
<item><p>18b3</p><section>mdo sde</section><text>drag pos song nga re/ /sangs rgyas la ni slob pa'i chos smra ba/ /des shing dam brtan dag gi mthong na ni/ /blun dang mi 'thun 'gyur na mi rung zhes/ /de dag ga las 'ongs par phyir yang 'gro/ /kye ma bdag gi 'dren pa'i</text></item>
<item><p>18b4</p><section>mdo sde</section><text>bstan pa po/ /rgyal ba dag gi chos 'di 'gag par 'gyur/ /dge slong sdig can 'di dag rab tu 'phel/ /chos smra gang yin rnams ni nyung bar 'gyur/ /gang tshe mang du thos pa glo bur 'ongs/ /skye bo mang po dga' byed</text></item>
<item><p>18b5</p><section>mdo sde</section><text>ston pa na/ /blo gros chung ngu 'di ltar ci shes shes/ /mi gus de dag gzhan la sbron par byed/ /des ni lung yang ma mnos chos ma dris/ /'di yi mkhan po ci 'dra slob dpon gang / /rang skye shing ltar chos gos</text></item>
<item><p>18b6</p><section>mdo sde</section><text>bgos nas ni/ /bde ba'i don du rnyed pa tshol bar byed/ /de 'dir mdo sde de la mi mkhas te/ /de yis shes pa bdag cag shes so snyam/ /de dag blun zhing bstan pa sun 'byin pa/ /ting 'dzin ma thob byis pa'i</text></item>
<item><p>18b7</p><section>mdo sde</section><text>bsam pa sems/ /rgyal po ngas ni 'das pa'i dus dran pas/ /ngas kyis ye shes 'od ces bya ba byung / /lo ni brgyad khri tham pa'i bar dag du/ /chos rnams bstan nas rgyal ba mya ngan 'das/ /rgyal ba de ni</text></item>
<item><p>18b8</p><section>mdo sde</section><text>'das pa'i dus kyi 'og /dam pa'i chos ni nyams shing thug pa na/ /dge slong dran pa'i blo can zhes bya byung / /gzungs thob ma yin spobs pa thob par 'gyur/ /mdzes shing des la bka' blo bde ba dang / /</text></item>
<item><p>19a1</p><section>mdo sde</section><text>rtag tu ngan ngon tsam gyis chos shes pa/ /skye dgu sprin gyis chu ni tshim byed ltar/ /lhar bcas 'gro ba chos kyis tshim par byed/ /de yi dus kyi tshe na sa steng du/ /bkod pa'i rgyal po zhes bya grong khyer byung / /kho ra khor</text></item>
<item><p>19a2</p><section>mdo sde</section><text>yug dpag tshad brgyad du gyur/ /mi rnams de dag blo ldan lo legs bde/ /chos smra dran pa'i blo can de 'ongs nas/ /srog chags bye ba phrag ni nyi shu bsum/ /bla med byang chub la ni bkod par gyur/ /me tog rnams dang spos</text></item>
<item><p>19a3</p><section>mdo sde</section><text>dang gos rnams dang / /bca' ba thug pa dang ni 'tshal ba yi/ /glu dbyangs rol mo'i sgra rnams rab mchog gis/ /de dag de la sangs rgyas bzhin du mchod/ /dge slong lnga brgya shin tu mi 'thun gyur/ /grong khyer du ni de'i</text></item>
<item><p>19a4</p><section>mdo sde</section><text>bsngags min sgrogs/ /tshul khrims mi ldan nyes pa des shes zhes/ /re re nas ni phyin pa'i mdun du brjod/ /zla ba nya ba'i gso sbyong bab pa na/ /gal te do nub myur du ma song na/ /gnad rnams gtub cing srog kyang gcad</text></item>
<item><p>19a5</p><section>mdo sde</section><text>do zhes/ /smra ba'i dge slong sdig can langs par gyur/ /dge slong de dag nyid la snying rje nas/ /sems can dag pa de ni ma zhum song / /sangs rgyas sras la ci phyir brnyas byed ces/ /lha rnams stong dag mi dga' ngu bar</text></item>
<item><p>19a6</p><section>mdo sde</section><text>byed/ /de na dge slong lnga brgya de dag kun/ /dgod cing mgu bas mtshan mo 'da' bas byed/ /kye ma bdag cag de las legs par thar/ /khur lci bor ba snyam du nyams la sems/ /dge slong lnga brgya dus</text></item>
<item><p>19a7</p><section>mdo sde</section><text>las 'das gyur na/ /bskal pa brgyad bcu dmyal bar gnas par 'gyur/ /bskal pa bye stong bdun bcu rtsa drug tu/ /yi dgas 'jig rten der ni dge slong gnas/ /sems can de dag tshe rabs dag tu ldong / /</text></item>
<item><p>19a8</p><section>mdo sde</section><text>de dag sbrul gdug skyes te sa rdul za/ /byis pa rnams kyis mthong nas bong bas brgyab/ /skyabs kyang med cing dpung gnyen med par gyur/ /tshe rabs bye ba stong phrag bcwo brgyad du/ /mi'i nang du skyes nas dbul</text></item>
<item><p>19b1</p><section>mdo sde</section><text>por gyur/ /smyo zhing ldongs la rtag tu lus kyang rul/ /mdog ngan smad par gyur te mthu yang chung / /de ltar bye ba lnga brgya zil gyis gnon/ /bdag nyid rtag tu mi sdug mang po byed/ /gzhan gyi sbyin pa la ni</text></item>
<item><p>19b2</p><section>mdo sde</section><text>skyon yang 'dogs/ /g.yang sa chen po bdag nyid 'dor bar byed/ /ma 'ongs dus na bskal pa drug bcu pa/ /grags chen zhes bya bskal pa 'byung bar 'gyur/ /der ni skyob pa 'jig rten don mdzad pa/ /bde</text></item>
<item><p>19b3</p><section>mdo sde</section><text>gshegs stong phrag bcu dag 'byung bar 'gyur/ /de dag nang na sangs rgyas tha ma'i tshe/ /der ni de dag mi lus thob 'gyur te/ /sangs rgyas de mthong nas ni bzod pa thob/ /sangs rgyas gang ga'i bye snyed mthong bar 'gyur/</text></item>
<item><p>19b4</p><section>mdo sde</section><text>sngon ni lhan cig de dag thams cad kyis/ /thams cad mkhyen pa'i sems su smon lam btab/ /der ni de dag byang chub sems ma nyams/ /bsam pa'i bye brag gis ni ngan 'gror ltung / /nga ni de tshe chos smra rgyal ba'i</text></item>
<item><p>19b5</p><section>mdo sde</section><text>bu/ /dran pa'i blo can zhes bya der yang gyur/ /sun 'byin de ni ston la sun 'byin 'gyur/ /de srid nga rgyal spongs shing bor nas ni/ /tshul min spangs te ye shes sbyor bar gyis/ /gang zhig bdag nyid brlag par mi 'dod pa/ /</text></item>
<item><p>19b6</p><section>mdo sde</section><text>des ni mi shes tshigs rnams spangs nas kyang / /me'i phung po bzhin du phrag dog spongs/ /mthong dang ma mthong thos dang ma thos dang / /bden dang mi bden pas ni gzhan mi gleng / /byang chub mchog tu tshangs rgya 'dod pa yi/ /</text></item>
<item><p>19b7</p><section>mdo sde</section><text>dge slong des ni bdag gi nyes pa bsal/ /des pa rnams ni nang dang phyi rol gyi/ /dngos po de dag thams cad gtong bar byed/ /gang zhig nga yi byang chub mchog la 'dun/ /de dag ci phyir gzhan la spro ba skyed/ /phyi ma'i dus na nga'i</text></item>
<item><p>19b8</p><section>mdo sde</section><text>bstan pa la/ /dmu rgod mang po byang chub sun yang 'byin/ /de dag gcong rong g.yang sa chen por 'gro/ /bsam pa nyams la byang chub ci byar yod/ /nga'i byang chub mchog 'dod gang yin pas/ /rigs ngan bu 'drar nga rgyal spong</text></item>
<item><p>20a1</p><section>mdo sde</section><text>byas nas/ /sems can kun la byams pa'i sems bskyed nas/ /thob dang ma thob mi dgar yong mi bya/ /rgyal po chen po gzhan yang gang na gus pa med pa dang / ma dad pa dang / gzhan dag la sdang ba dang / glags lta ba</text></item>
<item><p>20a2</p><section>mdo sde</section><text>dag yod pa/ der ni de bzhin gshegs pa rnams dang / de bzhin gshegs pa'i nyan thos rnams yun ring du mngon par dga' bar mi 'gyur te/ myur ba kho nar 'dong bar 'gyur ro/ /rgyal po chen po chos bcu drug po 'di dag ni ma</text></item>
<item><p>20a3</p><section>mdo sde</section><text>dad pa'i gang zag ston pa ste/ bcu drug po gang zhe na/ mi 'thun par 'dzin du 'jug pa dang / sdig pa'i bstan pa la 'thad par lta ba dang / chos kyi gtam la mi 'thad par lta ba dang / sdig pa'i bsam pa can dang /</text></item>
<item><p>20a4</p><section>mdo sde</section><text>sems khengs pa dang / glags lta ba dang / khong g.yo can dang / 'tsho ba yongs su ma dag pa dang / bkur sti 'dod pa dang / sems kyi rgyud mi dge ba dang / sbyor ba med pa dang / gzhan la skur pa 'debs pa dang /</text></item>
<item><p>20a5</p><section>mdo sde</section><text>cig tu nges par skyon 'dzin pa dang / bstan pa la ma nges pa dang / log par lta ba dang / las kyi rnam par smin pa la the rtsom za ba ste/ rgyal po chen po chos bcu drug po de dag ni ma dad pa'i gang zag ston pa'o/ /de nas</text></item>
<item><p>20a6</p><section>mdo sde</section><text>bcom ldan 'das kyis de'i tshe tshigs su bcad pa 'di dag bka' stsal to/ /rjes su bstan pa 'thun par mi 'dzin pa/ /khron pa rnying pa bzhin du yongs su spangs/ /thar dang mi mthun rgyun gzhan 'gro ba de/ /sdang</text></item>
<item><p>20a7</p><section>mdo sde</section><text>sems mu bstegs can dang khyad par med/ /las kyi rnam par smin la yid mi ches/ /yid mi ches pas gzhan la 'doms mi byed/ /bdag nyid ri rab zom ltar mthor 'dzin te/ /nga rgyal myos pa de ni de bzhin byed/ /</text></item>
<item><p>20a8</p><section>mdo sde</section><text>legs par gsungs pa'i chos ni ston pa na/ /sdig pa'i spyod yul can de mi 'thad 'dzin/ /dad med chos la som nyis bskyed nas ni/ /bskal pa bye ba mang por smyon par 'gyur/ /ma dad pa'i bsam pas sdig can</text></item>
<item><p>20b1</p><section>mdo sde</section><text>'gyur/ /blo sdang gang gi yid kyang srung mi byed/ /snying po can kun rnam par spangs nas ni/ /dad pa med pas snyigs ma 'dzin par byed/ /'gying bar byed cing rtag tu khengs pa ste/ /ma dad de ni gzhan la 'dud mi byed/ /shi</text></item>
<item><p>20b2</p><section>mdo sde</section><text>nas rigs dmar skye ba 'dzin par 'gyur/ /dbul por 'gyur zhing gzhan la 'khu bar byed/ /gang zag ma dad bdag nyid gleng mi byed/ /klan ka tshol zhing gzhan gyi nyes pa 'dzin/ /nags kyi e ran da yi shing lta bu/ /</text></item>
<item><p>20b3</p><section>mdo sde</section><text>de ni khyim pa ma yin dge slong min/ /rnam par ma dag rung bzhin khong g.yo can/ /su yi bstan pa la yang 'jug mi byed/ /gzhan gyi yid brten na yang 'khu bar byed/ /bskal par gsos kyang mdza' bor yong mi 'gyur/ /</text></item>
<item><p>20b4</p><section>mdo sde</section><text>de dag 'tsho ba nams kyang dag pa med/ /ma dad rab tu byung ba'i dge slong rnams/ /de dag thar pa'i chos mang spangs pas na/ /ring por mi thogs par ni ltung bar 'gyur/ /dad pa med pa bsnyen bkur 'dod pa'i phyir/ /</text></item>
<item><p>20b5</p><section>mdo sde</section><text>mi bden chos rnams gzhan la go bar byed/ /g.yo byed rang bzhin rnam par sbed byed cing / /de ni gzhogs slong kha gsag byed pa yin/ /de yi sems rgyud rtag tu g.yan yang spyo/ /gzhan dag gtam brjod pa ni thos na</text></item>
<item><p>20b6</p><section>mdo sde</section><text>yang / /gtam 'di bdag gi phyir ni gtam byed snyam/ /dad pa med pa khu 'phrig za bar 'gyur/ /de ni gzhan gyi gtam dag brjod byas nas/ /bdag nyid ma dag de bzhin gzhan yang mthong / /ma dad pa ni ri dgas skrag</text></item>
<item><p>20b7</p><section>mdo sde</section><text>pa bzhin/ /su la 'ang mi 'bebs yid kyi rton mi byed/ /sbyor ba nyams shing gzhan yid mi srung ba/ /tshogs kyi nang du yid kyang zhum par 'gyur/ /lag pas tshad dam byed cing 'thab par byed/ /'ong ba</text></item>
<item><p>20b8</p><section>mdo sde</section><text>dag la tshar yang gcod byed cing / /gzhung med par ni 'dzugs shing gleng bar byed/ /phra ma'i rang bzhin sdig pa mang po can/ /'thun dang bral la 'thab cing sdang ba rnams/ /ma dad rang bzhin mtshan ma 'di</text></item>
<item><p>21a1</p><section>mdo sde</section><text>dag yin/ /de dag dad med rab tu byung nas ni/ /'dren pa'i bstan la de dag sun yang 'byin/ /'thun pa gang gis dge 'dun mdzes 'gyur te/ /de dag chos min tshig gis 'gal bar byed/ /rgyal ba rnams kyi</text></item>
<item><p>21a2</p><section>mdo sde</section><text>bstan la dri ma des/ /mu stegs can ltar som nyi the tsom bcas/ /des ni chos la klags gtong 'gal byas nas/ /dad med de ni chos kyang spong bar byed/ /de yi log par lta ba ma spangs te/ /phyi rol mu stegs can gyis nang du</text></item>
<item><p>21a3</p><section>mdo sde</section><text>smod/ /des ni bstan pa 'di la gting mi tshug /chos gos 'chang ba tsam gyi dge slong brjod/ /bdag med rdo rje shin tu sgom pa des/ /'jig 'tshogs lta ba 'di dang bral ba'i/ /dge slong de ni bstan 'dir ye shes la/ /spyod</text></item>
<item><p>21a4</p><section>mdo sde</section><text>yul rlung ltar 'dus byas chags pa med/ /dad pa med pa las la yid mi ches/ /sdig pa'i sems kyi dbang du song nas ni/ /de ni ji ltar gzhan la gtses pa bzhin/ /ring por mi thogs ngan song gnas par 'gyur/ /</text></item>
<item><p>21a5</p><section>mdo sde</section><text>rgya mtsho che la ji ltar chu gnas bzhin/ /bstan pa 'di la dad pa gzhi yin te/ /gang zag gang zhig bstan la ma dad de/ /nga yi ma yin nga yang nga'i ma yin/ /bgrod pa phun sum tshogs gzhi dad pa yin/ /bdud rtsi thob pa'i</text></item>
<item><p>21a6</p><section>mdo sde</section><text>lam dang snang ba yin/ /ci ltar 'dzam bu gling pa'i rgyal po bzhin/ /'di ni yon tan kun gyi thog mar 'gro/ /rgyal po chen po khyod kyi gtsug lag khang gi dge slong de dag ni yon tan de lta bu de dag dang mi ldan pas na de'i phyir</text></item>
<item><p>21a7</p><section>mdo sde</section><text>der byang chub sems dpa' mthong ba don yod kyis so sor brtags nas ma 'dug par myur ba kho nar song ngo / /rgyal po chen po dge slong drug bcu po de dag thams cad ni de nas shi 'phos nas bskal pa gsum gyi bar du</text></item>
<item><p>21a8</p><section>mdo sde</section><text>ngan song rnams su 'khor 'khor nas tshe rab brgyad khri'i bar du rigs ngan du skye bar 'gyur te/ dman pa dang / gzhan gyi zas kyis 'tsho ba dang / 'jig rten gyis smad par 'gyur ba dang / lus rid pa dang / mdog ngan pa dang</text></item>
<item><p>21b1</p><section>mdo sde</section><text>chung bar grags pa dang / byad ngan pa dang / tshe rabs thams cad du shas cher nad rgyun ring dang / khams ma snyoms te 'khrug pa dang / nyam thag pa'i skad kyis cho nge 'don pa dang / gshis ngan du 'chi bar 'gyur ro/ /de nas</text></item>
<item><p>21b2</p><section>mdo sde</section><text>tshe rabs kyi tha ma las shi 'phos nas 'jig rten gyi khams bde ba can du skye bar 'gyur te/ lo brgyad khri'i bar du de dag gis de bzhin gshegs pa tshe dpag med chos ston par thos la shes par ni mi 'gyur ro/ /de bzhin</text></item>
<item><p>21b3</p><section>mdo sde</section><text>gshegs pa de'i 'od mthong la de bzhin gshegs pa de ni mi mthong ngo / /de dag gi lus la 'od kyis phog par yang mi 'gyur ro/ /de dag gis gtan du rnam par dag par bya ba'i phyir nyin lan gsum mtshan lan gsum du byang</text></item>
<item><p>21b4</p><section>mdo sde</section><text>chub sems dpa' 'dus pa la yan lag lngas gtugs te/ nyes pa bshags nas gdod de'i 'og tu las de rnam par dag par 'gyur ro/ /de nas de bzhin gshegs pa yang mthong / chos kyang shes par 'gyur la/</text></item>
<item><p>21b5</p><section>mdo sde</section><text>byang chub tu lung bstan pa yang thob par 'gyur ro/ /de nas bcom ldan 'das la rgyal po tshangs pas byin gyis 'di skad ces gsol to/ /bcom ldan 'das dge slong de dag bsal du stsal bar bgyi'o/ /dge slong sdig can de lta bu dag</text></item>
<item><p>21b6</p><section>mdo sde</section><text>chags 'og thams cad du gags pa yang mi spro na/ mthong ba lta smos kyang ci 'tshal/ de nas rgyal po tshangs pas byin gyis zho shas 'tsho ba dag btang ste/ dge slong de dag bsal du bcug nas chags 'og thams cad du de dag mi</text></item>
<item><p>21b7</p><section>mdo sde</section><text>'dug par byas so/ /bcom ldan 'das 'di ni de dag gi tshe 'di'i rnam par smin pa lags so/ /de dag ni tshe phyi ma la yang bdag nyid kyis bdag nyid brdegs pa lags so/ /de skad ces gsol pa dang / bcom ldan 'das</text></item>
<item><p>21b8</p><section>mdo sde</section><text>kyis rgyal po tshangs pas byin la 'di skad ces bka' stsal to/ /rgyal po chen po bzhi po 'di dag ni bstan pa 'di la rab tu byung ba'i g.yang sa yin te/ bzhi gang zhe na/ sangs rgyas la ma gus pa dang / dam pa'i chos spong ba dang /</text></item>
<item><p>22a1</p><section>mdo sde</section><text>chos smra ba la sdang ba dang / mngon par brtson pa med par dad pas byin pa len pa ste/ rgyal po chen po bzhi po de dag ni bstan pa 'di la rab tu byung ba'i g.yang sa yin no/ /de nas bcom ldan 'das kyis de'i tshe tshigs su bcad</text></item>
<item><p>22a2</p><section>mdo sde</section><text>pa 'di dag bka' stsal to/ /sangs rgyas som nyis za ba g.yang sa'i mchog /'jig rten kun gyis skyabs byed mi nus te/ /blo chung de ni bstan las nyams gyur pas/ /mgon med de ni ngan 'gror 'gro bar 'gyur/ /des ni chos kyang</text></item>
<item><p>22a3</p><section>mdo sde</section><text>spangs pas ngan song 'gro/ /lo ni stong las mi nyung bar du yang / /dmus long dbang po dman zhing sems kyang nyams/ /sdug bsngal chen po 'di ni g.yang sa gnyis/ /sangs rgyas chos 'dzin mi 'jigs gang yin pa/ /thams cad</text></item>
<item><p>22a4</p><section>mdo sde</section><text>mkhyen pa'i ye shes skyong byed pa/ /de dag skur 'debs g.yang sa chen po gsum/ /bskal pa bye ba mang por myong bar 'gyur/ /de ni dad pas byin pa mi rigs spyod/ /de ni g.yang sa chen po bzhi pa yin/ /de ni 'jig rten sus</text></item>
<item><p>22a5</p><section>mdo sde</section><text>kyang skyabs mi nus/ /sdig pa'i las can ngan song kun tu rgyug /bsam pa dag pa 'phags pa'i dag pa yin/ /byang chub g.yo med de ni sems kyi gzhi/ /smras pa tsam gyis byang chub mi 'thob kyi/ /sems kyang dag par bya zhes</text></item>
<item><p>22a6</p><section>mdo sde</section><text>bde gshegs gsungs/ /bcom ldan 'das kyis chos kyi rnam grangs 'di bshad pa na srog chags lnga stong gis sngon ma bskyed pa las bla na med pa yang dag par rdzogs pa'i byang chub tu sems bskyed de mi skye ba'i chos rnams</text></item>
<item><p>22a7</p><section>mdo sde</section><text>la yang bzod pa thob par gyur to rgyal po tshangs pas byin yang bla na med pa yang dag par rdzogs pa'i byang chub las phyir mi ldog par gyur te/ /srog chags 'bum ni chos rnams la chos kyi mig rdul med cing dri ma dang bral ba</text></item>
<item><p>22a8</p><section>mdo sde</section><text>rnam par dag go/ /lha dung phyur gyis ni sngon ma bskyed pa las byang chub tu sems bskyed do/ /de nas bcom ldan 'das kyis de'i tshe 'dzum pa mdzad de/ /'di ni sangs rgyas bcom ldan 'das rnams kyi chos nyid de gang gi tshe 'dzum</text></item>
<item><p>22b1</p><section>mdo sde</section><text>pa mdzad pa de'i mod la/ bcom ldan 'das kyi zhal gyi sgo nas 'od zer kha dog du ma kha dog sna tshogs pa 'di lta ste/ sngon po dang / ser po dang / dmar po dang / dkar po dang / btsod ka dang / shel gyi kha dog dang / dngul gyi</text></item>
<item><p>22b2</p><section>mdo sde</section><text>kha dog lta bu dag byung ste/ de dag gis 'jig rten gyi khams mtha' yas mu med pa snang bas khyab par byas nas steng du yang tshangs pa'i 'jig rten gyi bar du song ste/ nyi ma dang zla ba rnams kyi gzi brjid kyang med par byas nas</text></item>
<item><p>22b3</p><section>mdo sde</section><text>phyir log ste/ bcom ldan 'das la lan gsum bskor ba byas nas bcom ldan 'das kyi spyi bo'i gtsug tu mi snang bar gyur to/ /de nas byang chub sems dpa' mthong ba don yod kyis bcom ldan 'das ga la ba de logasu thal</text></item>
<item><p>22b4</p><section>mdo sde</section><text>mo sbyar ba btud de/ bcom ldan 'das la 'di skad ces gsol to/ /bcom ldan 'das 'dzum pa mdzad pa'i rgyu gang lags/ rkyen gang lags/ bcom ldan 'das kyis bka' stsal pa/ mthong ba don yod rgyal po tshangs</text></item>
<item><p>22b5</p><section>mdo sde</section><text>pas byin 'di ni bskal pa sum bcu'i bar du log par ltung bar mi 'gyur te/ lha dang mi'i phun sum tshogs pa myong nas sangs rgyas dung phyur phrag brgyad mnyes par byed par 'gyur ro/ /thams cad du yang 'khor los</text></item>
<item><p>22b6</p><section>mdo sde</section><text>bsgyur ba'i rgyal por 'gyur te/ gling bzhi yongs su btang nas sangs rgyas bcom ldan 'das de dag thams cad la zhe 'gras pa med pa'i sems kyis dgongs pa bzhin du bsnyen bkur byed par 'gyur ro/ /de de'i 'og tu</text></item>
<item><p>22b7</p><section>mdo sde</section><text>bde ba can gyi bkod pa dang 'dra ba'i sangs rgyas kyi zhing du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i</text></item>
<item><p>22b8</p><section>mdo sde</section><text>sangs rgyas bkod pa dpag tu med pa'i rgyal po zhes bya bar 'gyur ro/ /de nas rgyal po tshangs pas byin tshim zhing mgu la yid rangs te/ rab tu dga' zhing dga' ba dang yid bde ba skyes te/ byang chub sems dpa' mthong</text></item>
<item><p>23a1</p><section>mdo sde</section><text>ba don yod kyi rkang pa la yan lag lngas gtugs nas/ bcom ldan 'das mthong ba don yod la gang gi phyir bdag gi slad du dge slong gi dge 'dun de dag dang lhan cig 'o brgyal cing bzhugs par gyur pa bdag gis lhag</text></item>
<item><p>23a2</p><section>mdo sde</section><text>pa'i bsam pas bzod pa gsol lo zhes byas so/ /byang chub sems dpa' mthong ba don yod kyis rgyal po tshangs pas byin la snying brtse ba'i phyir bzod par byas so/ /bcom ldan 'das kyis de skad ces bka' stsal</text></item>
<item><p>23a3</p><section>mdo sde</section><text>nas rgyal po tshangs pas byin dang / lha dang / mi dang / lha ma yin dang / dri zar bcas pa'i 'jig rten yid rangs te/ bcom ldan 'das kyis gsungs pa la mngon par bstod do/ /'phags pa tshangs pas byin gyis zhus pa zhes</text></item>
<item><p>23a4</p><section>mdo sde</section><text>bya ba theg pa chen po'i mdo/ rdzogs s+ho// // rgya gar gyi mkhan po su ren tra bo d+hi dang / pradz+nyA bar ma dang / zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa/ /</text></item>
<item><p>23a5</p><section>mdo sde</section><text>@/ /rgya gar skad du/ Ar+ya brah+ma bi she Sha tsin ti pa ri prits+tshA nA ma ma hA yA na sU tra/ bod skad du/ 'phags pa tshangs pa khyad par sems kyis zhus pa zhes bya ba theg pa chen po'i mdo/ bam po dang po/ sangs rgyas dang byang</text></item>
<item><p>23a6</p><section>mdo sde</section><text>chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab kyi ka lan da ka gnas pa'i 'od ma'i tshal na dge slong stong phrag drug bcu rtsa bzhi'i dge slong</text></item>
<item><p>23a7</p><section>mdo sde</section><text>gi dge 'dun chen po dang / byang chub sems dpa' stong phrag bdun bcu rtsa gnyis dang thabs gcig tu bzhugs te/ thams cad kyang mngon par shes pas mngon par shes pa/ gzungs thob pa/ spobs pa thogs pa</text></item>
<item><p>23a8</p><section>mdo sde</section><text>med pa/ ting nge 'dzin thob pa/ mngon par shes pas rnam par rol cing spobs pa mi 'jigs pa dang ldan pa/ chos thams cad kyi ngo bo nyid ston pa la mkhas pa mi skye ba'i chos la bzod pa thob pa rnams la 'di lta</text></item>
<item><p>23b1</p><section>mdo sde</section><text>ste/ gzhon nur gyur pa 'jam dpal dang / gzhon nur gyur pa lag na rin po che dang / gzhon nur gyur pa lag na phyag rgya rin po che dang / gzhon nur gyur pa rin po che dpal dang / gzhon nur gyur pa nam mkha' mdzod dang /</text></item>
<item><p>23b2</p><section>mdo sde</section><text>gzhon nur gyur pa sems bskyed ma thag tu chos kyi 'khor lo bskor ba dang / gzhon nur gyur pa dra ba can gyi 'od dang / gzhon nur gyur pa rnam par bsgyings pa dang / gzhon nur gyur pa dpal gyi snying po dang / gzhon nur gyur pa</text></item>
<item><p>23b3</p><section>mdo sde</section><text>bdog pa thams cad yongs su gtong ba dang / gzhon nur gyur pa pad ma bkod pa dang / gzhon nur gyur pa seng ge dang / gzhon nur gyur pa zla 'od dang / gzhon nur gyur pa zla ba'i 'od zer gyi 'od dang / gzhon nur gyur pa blo gros</text></item>
<item><p>23b4</p><section>mdo sde</section><text>mchog dang / gzhon nur gyur pa rgyan thams cad bkod pa dang / bzang skyong la sogs pa skyes bu dam pa bcu drug la 'di lta ste/ bzang skyong dang / dkon mchog 'byung gnas dang / ded dpon mchog dang / mes byin dang / phug</text></item>
<item><p>23b5</p><section>mdo sde</section><text>sbas dang / chus byin dang / dbang pos byin dang / bla ma'i blo gros dang / khyad par blo gros dang / blo gros 'phel dang / mthong ba don yod dang / shin tu yang dag zhugs dang / rab kyi rtsal gyis rnam par gnon pa dang / blo gros mtha'</text></item>
<item><p>23b6</p><section>mdo sde</section><text>yas pa dang / brtson pa mi gtong ba dang / nyi ma'i snying po dang / sa 'dzin dang / de lta bu la sogs pa byang chub sems dpa' stong phrag bdun bcu rtsa gnyis dang / rgyal po chen po bzhi dang / brgya byin lha'i dbang po la sogs pa</text></item>
<item><p>23b7</p><section>mdo sde</section><text>sum bcu rtsa gsum pa'i lha rnams dang / mtshe ma dang / dga' ldan dang / 'phrul dga' dang / gzhan 'phrul dbang byed kyi lha rnams dang / tshangs pa la sogs pa tshangs pa'i ris kyi lha brgya stong dang / de ma yin pa gzhan gzi</text></item>
<item><p>23b8</p><section>mdo sde</section><text>brjid che ba'i lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang mi ma yin pa rnams dang yang thabs gcig ste/ de nas bcom ldan 'das</text></item>
<item><p>24a1</p><section>mdo sde</section><text>'khor brgya stong du mas bskor cing mdun du bdar nas chos ston to/ /de nas byang chub sems dpa' gzhon nur gyur pa dra ba can gyi 'od bla gos phrag pa gcig tu gzar te/ pus mo g.yas pa'i lha nga</text></item>
<item><p>24a2</p><section>mdo sde</section><text>sa la btsug nas bcom ldan 'das ga la ba de logs su thal mo sbyar ba btud de/ stong gsum gyi stong chen po'i 'jig rten gyi khams rab tu g.yo bar byas nas/ stong gsum gyi stong chen po'i 'jig rten gyi</text></item>
<item><p>24a3</p><section>mdo sde</section><text>khams kyi sems can thams cad la bltas nas bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs phye na bdag bcom ldan 'das</text></item>
<item><p>24a4</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas la phyogs 'ga' zhig zhu'o/ /de skad ces gsol pa dang / bcom ldan 'das kyis byang chub sems dpa' dra ba can gyi 'od la 'di skad ces bka'</text></item>
<item><p>24a5</p><section>mdo sde</section><text>stsal to/ /dra ba can gyi 'od khyod ci dang ci 'dod pa de bzhin gshegs pa la dris shig dang / dris pa de dang de nyid lung bstan pas ngas khyod kyi sems rangs par bya'o/ /de skad ces bka' stsal pa dang / bcom ldan 'das la</text></item>
<item><p>24a6</p><section>mdo sde</section><text>byang chub sems dpa' dra ba can gyis 'od kyis 'di skad ces gsol to/ /bcom ldan 'das kyi sku ni blta bas mchog mi shes pa kha dog nyi ma bye ba khrag khrig brgya stong bas lhag pa lags te/ bcom ldan 'das</text></item>
<item><p>24a7</p><section>mdo sde</section><text>bdag ni de bzhin gshegs pa'i sku blta ba'am brtag par nus pa 'di ni ngo mtshar to snyam bgyid do/ /bcom ldan 'das yang bdag ni de bzhin gshegs pa'i sku blta ba'am rtog pa de dag thams cad ni sangs rgyas kyi</text></item>
<item><p>24a8</p><section>mdo sde</section><text>mthu'o snyam bgyid do/ /bcom ldan 'das kyis bka' stsal pa/ dra ba can gyi 'od ji skad zer ba de bzhin te/ de bzhin gshegs pas skabs ma phye bar de bzhin gshegs pa'i sku blta ba'am brtag par mi nus so/ /</text></item>
<item><p>24b1</p><section>mdo sde</section><text>de ci'i phyir zhe na/ dra ba can gyi 'od de bzhin gshegs pa la rab tu zhi ba'i rnam par bkod pa zhes bya ba'i 'od zer yod de/ 'od zer des reg pa'i sems can rnams de bzhin gshegs pa'i sku la yang blta</text></item>
<item><p>24b2</p><section>mdo sde</section><text>zhing rtog la de dag gi mig gi dbang po yang nyams par mi 'gyur ro/ /dra ba can gyi 'od de bzhin gshegs pa la mi 'jigs pa spobs pa zhes bya ba'i 'od zer yod de/ 'od zer des reg pa'i sems can rnams de bzhin</text></item>
<item><p>24b3</p><section>mdo sde</section><text>gshegs pa la kun 'dri zhing phyir 'dri bar byed do/ /dra ba can gyi 'od de bzhin gshegs pa la dge ba'i rtsa ba bstsags pa zhes bya ba'i 'od zer yod de/ 'od zer des reg pa'i sems can rnams 'khor los sgyur ba'i rgyal</text></item>
<item><p>24b4</p><section>mdo sde</section><text>po'i rgyal srid thob par bya ba'i phyir de bzhin gshegs pa la kun 'dri'o/ /de bzhin du sbyar te/ 'od zer dge ba'i rnam par bkod pa zhes bya ba'i 'od zer des reg pa'i sems can rnams brgya byin thob par bya ba'i phyir de bzhin</text></item>
<item><p>24b5</p><section>mdo sde</section><text>gshegs pa la kun 'dri'o/ /'od zer bdag po thob pa zhes bya ba'i 'od zer des reg pa'i sems can rnams tshangs pa'i 'jig rten du skye bar bya ba'i phyir de bzhin gshegs pa la kun 'dri'o/ /'od zer nyon mongs pa</text></item>
<item><p>24b6</p><section>mdo sde</section><text>med par gyur pa zhes bya ba'i 'od zer des reg pa'i sems can rnams de bzhin gshegs pa la nyan thos kyi theg pa kun 'dri'o/ /'od zer rtse gcig pa dben pa dang ldan pa zhes bya ba'i 'od zer des reg pa'i sems can rnams</text></item>
<item><p>24b7</p><section>mdo sde</section><text>de bzhin gshegs pa la rang sangs rgyas kyi theg pa kun 'dri'o/ /'od zer thams cad mkhyen pa'i ye shes su dbang bskur ba thob pa zhes bya ba'i 'od zer des reg pa'i sems can rnams de bzhin gshegs pa la theg</text></item>
<item><p>24b8</p><section>mdo sde</section><text>pa chen po sangs rgyas kyi theg pa kun 'dri'o/ /'od zer khyad par du 'gro ba zhes bya ba'i 'od zer des de bzhin gshegs pa byon pa 'am bzhud pa'i zhabs kyi mthil gyi sems can gang la reg pa de dag shi 'phos ma</text></item>
<item><p>25a1</p><section>mdo sde</section><text>thag du bde 'gro mtho ris kyi 'jig rten du skye'o/ /rgyan thams cad bkod pa zhes bya ba'i 'od zer de/ de bzhin gshegs pa grong du gshegs pa na 'byin te/ der de bzhin gshegs pa'i 'od des sems</text></item>
<item><p>25a2</p><section>mdo sde</section><text>can su dag la reg pa de dag thams cad bde ba'i mchog dang ldan par 'gyur ro/ /rgyan thams cad bkod pa yang grong khyer der 'byung bar 'gyur ro/ /rnam par 'thor ba zhes bya ba'i 'od zer des ni de bzhin gshegs pa</text></item>
<item><p>25a3</p><section>mdo sde</section><text>'jig rten gyi khams mtha' yas mu med pa rab tu g.yo bar byed do/ /bde ba ston pa zhes bya ba'i 'od zer des ni sems can dmyal ba pa'i sems can rnams kyi sems can dmyal ba'i sdug bsngal med par byed do/ /</text></item>
<item><p>25a4</p><section>mdo sde</section><text>'od zer byams pas 'phags pa zhes bya ba des ni byol song gi skye gnas su song ba'i sems can rnams gcig la gcig mi za bar byed do/ /'od zer rab tu sim par byed pa zhes bya ba des ni gshin rje'i 'jig rten pa'i</text></item>
<item><p>25a5</p><section>mdo sde</section><text>sems can rnams kyi gshin rje'i 'jig rten gyi sdug bsngal med par byed do/ /dri ma med pa zhes bya ba'i 'od zer des ni sems can ldongs pa rnams mig thob par 'gyur ro/ /rna ba'i rjesu 'thun pa zhes bya ba'i 'od zer des</text></item>
<item><p>25a6</p><section>mdo sde</section><text>ni sems can 'on pa rnams rna ba thob par 'gyur ro/ /rnam par spong ba zhes bya ba'i 'od zer des ni sems can mi dge ba bcu'i las kyi lam la gnas pa rnams dge ba bcu'i las kyi lam thob par 'gyur ro/ /ngo tsha shes</text></item>
<item><p>25a7</p><section>mdo sde</section><text>pa zhes bya ba'i 'od zer des ni sems can myos pa rnams dran pa 'thob par 'gyur ro/ /med par 'gyur ba zhes bya ba'i 'od zer des ni sems can log par lta ba can rnams yang dag par lta ba thob par 'gyur ro/ /rab tu gtong ba</text></item>
<item><p>25a8</p><section>mdo sde</section><text>zhes bya ba'i 'od zer des ni sems can ser sna can rnams gtong ba thob par 'gyur ro/ /yongs su gdung ba med pa zhes bya ba'i 'od zer des ni sems can ngan pa'i ngang tshul can rnams tshul khrims thob par 'gyur ro/ /phan pa</text></item>
<item><p>25b1</p><section>mdo sde</section><text>dang ldan pa zhes bya ba'i 'od zer des ni sems can gnod par sems pa rnams bzod pa dang des pa thob par 'gyur ro/ /'bar ba can zhes bya ba'i 'od zer des ni sems can le lo can rnams brtson 'grus thob par</text></item>
<item><p>25b2</p><section>mdo sde</section><text>'gyur ro/ /rtse gcig pa zhes bya ba'i 'od zer des ni sems can dran pa nyams pa rnams bsam gtan thob par 'gyur ro/ /ye shes zhes bya ba'i 'od zer des ni sems can 'chal pa'i shes rab can rnams shes rab</text></item>
<item><p>25b3</p><section>mdo sde</section><text>thob par 'gyur ro/ /rnyog pa med pa zhes bya ba'i 'od zer des ni sems can ma dad pa rnams dad pa thob par 'gyur ro/ /kun 'dzin pa zhes bya ba'i 'od zer des ni sems can thos pa nyung ba rnams thos pa thob par 'gyur</text></item>
<item><p>25b4</p><section>mdo sde</section><text>ro/ /spyod pa dang ldan pa zhes bya ba'i 'od zer des ni sems can ngo tsha ba dang 'dzem pa med pa rnams ngo tsha shes pa dang / khrel yod pa thob par 'gyur ro/ /skyo ba zhes bya ba'i 'od zer des ni sems can 'dod chags spyod pa</text></item>
<item><p>25b5</p><section>mdo sde</section><text>rnams kyi 'dod chags 'jom par 'gyur ro/ /dga' ba zhes bya ba'i 'od zer des ni sems can zhe sdang spyod pa rnams kyi zhe sdang 'jom par 'gyur ro/ /snang ba can zhes bya ba'i 'od zer des ni sems can gti mug spyod pa</text></item>
<item><p>25b6</p><section>mdo sde</section><text>rnams rten cing 'brel par 'byung ba khong du chud par 'gyur ro/ /kun tu 'gro ba zhes bya ba'i 'od zer des ni sems can cha mnyam pa spyod pa rnams cha mnyam pa spyod pa spong bar 'gyur ro/ /dra ba can gyi 'od de bzhin gshegs</text></item>
<item><p>25b7</p><section>mdo sde</section><text>pa la gzugs thams cad ston pa zhes bya ba'i 'od zer yod de/ 'od zer des reg pa'i sems can rnams de bzhin gshegs pa'i sku kha dog sna tshogs kha dog du ma/ kha dog brgya stong du mas lhag par mthong bar 'gyur</text></item>
<item><p>25b8</p><section>mdo sde</section><text>ro/ /dra ba can gyi 'od des de bzhin gshegs pa'i 'od zer la brtsams te/ bskal pa'am/ bskal pa las lhag par bshad kyang de bzhin gshegs pa'i 'od zer gyi rnam pa dang ldan pa'i chos bstan pa yongasu zad par</text></item>
<item><p>26a1</p><section>mdo sde</section><text>mi 'gyur te/ de ltar de bzhin gshegs pa dgra bcom pa yang dag par rdzogs pa'i sangs rgyas ni 'od zer gyi yon tan mtha' yas mu med pa dang ldan pa yin no/ /de skad ces bka' stsal pa dang / bcom ldan</text></item>
<item><p>26a2</p><section>mdo sde</section><text>'das la byang chub sems dpa' dra ba can gyi 'od kyis 'di skad ces gsol to/ /bcom ldan 'das 'di ltar de bzhin gshegs pa'i sku'i bkod pa tshad ma mchis par bstan pa 'di dang / thabs mkhas pa bsam gyis mi</text></item>
<item><p>26a3</p><section>mdo sde</section><text>khyab pa dang ldan pa'i chos bstan pa ngo mtshar to/ /bcom ldan 'das 'od zer 'di dag ni bdag gis sngon ma thos te/ ji lta ji ltar bcom ldan 'das kyis bshad pa'i don bdag gis 'tshal ba ltar na/ bcom ldan 'das</text></item>
<item><p>26a4</p><section>mdo sde</section><text>byang chub sems dpa' gang la la 'od zer 'di dag gi ming thos nas dad pa rnyed par 'gyur ba de dag thams cad yang dag par rdzogs pa'i sangs rgyas kyi 'od zer 'di lta bus rab tu snang bar bgyid pa'i mthu dang ldan par 'gyur ro/ /</text></item>
<item><p>26a5</p><section>mdo sde</section><text>yang bcom ldan 'das de bzhin gshegs pa 'od zer gang gis sangs rgyas kyis zhing gzhan gyi byang chub sems dpa' rnams bskul ma thag tu mi 'jed kyi 'jig rten gyi khams 'dir mchi bar 'gyur ba dang / byang chub</text></item>
<item><p>26a6</p><section>mdo sde</section><text>sems dpa' su dag 'dri ba dang / lung bstan pa dang / bshad pa la mthar phyin pa rnams mchis nas de bzhin gshegs pa la kun zhu zhing bsnyen bkur bgyid pa dang / slar zhu bar 'gyur ba'i 'od zer byang chub sems</text></item>
<item><p>26a7</p><section>mdo sde</section><text>dpa' bskul ba zhes bgyi ba gtang du gsol/ de nas bcom ldan 'das kyis de'i tshe 'od gang gis 'jig rten gyi khams mtha' yas mu med par snang bar 'gyur ba'i 'od de lta bu sku las phyung ste/ byang chub sems dpa'</text></item>
<item><p>26a8</p><section>mdo sde</section><text>rnams 'od des bskul ma thag tu mi 'jed kyi 'jig rten gyi khams 'dir phyin par gyur to/ /de nas sangs rgyas kyi zhing 'di nas shar phyogs su sangs rgyas kyi zhing brgya stong phrag gang gA'i klung bdun bcu rtsa gnyis kyi bye ma snyed</text></item>
<item><p>26b1</p><section>mdo sde</section><text>'das pa na yongs su dag pa zhes bya ba'i 'jig rten gyi khams yod de/ de na zla ba'i 'od ces bya ba de bzhin gshegs pa dgra bcom pa yang dag par rdzogs pa'i sangs rgyas da ltar bzhugs la 'tsho zhing</text></item>
<item><p>26b2</p><section>mdo sde</section><text>gzhes te/ byang chub sems dpa' 'ba' zhig la chos kyang 'chad pa'i sangs rgyas kyi zhing de nas phyir mi ldog pa'i byang chub sems dpa' sems dpa' chen po tshangs pa khyad par sems zhes bya ba de 'od des</text></item>
<item><p>26b3</p><section>mdo sde</section><text>bskul ma thag du bcom ldan 'das de bzhin gshegs pa zla ba'i 'od ga la ba der song ste phyin pa dang / bcom ldan 'das de'i zhabs la mgo bos phyag 'tshal nas/ bcom ldan 'das de la 'di skad ces gsol</text></item>
<item><p>26b4</p><section>mdo sde</section><text>to/ /bcom ldan 'das 'jig rten du snang ba chen po 'di byung ba'i rgyu gang lags/ rkyen gang lags/ bcom ldan 'das des 'di skad ces bka' stsal to/ /tshangs pa sangs rgyas kyi zhing 'di nas nub phyogs na</text></item>
<item><p>26b5</p><section>mdo sde</section><text>sangs rgyas kyi zhing brgya stong phrag gang ga'i klung bdun bcu rtsa gnyis kyi bye ma snyed 'das pa na mi 'jed ces bya ba'i 'jig rten gyi khams yod de/ de na shAkya thub pa zhes bya ba de bzhin gshegs pa dgra bcom pa yang dag</text></item>
<item><p>26b6</p><section>mdo sde</section><text>par rdzogs pa'i sangs rgyas da ltar bzhugs te/ 'tsho zhing gzhes la chos kyang ston to/ /de bzhin gshegs pa des 'di lta ste/ phyogs bcu'i byang chub sems dpa' rnams bsdu ba'i phyir sku las 'od 'di gtang</text></item>
<item><p>26b7</p><section>mdo sde</section><text>ngo / /de nas bcom ldan 'das la tshangs pa khyad par sems kyis 'di skad ces gsol to/ /bcom ldan 'das de bzhin gshegs pa de bdag gzigs par bzhed na mi 'jed kyi 'jig rten gyi khams der bcom ldan 'das</text></item>
<item><p>26b8</p><section>mdo sde</section><text>shAkya thub pa la lta ba dang / phyag 'tshal ba dang / bsnyen bkur bgyi ba dang / kun zhu ba dang / slar zhu ba'i slad du bdag mchi'o/ /bcom ldan 'das des bka' stsal pa/ tshangs pa da ltar mi 'jed kyi 'jig rten</text></item>
<item><p>27a1</p><section>mdo sde</section><text>gyi khams der byang chub sems dpa' bye ba phrag mang po yang phyin gyis de'i dus la dbab par shes na khyod song shig /tshangs pa sangs rgyas kyi zhing der lhag pa'i bsam pa bcu rnams kyis gnas par bya'o/ /</text></item>
<item><p>27a2</p><section>mdo sde</section><text>bcu gang zhe na/ snyan par smra ba dang / ngan du smra ba rnams la khong khro ba med pa'i sems dang / snyan pa thos pa dang / mi snyan pa thos pa la byams pa'i sems dang / dus thams cad du sems can rnams la snying rje ba'i</text></item>
<item><p>27a3</p><section>mdo sde</section><text>sems dang / sems can rab 'bring tha ma rnams la yang dag par sbyor ba dang / ri mo byed pa dang / brnyas par byed pa rnams la sems mnyam pa dang / gzhan gyi ltung ba'i 'khrul pa thams cad la nyes par mi lta ba dang /</text></item>
<item><p>27a4</p><section>mdo sde</section><text>theg pa sna tshogs la ro gcig pa dang / ngan song gi sdug bsngal thams cad kyi sgras mi skrag pa dang / byang chub sems dpa' thams cad la ston par 'du shes pa dang / sangs rgyas kyi zhing snyigs ma lnga can na de bzhin</text></item>
<item><p>27a5</p><section>mdo sde</section><text>gshegs pa mthong ba la ngo mtshar du 'du shes pa ste/ tshangs pa lhag pa'i bsam pa bcu po de dag gis sangs rgyas kyi zhing der gnas par bya'o/ /de nas bcom ldan 'das la tshangs pa khyad par sems kyis 'di skad ces gsol</text></item>
<item><p>27a6</p><section>mdo sde</section><text>to/ /bcom ldan 'das kyis spyan sngar bdag seng ge'i sgra mi sgrog ste/ 'on kyang bdag gis spyod pa gang lags pa'i spyod pa 'di la bcom ldan 'das nyid mngon sum du gyur pas bcom ldan 'das bdag gis lhag pa'i</text></item>
<item><p>27a7</p><section>mdo sde</section><text>bsam pa de dag kyang rnam par sbyang zhing mnyam par bzhag pa'i bye brag gis kyang sangs rgyas kyi zhing der gnas par bgyi'o/ /de nas bcom ldan 'das de bzhin gshegs pa zla 'od kyi sangs rgyas kyi zhing de'i byang chub sems dpa' gzhan</text></item>
<item><p>27a8</p><section>mdo sde</section><text>dag gis kyang bcom ldan 'das la 'di skad ces gsol to/ /bcom ldan 'das de ltar sems can ma rungs pa rnams tshogs pa'i sangs rgyas kyi zhing der bdag cag ma skyes pa ni rnyed pa legs par rnyed do/ /bcom ldan 'das</text></item>
<item><p>27b1</p><section>mdo sde</section><text>des 'di skad ces bka' stsal to/ /rigs kyi bu khyed rnams de skad ces ma 'dzer cig /de ci'i phyir zhe na/ rigs kyi bu dag sangs rgyas kyi zhing 'di na gang bskal pa brgya stong du tshangs par spyod pa la gnas pa</text></item>
<item><p>27b2</p><section>mdo sde</section><text>bas mi 'jed kyi 'jig rten gyi khams na gang snga dro'i dus cig sems zhe sdang med par gnas na de bas de shin tu mchog go/ /de ci'i phyir zhe na/ 'jig rten gyi khams de ni de tsam du kun nas nyon mongs par gyur pa ste/</text></item>
<item><p>27b3</p><section>mdo sde</section><text>sems can de dag kyang de tsam du gtse ba mang zhing kun nas nyon mongs pa mang ba yin no/ /de nas sangs rgyas kyi zhing de nas byang chub sems dpa' stong phrag bcu gnyis tshangs pa khyad par sems dang lhan gcig tu chas te/</text></item>
<item><p>27b4</p><section>mdo sde</section><text>tshangs pa bdag cag kyang mi 'jed kyi 'jig rten gyi khams der mchi'o/ /bsam pa 'di dag kyang rnam par sbyong ngo / /bcom ldan 'das shAkya thub pa de la yang blta'o/ /phyag bgyi'o/ /bsnyen bkur bgyi'o/ /mnyam par</text></item>
<item><p>27b5</p><section>mdo sde</section><text>bzhag pa'i bye brag gis kyang sangs rgyas kyi zhing der gnas par bgyi'o/ /de nas tshangs pa khyad par sems byang chub sems dpa' stong phrag bcu gnyis dang lhan cig tu bcom ldan 'das de bzhin gshegs pa zla 'od kyi zhabs</text></item>
<item><p>27b6</p><section>mdo sde</section><text>la mgo bos phyag 'tshal nas 'di lta ste/ skyes bu stobs dang ldan pa'i lag pa bskum pa las brkyang ba 'am/ brkyang ba las bskum pa'i skad cig yud tsam thang cig de tsam gyis sangs rgyas kyi zhing der mi snang bar</text></item>
<item><p>27b7</p><section>mdo sde</section><text>gyur nas bcom ldan 'das shAkya thub pa de bzhin gshegs pa dgra bcom pa yang dag par rdzogs pa'i sangs rgyas kyi zhing 'dir phyin to/ /de nas bcom ldan 'das kyis byang chub sems dpa' dra ba can gyis 'od la bka'</text></item>
<item><p>27b8</p><section>mdo sde</section><text>stsal pa/ dra ba can gyi 'od khyod kyis tshangs pa khyad par sems 'ong ba mthong ngam/ gsol pa/ bcom ldan 'das mthong ngo / /bcom ldan 'das kyis bka' stsal pa/ dra ba can gyi 'od tshangs pa khyad par sems</text></item>
<item><p>28a1</p><section>mdo sde</section><text>'di ni byang chub sems dpa' tshul bzhin 'dri ba/ kun 'dri ba la mkhas pa rnams kyi nang na mchog go/ /tshig gzung ba rnams kyi nang na mchog go/ /tshig btsun pa rnams kyi nang na mchog go/ /tshig 'jam</text></item>
<item><p>28a2</p><section>mdo sde</section><text>pa rnams kyi nang na mchog go/ /gsong por smra ba rnams kyi nang na mchog go/ /tshig mchod pa rnams kyi nang na mchog go/ /tshig thogs pa med pa rnams kyi nang na mchog go/ /ldem po ngag du smra ba rnams kyi nang na mchog go/ /</text></item>
<item><p>28a3</p><section>mdo sde</section><text>sems khong khro ba med pa rnams kyi nang na mchog go/ /byams pa la gnas pa rnams kyi nang na mchog go/ /snying rje la gnas pa rnams kyi nang na mchog go/ /dga' ba la gnas pa rnams kyi nang na mchog go/ /btang snyoms</text></item>
<item><p>28a4</p><section>mdo sde</section><text>la gnas pa rnams kyi nang na mchog go/ /byang chub sems dpa' the rtsom thams cad gcod pa dang kun 'dri ba la mkhas pa rnams kyi nang na mchog go/ /de nas tshangs pa khyad par sems dang / byang chub sems dpa' stong</text></item>
<item><p>28a5</p><section>mdo sde</section><text>phrag bcu gnyis po de dag dang lhan cig tu bcom ldan 'das ga la ba der dong nas phyin pa dang / bcom ldan 'das kyi zhabs la mgo bos phyag 'tshal te lan gsum bskor ba byas nas/ bcom ldan 'das ga la ba</text></item>
<item><p>28a6</p><section>mdo sde</section><text>de logs su thal mo sbyar ba btud nas/ bcom ldan 'das la tshigs su bcad pa 'di dag gis rnam pa mang pos mngon par bstod do/ /rnam par sgra bsgrags srid pa gsum du grags/ /bsngags pa'i phreng ba 'jig rten</text></item>
<item><p>28a7</p><section>mdo sde</section><text>kun tu rgyu/ /bdag gis sems can mchog rnams zhing na mthong / /de dag kun kyang khyed kyi yon tan gsungs/ /'di na yongasu dag pa'i zhing mchis te/ /dri ma ma mchis ngan song gsum spangs pa/ /de 'dra'i zhing rnams</text></item>
<item><p>28a8</p><section>mdo sde</section><text>de dag rnam spangs nas/ /khyed kyi thug rjes ngan pa yongasu bzung / /'jig rten mgon khyod ye shes dman ma mchis/ /ma lus bde bar gshegs dang khyod du mtshungs/ /shin tu rnam dag bsam pa mngon mdzad pa/ /</text></item>
<item><p>28b1</p><section>mdo sde</section><text>'di 'dra ba yi zhing 'di khyod kyis bzung / /tshul khrims thams cad rnam dag 'dod spangs nas/ /gang zhig bskal par gzhan ni spyod pa bas/ /su dag byams pa'i sems kyis shin tu 'dir/ /skad cig spyod</text></item>
<item><p>28b2</p><section>mdo sde</section><text>na 'ang 'dir ni khyad par 'phags/ /lus dang ngag dang 'on te yid kyis kyang / /gang la nyes bgyis rnam pa gsum mchis te/ /ngan song gsum du myong bar gang 'gyur ba/ /de ni tshe 'di nyid la 'byung bar 'gyur/ /byang chub</text></item>
<item><p>28b3</p><section>mdo sde</section><text>sems dpa' 'di na gang mchis pa/ /de dag rtag tu gdung bar mi bgyi ste/ /de yi las gang log ltung mchi ba yang / /de dag 'dir ni klad pa na bas 'byang / /'di ni byang chub sems dpa' skyon med grang / /dam pa'i</text></item>
<item><p>28b4</p><section>mdo sde</section><text>chos gsungs chos mchog 'dzin pa rnams/ /de dag 'di las phyin cad nam du yang / /dran pa mi 'khrug blo yang nyam mi 'gyur/ /gang zhig bdud kyi bcings pa gcad pa dang / /de bzhin nyon mongs las bcas spyod 'tshal</text></item>
<item><p>28b5</p><section>mdo sde</section><text>ba/ /de ni zhing 'dir dam pa'i chos nyid gsungs/ /'di la ye shes ldan pa'i mchog tu 'gyur/ /gang zhig bskal pa bye bar zhing gzhan du/ /sems ldan dam chos 'dzin par gyur pa bas/ /su dag snga dro cig tsam</text></item>
<item><p>28b6</p><section>mdo sde</section><text>mi 'jed du/ /'di ni de bas mchog tu mkhas pas dgongs/ /gang gis mngon par dga' ba'i 'jig rten dang / /de bzhin tshe dpag med kyi bde can mchog /de na sdug bsngal sdug bsngal sgra ma mchis/ /</text></item>
<item><p>28b7</p><section>mdo sde</section><text>der ni yon tan bgyi ba rmad mi che/ /nyon mongs 'byung gnas 'jig rten nyes gang 'dir/ /zhe sdang can gyi rab tu nyes bzod la/ /chos 'di la yang gzhan dag 'dzud pa ni/ /'di ni de bas dka' ba'i mchog tu 'gyur/ /</text></item>
<item><p>28b8</p><section>mdo sde</section><text>snying rjes rlan sems sdug bsngal mang las grol/ /bla med bla ma khyod la bdag phyag 'tshal/ /gtum sems can la chos gang 'chad pa ni/ /bdag po 'jig rten na yang de sbyang dka'/ /shin tu rgya che ba yi 'khor 'di dang / /</text></item>
<item><p>29a1</p><section>mdo sde</section><text>phyogasu rnam par grags pa'i sangs rgyas sras/ /chos kyis mi ngoms rgya mtsho 'dra ba tshogs/ /de dag la ni rgyal ba'i byang chub gsungs/ /tshangs pa dbang po 'jig rten skyong ba dang / /lha klu lha min mi</text></item>
<item><p>29a2</p><section>mdo sde</section><text>'am cir bcas pa/ /chos nyid 'tshal ba mang po tshogs pa la/ /ji ltar mos pa bzhin du chos nyid gsungs/ /dge bsnyen dge bsnyen ma dang dge slong dang / /dge slong ma dang 'khor bzhi 'di dag tshogs/ /ji</text></item>
<item><p>29a3</p><section>mdo sde</section><text>ltar thos nas nor grub rab 'dong bar/ /de ltar de dag la ni chos bstan gsol/ /gang rnams sangs rgyas theg la rtag mos dang / /de bzhin rang rgyal theg dang nyan thos theg /theg pa gang gi sems bsam</text></item>
<item><p>29a4</p><section>mdo sde</section><text>gang mkhyen pa/ /de la sman pa'i slad du de gsungs shig /sangs rgyas rigs la gnas phyir gang bzhugs pa/ /dkon mchog gsum po gang las byung ba yi/ /byang chub nges sems dag la sman slad du/ /</text></item>
<item><p>29a5</p><section>mdo sde</section><text>chos kyi rgyal po khyod la bdag gsol lo/ /khyod kyi bsngags pa'i phreng ba grags thos nas/ /shes rab yangs pa 'di rnams bde bar lhags/ /sems can gtso bo de dag mkhyen pa bzhin/ /de dag la ni bla med</text></item>
<item><p>29a6</p><section>mdo sde</section><text>spyod pa shod/ /'di ltar bde gshegs mkhyen pa bsam mi khyab/ /dgra bcom bdag nyid chen po yi 'di min/ /'di ni rang rgyal gyi yang yul ma lags/ /bdag kyang 'dren la dad pa'i rjesu 'brang / /bdag gis</text></item>
<item><p>29a7</p><section>mdo sde</section><text>gang khyod don chen 'di dris pa/ /'jig rten rnam 'dren khyod la bdag bzod gsol/ /gang phyir khyod kyi thugs ni skyo mi mnga'/ /de phyir byang chub lam mchog bstan du gsol/ /de nas bcom ldan 'das kyi</text></item>
<item><p>29a8</p><section>mdo sde</section><text>spyan sngar tshangs pa khyad par sems kyis tshigasu bcad pa 'di dag smras nas/ bcom ldan 'das la 'di skad ces gsol to/ /bcom ldan 'das ji ltar na byang chub sems dpa' dag lhag pa'i bsam pa brtan zhing</text></item>
<item><p>29b1</p><section>mdo sde</section><text>yid mi skyo ba rnams lags/ bcom ldan 'das ji ltar na byang chub sems dpa' dag mgo cig tu smra zhing tshig gdung ba ma mchis pa rnams lags/ ji ltar na dge ba'i rtsa ba rnams mngon par</text></item>
<item><p>29b2</p><section>mdo sde</section><text>'phags pa rnams lags/ ji ltar na bslad pa ma mchis shing spyod lam yang mi 'khrug pa rnams lags/ ji ltar na chos dkar po rnams rnam par 'phel bar bgyid pa rnams lags/ ji ltar na sa nas</text></item>
<item><p>29b3</p><section>mdo sde</section><text>sar 'phar bar bgyid pa rnams lags/ ji ltar na sems can yongs su smin par bgyi ba la thabs mkhas pa rnams lags/ ji ltar na sems can rnams la nye bar spyod pa la mkhas pa rnams lags/ ji</text></item>
<item><p>29b4</p><section>mdo sde</section><text>ltar na byang chub kyi sems srung ba rnams lags/ ji ltar na sems rtse gcig cing yid rnam par ma 'dres pa rnams lags/ ji ltar na chos rnams yongs su tshol ba la mkhas pa rnams lags/ ji ltar na ltung</text></item>
<item><p>29b5</p><section>mdo sde</section><text>ba las 'byung ba la mkhas pa rnams lags/ ji ltar na nyon mongs pa rnams 'dul ba la mkhas pa rnams lags/ ji ltar na 'khor gyi nang du mchi ba la mkhas pa rnams lags/ ji ltar na chos rnam par</text></item>
<item><p>29b6</p><section>mdo sde</section><text>'byed pa la mkhas pa rnams lags/ ji ltar na rgyu'i stobs dang ldan zhing dge ba'i rtsa ba chab mi 'tshal ba lags/ ji ltar na sbyin pa'i pha rol tu phyin pa la ma bstan par sbyin pa dang / de bzhin du shes rab kyi</text></item>
<item><p>29b7</p><section>mdo sde</section><text>pha rol tu phyin pa'i bar du ma bstan par shes pa rnams lags/ ji ltar na bsam gtan rnams kyi bde ba las ldog pa la mkhas pa rnams lags/ ji ltar na sangs rgyas kyi chos rnams las phyir mi ldog pa rnams</text></item>
<item><p>29b8</p><section>mdo sde</section><text>lags/ ji ltar na sangs rgyas kyi rigs mi gcod pa rnams lags/ de skad ces gsol pa dang / bcom ldan 'das kyis tshangs pa khyad par sems la 'di skad ces bka' stsal to/ /tshangs pa legs so legs so/ /</text></item>
<item><p>30a1</p><section>mdo sde</section><text>yang tshangs pa khyod de bzhin gshegs pa la de lta bu'i don dri bar sems pa legs so/ /tshangs pa de'i phyir shin tu legs par nyon la yid la zung shig dang bshad do/ /bcom ldan 'das legs so zhes gsol nas</text></item>
<item><p>30a2</p><section>mdo sde</section><text>tshangs pa khyad par sems bcom ldan 'das kyi ltar nyan pa dang / bcom ldan 'das kyis 'di skad ces bka' stsal to/ /tshangs pa chos bzhi dang ldan na byang chub sems dpa' sems dpa' chen po dag lhag pa'i bsam pa</text></item>
<item><p>30a3</p><section>mdo sde</section><text>brtan zhing yid mi skyo ba rnams yin te/ bzhi gang zhe na/ sems can rnams la snying rje ba dang / mi skyo ba'i brtson 'grus dang / 'khor ba la rmi lam lta bur mos pa dang / sangs rgyas kyi ye shes la mi mnyam pa dang</text></item>
<item><p>30a4</p><section>mdo sde</section><text>mnyam par yongasu 'jal ba ste/ tshangs pa chos bzhi po de dag dang ldan na byang chub sems dpa' sems dpa' chen po dag lhag pa'i bsam pa brtan zhing yid mi skyo ba rnams yin no/ /tshangs pa chos bzhi dang ldan na/</text></item>
<item><p>30a5</p><section>mdo sde</section><text>byang chub sems dpa' sems dpa' chen po dag mgo cig tu smra zhing tshig gdung ba med pa rnams yin te/ bzhi gang zhe na/ byang chub sems dpa' rnams chos thams cad la gang zag med par mgo cig tu smra'o/ /byang chub</text></item>
<item><p>30a6</p><section>mdo sde</section><text>sems dpa' rnams skye gnas thams cad la dga' ba med par mgo cig gcig tu smra'o/ /byang chub sems dpa' rnams theg pa chen po'i bsngags pa mgo cig du smra'o/ /byang chub sems dpa' rnams dge ba dang mi</text></item>
<item><p>30a7</p><section>mdo sde</section><text>dge ba'i las rnams chud mi za bar mgo cig tu smra'o/ /tshangs pa de dag ni byang chub sems dpa' sems dpa' chen po rnams kyi tshig mgo cig pa bzhi'o/ /tshangs pa chos bzhi po 'di dag ni byang chub sems dpa' sems dpa'</text></item>
<item><p>30a8</p><section>mdo sde</section><text>chen po rnams kyi dge ba'i rtsa ba mngon par 'phags par 'gyur ba ste/ bzhi gang zhe na/ tshul khrims dang / thos pa dang / gtong ba dang / 'byung ba ste bzhi po de dag go/ /tshangs pa chos bzhi dang ldan na byang chub sems dpa'</text></item>
<item><p>30b1</p><section>mdo sde</section><text>rnams mi slad cing spyod lam rnam par 'khrug par mi 'gyur te/ bzhi gang zhe na/ rnyed pa med pa dang / smad pa med pa dang / grags pa med pa dang / sdug bsngal ba ste/ tshangs pa chos bzhi po de dag dang ldan</text></item>
<item><p>30b2</p><section>mdo sde</section><text>na byang chub sems dpa' sems dpa' chen po rnams mi slad cing spyod lam rnam par 'khrug par mi 'gyur ro/ /tshangs pa chos bzhi dang ldan na byang chub sems dpa' sems dpa' chen po rnams dge ba'i rtsa ba rnams 'phel</text></item>
<item><p>30b3</p><section>mdo sde</section><text>bar byed de/ bzhi gang zhe na/ sems can rnams byang chub la yang dag par 'dzud pa dang / sbyin pa byin pa na rnam par smin pa la mi re ba dang / dam pa'i chos yongasu 'dzin pa dang / byang chub sems dpa' rnams</text></item>
<item><p>30b4</p><section>mdo sde</section><text>la shes rab ston pa ste/ bzhi po 'di dag go/ /tshangs pa chos bzhi dang ldan na byang chub sems dpa' sems dpa' chen po rnams sa nas sar 'phar te/ bzhi gang zhe na/ dge ba'i rtsa ba bsags pa dang / nyes pa thams</text></item>
<item><p>30b5</p><section>mdo sde</section><text>cad rnam par spang ba dang / bsngo ba la mkhas pa dang / brtson 'grus shin tu 'bar ba dang / bzhi po 'di dag go/ /tshangs pa chos bzhi dang ldan na byang chub sems dpa' sems dpa' chen po rnams sems can yongasu smin</text></item>
<item><p>30b6</p><section>mdo sde</section><text>par bya ba la thabs mkhas pa yin te/ bzhi gang zhe na/ sems can gyi rjes su 'jug pa dang / gzhan gyi bsod nams la rjesu yid rang ba dang / nyes pa 'chags pa dang / sangs rgyas thams cad la gsol bar 'debs</text></item>
<item><p>30b7</p><section>mdo sde</section><text>pa ste bzhi po 'di dag go/ /tshangs pa chos bzhi dang ldan na byang chub sems dpa' sems dpa' chen po rnams sems can rnams legs par spyod pa la mkhas pa rnams yin te/ bzhi gang zhe na/ sems can thams cad la phan pa'i</text></item>
<item><p>30b8</p><section>mdo sde</section><text>dngos po dang / bdag bde ba la ma chags pa dang / bzod cing des pa dang / nga rgyal bcom pa ste bzhi po de dag go/ /tshangs pa chos bzhi dang ldan na byang chub sems dpa' sems dpa' chen po rnams byang chub kyi sems chud</text></item>
<item><p>31a1</p><section>mdo sde</section><text>mi gzon te bzhi gang zhe na/ sangs rgyas rjesu dran pa yid la byed pa dang / dge ba'i rtsa ba thams cad la byang chub kyi sems sngon du 'gro ba dang / dge ba'i bshes gnyen la bsten pa dang / theg pa chen po la yang dag par</text></item>
<item><p>31a2</p><section>mdo sde</section><text>bsngags pa ste/ bzhi po 'di dag go/ /tshangs pa chos bzhi dang ldan na byang chub sems dpa' sems dpa' chen po rnams sems rtse gcig cing yid rnam par ma 'dres pa rnams su rig par bya ste/ bzhi gang zhe na/ nyan thos</text></item>
<item><p>31a3</p><section>mdo sde</section><text>kyi sems rnam par spong ba dang / rang sangs rgyas kyi yid la byed pa gtong ba dang / chos yongasu tshol bas mi ngom pa dang / ji ltar thos pa bzhin du chos ston pa ste bzhi po 'di dag go/ /tshangs pa chos bzhi dang ldan na byang</text></item>
<item><p>31a4</p><section>mdo sde</section><text>chub sems dpa' sems dpa' chen po rnams chos yongasu tshol te/ bzhi gang zhe na/ rnyed par dka' ba'i phyir rin po cher 'du shes pa dang / nad thams cad rab tu zhi bar byed pa'i phyir rtsir 'du shes pa dang / chud mi za ba'i</text></item>
<item><p>31a5</p><section>mdo sde</section><text>phyir don du 'du shes pa dang / mya ngan las 'da' ba'i phyir sdug bsngal thams cad zhi bar 'du shes pa ste/ bzhi po 'di dag go/ /tshangs pa chos bzhi dang ldan na byang chub sems dpa' sems dpa' chen po rnams ltung ba las</text></item>
<item><p>31a6</p><section>mdo sde</section><text>'byung ba la mkhas pa rnams yin te/ bzhi gang zhe na/ nang nas mi skye ba'i chos la bzod pa dang / mi 'pho bas mi 'gag pa la bzod pa dang / rgyu la so sor rtog pas rten cing 'brel bar 'byung ba la bzod pa dang /</text></item>
<item><p>31a7</p><section>mdo sde</section><text>gcig nas gcig tu sems phan tshun du gyur pa ste bzhi po 'di dag go/ /tshangs pa chos bzhi dang ldan na/ byang chub sems dpa' sems dpa' chen po rnams nyon mongs pa rnam par sbyong ste/ bzhi gang zhe na/ tshul bzhin du so</text></item>
<item><p>31a8</p><section>mdo sde</section><text>sor rtog pa dang / ma 'ongs pa na sdom pa dang / dkar po'i chos kyi stobs bskyed pa dang / rab tu dben par gnas pa ste/ bzhi po 'di dag go/ /tshangs pa chos bzhi dang ldan na byang chub sems dpa' sems dpa'</text></item>
<item><p>31b1</p><section>mdo sde</section><text>chen po rnams 'khor gyi nang du 'gro ste/ bzhi gang zhe na/ chos 'dod pa'i phyir te klan ka tshol ba'i bsam pas ma yin pa dang / ri mo dang bcas pa'i phyir te nga rgyal dang khengs pas ma yin pa dang / dge ba gang yin</text></item>
<item><p>31b2</p><section>mdo sde</section><text>tshol ba'i phyir te bdag spyoms pas ma yin pa dang / sems can rnams dge ba'i rtsa ba la gzud pa'i phyir te rnyed pa dang / bkur sti dang / tshigs su bcad pa'i phyir ma yin pa ste/ bzhi po 'di dag go/ /tshangs pa chos bzhi</text></item>
<item><p>31b3</p><section>mdo sde</section><text>dang ldan na byang chub sems dpa' sems dpa' chen po rnams chos sbyin pa rnam par 'byed de/ bzhi gang zhe na/ dam pa'i chos yongasu 'dzin pa dang / bdag nyid kyi shes rab gsal bar byed pa dang / skyes bu dam pa'i</text></item>
<item><p>31b4</p><section>mdo sde</section><text>las byed pa dang / kun nas nyon mongs pa dang / rnam par byang ba ston pa ste bzhi po 'di dag go/ /tshangs pa chos bzhi dang ldan na byang chub sems dpa' sems dpa' chen po rnams rgyu'i stobs dang ldan pas dge ba'i</text></item>
<item><p>31b5</p><section>mdo sde</section><text>rtsa ba chud mi za ba yin te/ bzhi gang zhe na/ gzhan gyi 'khrul pa la nyes par mi lta ba dang / khros pa rnams la byams pa sgom pa dang / chos rnams kyi rgyu ston pa dang / byang chub kyi sems mi gtong ba ste bzhi po 'di dag go/ /</text></item>
<item><p>31b6</p><section>mdo sde</section><text>tshangs pa chos bzhi dang ldan na byang chub sems dpa' sems dpa' chen po rnams pha rol tu phyin pa drug la ma bstan par shes pa rnams yin te/ bzhi gang zhe na/ sbyin pa dag la sngon du 'gro ba rnams yin/ ltung ba rnams kyi</text></item>
<item><p>31b7</p><section>mdo sde</section><text>pha rol la rtsod par mi byed pa yin/ sems can yongasu smin par bya ba'i phyir bsdu ba'i dngos po la mkhas pa yin/ chos rnams la zab mor mos pa rnams yin te bzhi po 'di dag go/ /tshangs pa chos bzhi dang ldan na byang</text></item>
<item><p>31b8</p><section>mdo sde</section><text>chub sems dpa' sems dpa' chen po rnams bsam gtan la gnas nas 'dod pa'i khamasu skye'o/ /bzhi gang zhe na/ sems can las su rung ba dang / dge ba'i rtsa ba rnams kyis stobs bskyed pa dang / sems can rnams yongasu</text></item>
<item><p>32a1</p><section>mdo sde</section><text>mi gtong ba dang thabs dang shes rab sgom pa ste/ bzhi po 'di dag go/ /tshangs pa chos bzhi dang ldan na byang chub sems dpa' sems dpa' chen po rnams sangs rgyas kyi chos rnams las phyir mi ldog pa yin te bzhi</text></item>
<item><p>32a2</p><section>mdo sde</section><text>gang zhe na/ 'khor ba dpag tu med pa yongasu 'dzin pa dang / sangs rgyas dpag tu med pa la mchod cing rim gror byed pa dang / byams pa dpag tu med pa sgom pa dang / snying rje dpag tu med pa sgom pa ste bzhi po 'di dag go tshangs</text></item>
<item><p>32a3</p><section>mdo sde</section><text>pa chos bzhi dang ldan na byang chub sems dpa' sems dpa' chen po rnams sangs rgyas kyi rigs mi gcod de/ bzhi gang zhe na/ sngar dam bcas pa las phyir mi 'gyur ba dang / ji skad smras pa de bzhin byed pa dang / dge ba'i rtsa</text></item>
<item><p>32a4</p><section>mdo sde</section><text>ba rnams la shin tu mos pa dang / bsam pa'i nan tan la gnas pa ste/ tshangs pa chos bzhi po 'di dag dang ldan na byang chub sems dpa' sems dpa' chen po rnams sangs rgyas kyi rigs mi gcod do/ /bcom ldan</text></item>
<item><p>32a5</p><section>mdo sde</section><text>'das kyis bzhi pa mngon par bsgrub pa 'di bshad pa na/ lha dang mir bcas pa'i skye dgu rnams las srogs chags stong phrag sum bcu rtsa gnyis bla na med pa yang dag par rdzogs pa'i byang chub tu sems skyes so/ /byang chub</text></item>
<item><p>32a6</p><section>mdo sde</section><text>sems dpa' lnga stong yang mi skye ba'i chos la bzod pa skyes so/ /sangs rgyas kyi zhing sna tshogs nas 'dus pa'i byang chub sems dpa' de dag gis kyang bcom ldan 'das la mchod pa bya ba'i phyir stong gsum gyi stong chen po'i</text></item>
<item><p>32a7</p><section>mdo sde</section><text>'jig rten gyi khams 'dir lha'i me tog rnams kyis pus mo nub tsam du khebs par byas so/ /de nas gzhon nur gyur pa dra ba can gyi 'od kyis tshangs pa khyad par sems la 'di skad ces smras so/ /tshangs pa khyod bcom</text></item>
<item><p>32a8</p><section>mdo sde</section><text>ldan 'das kyis byang chub sems dpa' tshul bzhin dri ba la mkhas pa rnams kyi mchog tu gsungs na/ de ji ltar dris na byang chub sems dpa' tshul bzhin dri ba yin/ khyad par sems kyis smras pa/ rigs kyi bu</text></item>
<item><p>32b1</p><section>mdo sde</section><text>bdag tu sgro 'dogs pas 'dri na tshul bzhin ma yin pas 'dri'o/ /gzhan du sgro 'dogs pas 'dri na tshul bzhin ma yin par 'dri'o/ /chos su sgro 'dogs pas 'dri na tshul bzhin ma yin par 'dri'o dra ba can</text></item>
<item><p>32b2</p><section>mdo sde</section><text>gyi 'od gang la bdag tu sgro 'dogs pa med pa dang / gzhan du sgro 'dogs pa med pa dang / chos su sgro 'dogs pa med pa 'di ni tshul bzhin 'dri'o/ /gzhan yang dra ba can gyi 'od bskyed pa'i phyir 'dri na tshul bzhin ma yin</text></item>
<item><p>32b3</p><section>mdo sde</section><text>par 'dri'o/ /'gag pa'i phyir 'dri na tshul bzhin ma yin pa'o/ /gnas dang gnas ma yin pa'i phyir 'dri na de ni tshul bzhin ma yin pa'o/ /dra ba can gyi 'od gang la chos gang yang skye ba'i phyir ram/ 'gag pa'i phyir</text></item>
<item><p>32b4</p><section>mdo sde</section><text>ram/ gnas dang gnas ma yin pa'i phyir 'dri ba med pa de ni tshul bzhin 'dri ba'o/ /gzhan yang dra ba can gyi 'od kun nas nyon mongs pa'i phyir 'dri na de ni tshul bzhin ma yin pa'o/ /rnam par byang ba'i phyir 'dri na de ni</text></item>
<item><p>32b5</p><section>mdo sde</section><text>tshul bzhin ma yin pa'o/ /'khor ba'i phyir 'dri na de ni tshul bzhin ma yin pa'o/ /'khor ba las shin tu bzla ba'i phyir 'dri na de ni tshul bzhin ma yin pa'o/ /yongs su mya ngan las 'da' ba'i phyir 'dri na de ni tshul bzhin</text></item>
<item><p>32b6</p><section>mdo sde</section><text>ma yin pa'o/ /dra ba can gyi 'od gang la kun nas nyon mongs pa'i phyir ma yin/ rnam par byang ba'i phyir ma yin/ 'khor ba'i phyir ma yin/ 'khor ba las shin tu bzla ba'i phyir ma yin/ yongs su mya ngan las 'da'</text></item>
<item><p>32b7</p><section>mdo sde</section><text>ba'i phyir 'dri na de ni tshul bzhin 'dri ba'o/ /de ci'i phyir zhe na/ chos mi 'gyur ba nyid ni kun nas nyon mi mongs/ rnam par byang bar mi 'gyur/ mi 'khor zhing yongs su mya ngan las mi 'da'o/ /gzhan yang</text></item>
<item><p>32b8</p><section>mdo sde</section><text>dra ba can gyi 'od 'thob pa'i phyir 'dri na de ni tshul bzhin ma yin pa'o/ /mngon du bya ba'i phyir 'dri na de ni tshul bzhin ma yin pa'o/ /mngon par shes pa'i phyir 'dri na de ni tshul bzhin ma yin pa'o/ /yongasu shes pa dang</text></item>
<item><p>33a1</p><section>mdo sde</section><text>sgom pa'i phyir 'dri na de ni tshul bzhin ma yin pa'o/ /'bral ba'i phyir 'dri na de ni tshul bzhin ma yin pa'o/ /dra ba can gyi 'od gang la thog pa med pa dang / 'dzin pa med pa dang / mngon par 'du bya ba</text></item>
<item><p>33a2</p><section>mdo sde</section><text>med pa dang / kun tu rtog pa med pa dang / mngon par shes pa med pa dang / gnas med pa dang / bsgom pa med pa dang / bsgom par lta ba med pa de ni tshul bzhin 'dri ba'o/ /gzhan yang dra ba can gyi 'od 'di ni dge ba'o/</text></item>
<item><p>33a3</p><section>mdo sde</section><text>'di ni mi dge ba'o/ /'di ni zag pa dang bcas pa'o/ /'di ni zag pa med pa'o/ /'di ni kha na ma tho ba dang bcas pa'o/ /'di ni kha na ma tho ba med pa'o/ /'di ni 'dus byas so/ /'di ni 'dus ma byas so/ /'di ni 'jig rten pa</text></item>
<item><p>33a4</p><section>mdo sde</section><text>'o/ /'di ni 'jig rten las 'das pa'o/ /zhes 'dri na de ni tshul bzhin ma yin pa'o/ /dra ba can gyi 'od ji tsam du gnyis su 'jug pas 'dri ba de tsam du tshul bzhin ma yin pa'o/ /dra ba can gyi 'od gang la gnyis med pa</text></item>
<item><p>33a5</p><section>mdo sde</section><text>dang / gnyis ma yin pa med pa dang / 'du shes med pa dang / ming med pa dang / spyi mi 'jug pa de ni tshul bzhin 'dri ba'o/ /gzhan yang dra ba can gyi 'od sangs rgyas tha dad du byed pa dang / chos tha dad du byed pa dang / dge 'dun</text></item>
<item><p>33a6</p><section>mdo sde</section><text>tha dad du byed pa dang / zhing tha dad du byed pa dang / sems can tha dad du byed pa dang / theg pa tha dad du byed pa de dag ni tshul bzhin ma yin pa'o/ /dra ba can gyi 'od gang la chos gang yang tha dad par ram/ gcig par mi 'dri ba de ni</text></item>
<item><p>33a7</p><section>mdo sde</section><text>tshul bzhin 'dri ba'o/ /gzhan yang dra ba can gyi 'od chos thams cad ni tshul bzhin no/ /chos thams cad ni tshul bzhin ma yin pa'o/ /smras pa tshangs pa ji ltar na chos thams cad ni tshul bzhin/ chos thams cad ni tshul</text></item>
<item><p>33a8</p><section>mdo sde</section><text>bzhin ma yin/ smras pa/ chos thams cad bsam gyis mi khyab pa'i phyir chos thams cad ni tshul bzhin no/ /chos thams cad bsam gyis mi khyab pa la sems par zhugs pa de dag ni tshul bzhin ma yin pa'o/ /</text></item>
<item><p>33b1</p><section>mdo sde</section><text>chos thams cad ni dben pa'i mtshan nyid de ni tshul bzhin no/ /gang dben pa la mos pa de dag ni lhag par byed pa la zhugs pa'o/ /gang lhag par byed pa la zhugs pa de dag lhag par byed pa la brtson pa'o/ /gang lhag</text></item>
<item><p>33b2</p><section>mdo sde</section><text>par byed pa la brtson pa de dag ji tsam du lhag par byed pa de tsam du tshul bzhin du ma yin pa'o/ /smras pa tshangs pa chos rnams kyi tshul gang yin/ smras pa rigs kyi bu rang gi yul dben pa 'dod chags dang bral ba'i mtha' ni chos</text></item>
<item><p>33b3</p><section>mdo sde</section><text>rnams kyi tshul lo/ /smras pa tshangs pa gang chos thams cad kyi tshul 'di khong du chud pa'i sems can de dag ni nyung zhing 'byung bar 'gyur ro/ /smras pa rigs kyi bu 'dod chags dang bral ba'i mtha' ni gcig pa'ang ma yin/</text></item>
<item><p>33b4</p><section>mdo sde</section><text>mang po yang ma yin te/ dra ba can gyi 'od rigs kyi bu 'am/ rigs kyi bu mo gang chos rnams kyi tshul bzhin 'di dag gi rjesu song ba 'am/ rjesu 'gro ba 'am/ rjesu 'gro bar 'gyur ba de dag gis chos gang yang ma rtogs</text></item>
<item><p>33b5</p><section>mdo sde</section><text>mi rtogs rtogs par mi 'gyur ro/ /de ci'i phyir zhe na/ khong du chud pa med par bcom ldan 'das kyis kun shes pa lung bstan pa gsungs so/ /gang rnams tshul bzhin du chos bstan pa 'di thos nas mos par byed pa de dag ni</text></item>
<item><p>33b6</p><section>mdo sde</section><text>ji ltar bstan par de bzhin du rab tu sbyor ba yin te/ de dag ni chos gang la yang spros par mi byed par 'gyur ro/ /su chos gang la yang spros par byed par mi 'gyur ba de dag ni chos gang yang khong du chud par mi 'gyur ro/ /su chos</text></item>
<item><p>33b7</p><section>mdo sde</section><text>gang yang khong du chud par mi 'gyur ba de dag ni 'khor bar 'gro ba yang ma yin/ mya ngan las 'das pa'i chos can yang ma yin no/ /de ci'i phyir zhe na/ bcom ldan 'das kyis 'khor ba yang ma dmigs/ yongasu mya ngan las</text></item>
<item><p>33b8</p><section>mdo sde</section><text>'das pa yang ma dmigs pa'i phyir ro/ /smras pa bcom ldan 'das kyis 'khor ba las bzla ba'i phyir chos ma bshad dam/ smras pa bcom ldan 'das kyis gang 'khor ba las 'da' ba'i chos gang yang ma bstan tam/</text></item>
<item><p>34a1</p><section>mdo sde</section><text>smras pa/ de ni ma yin no/ /smras pa/ rigs kyi bu de lta bas na bcom ldan 'das kyis 'khor ba yang mi sel/ mya ngan las 'das pa yang thob par mi byed mod kyi/ 'khor ba dang mya ngan las 'das pa gnyis su</text></item>
<item><p>34a2</p><section>mdo sde</section><text>'du shes pa las mya ngan las 'da' bar ston te/ 'di la gang yang 'khor ba las 'da' bar yang mi byed/ yongasu mya ngan las 'das pa yang 'thob par mi byed do/ /de ci'i phyir zhe na/ mnyam pa nyid ni mi 'khor/</text></item>
<item><p>34a3</p><section>mdo sde</section><text>mya ngan las mi 'da'/ /kun nas nyon mi mongs/ rnam par byang bar mi 'gyur ro/ /de nas bcom ldan 'das kyis tshangs pa khyad par sems la legs so zhes bya ba byin te/ tshangs pa legs so legs so/ /</text></item>
<item><p>34a4</p><section>mdo sde</section><text>tshangs pa ci ste bshad par bya na de skad bshad par bya'o/ /tshul bzhin du chos bstan pa 'di bstan pa na dge slong nyis stong rnams zag pa las len pa med par sems rnam par grol lo/ /de nas bcom ldan 'das kyis</text></item>
<item><p>34a5</p><section>mdo sde</section><text>tshangs pa khyad par sems la 'di skad ces bka' stsal to/ /tshangs pa ngas 'khor ba dang mya ngan las 'das pa ma dmigs so/ /de ci'i phyir zhe na/ de bzhin gshegs pa 'khor bar 'dogs kyang 'di la gang yang 'khor</text></item>
<item><p>34a6</p><section>mdo sde</section><text>ba med do/ /mya ngan las 'das par ston kyang 'di la gang yang yongasu mya ngan las mi 'da'o/ /tshangs pa gang tshul 'di la zhugs pa de dag ni 'khor ba'i chos can yang ma yin/ yongasu mya ngan las 'das pa'i chos can yang</text></item>
<item><p>34a7</p><section>mdo sde</section><text>ma yin no/ /de nas 'khor de'i nang nas dge slong lnga brgya bstan pa 'di thos pa dang / stan las langs te dong ngo / /tshig 'di skad ces kyang smras te/ gal te 'di la gang yang mi 'khor/ gal te gang yang yongasu mya ngan</text></item>
<item><p>34a8</p><section>mdo sde</section><text>las mi 'da' na/ bdag cag tshangs par spyod pa la gnas pa yang don med do/ /bdag cag lam sgom pa dang / bsam gtan dang / ting nge 'dzin dang / snyoms par 'jug pa yang ci dgos zhes zer ro/ /de nas</text></item>
<item><p>34b1</p><section>mdo sde</section><text>bcom ldan 'das la gzhon nur gyur pa dra ba can gyi 'od kyis 'di skad ces gsol to/ /bcom ldan 'das gang dag chos gang la skye ba 'am 'gag par 'tshal ba de dag la sangs rgyas 'byung ba ma mchis so/ /</text></item>
<item><p>34b2</p><section>mdo sde</section><text>bcom ldan 'das gang dag mya ngan las 'das pa dngos por tshol ba de dag la yang 'khor ba las 'da' ba ma mchis so/ /de ci'i slad du zhe na/ bcom ldan 'das mya ngan las 'das pa zhes bgyi ba ni gang mtshan ma thams</text></item>
<item><p>34b3</p><section>mdo sde</section><text>cad rab tu zhi ba dang / g.yo ba thams cad ma mchis par gyur pa lags na bcom ldan 'das skyes bu blun po 'di dag legs par bshad pa'i chos 'dul ba la rab tu byung nas mu stegs can gyi lta bar lhung ste mya ngan las</text></item>
<item><p>34b4</p><section>mdo sde</section><text>'das par dngos por tshol lo/ /'di lta ste/ bcom ldan 'das til las til mar dang / 'o ma las mar bzhin du chos thams cad shin tu mya ngan las 'das pa la gang rnams mya ngan las 'das pa la dngos por tshol ba de dag</text></item>
<item><p>34b5</p><section>mdo sde</section><text>ni nyan thos mu stegs can nga rgyal can zhes bdag mchi'o/ /bcom ldan 'das rnal 'byor spyod pa yang dag par zhugs pa'i chos gang la yang skye ba 'am 'gag par mi mthong / chos gang la'ang 'thob pa 'am mngon par</text></item>
<item><p>34b6</p><section>mdo sde</section><text>rtogs par mi 'tshal lo/ /de nas gzhon nur gyur pa dra ba can gyi 'od kyis tshangs pa khyad par sems la 'di skad ces smras so/ /tshangs pa dge slong lnga brgya 'khor 'di nas stan las langs te dong ba 'di dag ci nas kyang chos</text></item>
<item><p>34b7</p><section>mdo sde</section><text>'di dag ci nas kyang chos 'dul ba la 'jug pa dang / mos par 'gyur ba dang / sdig pa'i lta bar 'gyur ba de las rnam par grol bar ston cig /smras pa/ rigs kyi bu 'dod la rag go/ /'dod la rag go/ /gal te</text></item>
<item><p>34b8</p><section>mdo sde</section><text>sangs rgyas kyi zhing gang gA'i klung gi bye ma snyed du dong yang bstan pa 'di las mi thar to/ /rigs kyi bu 'di lta ste dper na/ skyes bu byis pa'i rang bzhin can nam mkhas 'jigs shing skrag ste bros kyang de ga las gar</text></item>
<item><p>35a1</p><section>mdo sde</section><text>song ba de dang de dag tu namakha' mthong ngo / /de bzhin du dge slong 'di dag ji srid du ring du song yang stong pa nyid dang / mtshan ma med pa dang / smon pa med pa'i mtshan nyid las ma 'das so/ /'di lta ste</text></item>
<item><p>35a2</p><section>mdo sde</section><text>dper na/ skyes bu gzhan zhig namakha' rnyed par bya'o/ /zhes namakha' tshol te/ phyogs dang phyogs 'tshamasu rgyug cing ji tsam nas namakha'i ming nas brjod kyang namakha' mi rnyed do/ /de namakha' de nyid kyi</text></item>
<item><p>35a3</p><section>mdo sde</section><text>nong nas 'gro yang de mi mthong ngo / /de ci'i phyir zhe na/ gang namakha' zhes bya ba 'di ni ming tsam mo/ /rigs kyi bu de bzhin du dge slong 'di dag kyang mya ngan las 'das pa dngos por tshol te/ mya ngan las 'das</text></item>
<item><p>35a4</p><section>mdo sde</section><text>pa de nyid la rnam par spyod kyang de mi mthong khong du mi chud do/ /de ci'i phyir zhe na/ rigs kyi bu gang mya ngan las 'das pa zhes bya ba de ni ming tsam mo/ /ji ltar namakha' namakha' zhes brjod kyang gzung du med pa</text></item>
<item><p>35a5</p><section>mdo sde</section><text>de bzhin du mya ngan las 'das pa mya ngan las 'das pa zhes brjod pa 'ang gzung du med pa'o/ /de nas dge slong lnga brgya po de dag bshad pa 'di thos nas zag pa len pa med par sems rnam par grol te/</text></item>
<item><p>35a6</p><section>mdo sde</section><text>mngon par shes pa thob pa de dag gis tshig smras pa/ bcom ldan 'das gang rnams chos thams cad shin tu yongasu mya ngan las 'das pa la mya ngan las 'das pa dngos por tshol ba de dag la sangs rgyas 'byung</text></item>
<item><p>35a7</p><section>mdo sde</section><text>ba ma mchis so/ /bcom ldan 'das bdag cag ni so so skye bo yang ma lags/ slob pa yang ma lags/ dgra bcom pa yang ma lags/ 'khor ba'i chos can yang ma lags/ mya ngan las 'das pa'i chos</text></item>
<item><p>35a8</p><section>mdo sde</section><text>can yang ma lags so/ /de ci'i phyir zhe na/ bcom ldan 'das sangs rgyas 'byung ba ni byed pa dang / sems dang g.yo ba dang / spros pa thams cad ma mchis pa'o/ /de nas tshe dang ldan pa shA ri'i bus dge</text></item>
<item><p>35b1</p><section>mdo sde</section><text>slong de dag la 'di skad ces smras so/ /tshe dang ldan pa dag gis dge sbyong nyid khong du chud do/ /rang gi don byas so/ /de dag gis smras pa/ btsun pa shA ri'i bu bdag gis kun nas nyon mongs pa khong du chud do/ /mi</text></item>
<item><p>35b2</p><section>mdo sde</section><text>bya ba byas so/ /shA ri'i bus smras pa/ tshe dang ldan pa dag ji las bsams te de skad ston/ de dag gis smras pa/ btsun pa shA ri'i bu kun nas nyon mongs pa yongasu shes pa'i phyir dge sbyong nyid do/ /btsun pa shA ri'i</text></item>
<item><p>35b3</p><section>mdo sde</section><text>bu mi bya ba ni mya ngan las 'das pa yin te/ 'di la bsam nas bdag cag gis kun nas nyon mongs pa khong du chud do/ /mi bya ba byas so zhes ston to/ /shA ri'i bus smras pa/ tshe dang ldan pa rnams legs so leg</text></item>
<item><p>35b4</p><section>mdo sde</section><text>so/ /tshe dang ldan pa rnams ni sbyin gnas kyi sar gnas pa yin no/ /de dag gis smras pa/ btsun pa shA ri'i bu ston pa gang yin pa 'di nyid kyang sbyin pa mi/ sbyong na bdag cag gis lta ji ltar sbyangs/ smras pa ci'i phyir</text></item>
<item><p>35b5</p><section>mdo sde</section><text>smras pa/ btsun pa shA ri'i bus de bzhin gshegs pas chos kyi dbyings rang bzhin gyis yongasu mkhyen pa'i phyir ro/ /de nas bcom ldan 'das la tshangs pa khyad par sems kyis 'di skad ces gsol to/ /bcom ldan</text></item>
<item><p>35b6</p><section>mdo sde</section><text>'das ji ltar na gang dag sbyin gnas lags/ bcom ldan 'das kyis bka' stsal pa/ tshangs pa gang dag 'jig rten gyi chos rnams kyi mi 'phrogs pa rnams so/ /gsol pa 'jig rten na sbyin pa spyod pa gang dag</text></item>
<item><p>35b7</p><section>mdo sde</section><text>lags/ bka' stsal pa/ gang dag chos gang yang yongasu mi 'dzin pa rnams so/ /gsol pa 'jig rten na bsod nams kyi zhing gang dag lags/ bka' stsal pa/ gang dag byang chub kyi sems chud mi gzon pa</text></item>
<item><p>35b8</p><section>mdo sde</section><text>rnams so/ /gsol pa/ dge ba'i bshes gnyen gang lags/ bka' stsal pa/ gang dag gis sems can thams cad la byams pa yongasu ma btang ba rnams so/ /gsol pa de bzhin gshegs pa la bgyis pa</text></item>
<item><p>36a1</p><section>mdo sde</section><text>gzo ba gang dag lags/ bka' stsal pa/ gang dag sangs rgyas kyi rigs mi gcod pa rnams so/ /gsol pa/ de bzhin gshegs pa la mchod pa bgyid pa gang dag lags/ bka' stsal pa/ gang dag</text></item>
<item><p>36a2</p><section>mdo sde</section><text>mi skye ba'i mtha' rtogs pa lags so/ /gsol pa/ de bzhin gshegs pa dang nye bar gnas pa gang dag lags/ bka' stsal pa/ gang dag srog gi phyir yang bslab pa mi 'dral ba rnams so/ /gsol pa/</text></item>
<item><p>36a3</p><section>mdo sde</section><text>de bzhin gshegs pa la ri mo dang bcas pa gang dag lags/ bka' stsal pa/ gang dbang po rab tu bsdams te gnas pa rnams so/ /gsol pa/ 'jig rten na nor che ba gang dag lags/ bka' stsal pa/ gang dag</text></item>
<item><p>36a4</p><section>mdo sde</section><text>nor bdun dang ldan pa rnams so/ /gsol pa/ 'jig rten na mchog 'tshal ba gang dag lags/ bka' stsal pa/ 'jig rten na gang dag la shes rab bla na med pa yod pa rnams so/ /gsol pa/ rab tu dben pa gang</text></item>
<item><p>36a5</p><section>mdo sde</section><text>dag lags/ bka' stsal pa/ gang dag khams gsum du smon pa med pa rnams so/ /gsol pa/ 'jig rten na shin tu bsdams pa gang dag lags/ bka' stsal pa/ gang kun tu sbyor ba thams cad shin tu byang</text></item>
<item><p>36a6</p><section>mdo sde</section><text>ba rnams so/ /gsol pa/ 'jig rten na bde ba rnams gang dag lags/ bka' stsal pa/ gang rnams la yongasu 'dzin pa med pa'o/ /gsol pa/ yongasu mi 'dzin pa gang dag lags/ bka' stsal pa/ gang dag</text></item>
<item><p>36a7</p><section>mdo sde</section><text>gi yongasu yongasu shes pa'o/ /gsol pa/ pha rol tu mchis pa gang dag lags/ bka' stsal pa/ gang gis skye mched drug spangs pa rnams so/ /gsol pa/ bcom ldan 'das 'gram du phyin pa rnams gang dag</text></item>
<item><p>36a8</p><section>mdo sde</section><text>lags/ bka' stsal pa/ tshangs pa gang gis mnyam pa nyid thob pa rnams so/ /gsol pa bcom ldan 'das ji ltar na byang chub sems dpa' rnams kyi sbyin pa rgyas pa lags/ bka' stsal pa/ nam sems</text></item>
<item><p>36b1</p><section>mdo sde</section><text>can thams cad mkhyen pa'i sems la mos par byed pa'o/ /gsol pa ji ltar na/ tshul khrims dang ldan pa rnams lags/ bka' stsal pa/ nam thams cad mkhyen pa'i sems mi 'dor ba'o/ /gsol pa/</text></item>
<item><p>36b2</p><section>mdo sde</section><text>ji ltar na bzod pa dang ldan pa rnams lags/ bka' stsal pa/ nam thams cad mkhyen pa'i sems mi zad par mthong ba rnams so/ /gsol pa/ ji ltar na brtson 'grus dang ldan pa rnams lags/ bka' stsal</text></item>
<item><p>36b3</p><section>mdo sde</section><text>pa/ bka' stsal pa/ nam thams cad mkhyen pa'i sems brtags nas mi dmigs pa'o/ /gsol pa/ ji ltar na bsam gtan pa rnams lags/ bka' stsal pa/ nam thams cad mkhyen pa'i sems</text></item>
<item><p>36b4</p><section>mdo sde</section><text>rang bzhin gyis zhi bar rab tu rtogs pa'o/ /gsol pa ji ltar na shes rab dang ldan pa rnams lags/ bka' stsal pa/ nam chos thams cad la spros par mi byed pa'o/ /gsol pa/ ji ltar na byams pa la gnas</text></item>
<item><p>36b5</p><section>mdo sde</section><text>pa rnams lags/ bka' stsal pa/ nam sems can du 'du shes 'jug par mi byed pa'o/ /gsol pa/ ji ltar na snying rje la gnas pa rnams lags/ bka' stsal pa/ nam chos thams cad la 'du shes 'jug</text></item>
<item><p>36b6</p><section>mdo sde</section><text>par mi byed pa'o/ /gsol pa/ ci ltar na dga' ba la gnas pa rnams lags/ bka' stsal pa/ nam bdag tu 'du shes 'jug par mi byed do/ /gsol pa/ ji ltar na btang snyoms la gnas pa rnams lags/</text></item>
<item><p>36b7</p><section>mdo sde</section><text>bka' stsal pa/ nam bdag dang gzhan du 'du shes 'jug par mi byed pa'o/ /gsol pa/ ji ltar na dad pa la gnas pa rnams lags/ bka' stsal pa/ nam chos thams cad brjod du med par mos pa'o/ /gsol pa/ ji</text></item>
<item><p>36b8</p><section>mdo sde</section><text>ltar na thos pa la gnas pa rnams lags/ bka' stsal pa/ nam sgra thams cad la mngon par mi chags pa'o/ /gsol pa/ ji ltar na ngo tsha 'tshal ba dang ldan pa rnams lags/ bka' stsal pa/ nang yongasu shes pas so/ /</text></item>
<item><p>37a1</p><section>mdo sde</section><text>gsol pa/ ji ltar na khrel mchis pa phun sum tshogs pa rnams lags/ bka' stsal pa/ phyi rol gyi skye mched 'dor bas so/ /gsol pa/ bcom ldan 'das byang chub sems dpa' rnams ji ltar na yon tan</text></item>
<item><p>37a2</p><section>mdo sde</section><text>thams cad na tshogs shing kun tu 'gro ba rnams lags/ bcom ldan 'das kyis bka' stsal pa/ lus dang / ngag dang / yid kyi las yongasu dag pas so/ /de nas bcom ldan 'das kyis de'i tshe tshigasu bcad pa 'di dag</text></item>
<item><p>37a3</p><section>mdo sde</section><text>gsungs so/ /lus ni rnam par dag cing sdig pa mi byed de/ /ngag kyang rnam par dag pas rtag tu rdzun rnams spangs/ /yid kyang gtsang bas rtag tu bsam pa dri ma med/ /de phyir de ni rgyal bas kun tu 'gro bar gsung /</text></item>
<item><p>37a4</p><section>mdo sde</section><text>mi sdug sgom zhing 'dod chags kyis kyang chags pa med/ /byams la gnas shing zhe sdang gis ni gtum pa med/ /shes rab dag la gnas shing gti mug blun ma yin/ /mkhas pa rnams ni de la kun tu 'gro bar</text></item>
<item><p>37a5</p><section>mdo sde</section><text>gsungs/ /de ni grong du ci bzhin de bzhin sgom pa yang / /dgon pa dang ni grong dang 'khor du de 'dra bar/ /de ni spyod lam rnam par 'gyur ba mi byed de/ /de phyir rgyal bas de la kun tu 'gro bar brjod/ /rgyal ba kun gyi</text></item>
<item><p>37a6</p><section>mdo sde</section><text>chos nyid la ni de mos te/ /mkhas pas chos nyid la yang 'dod chags bral ba dang / /dge 'dun la yang 'dus ma byas par shin tu mos/ /de phyir rgyal ba rnams kyis kun tu 'gro bar gsungs/ /'dod chags mos</text></item>
<item><p>37a7</p><section>mdo sde</section><text>pa dag gi spyod pa rab tu shes/ /zhe sdang mos pa rnams dang de bzhin gti mug dang / /spyod pa rnam par 'gyur ba la yang de mkhas te/ /de phyir de ni rgyal bas kun tu 'gro bar bstan/ /'dod pa'i khams la shin</text></item>
<item><p>37a8</p><section>mdo sde</section><text>tu gnas par mi byed de/ /gzugs kyi khams la yang ni gnas par mi 'gyur ro/ /de ni gzugs med pa'i khams la mi gnas te/ /de phyir de ni rgyal bas kun tu 'gro bar brjod/ /rtag tu mtshan ma dang ni smon</text></item>
<item><p>37b1</p><section>mdo sde</section><text>pas gsog gyur dang / /dngos po thams cad stong pa nyid du de mos te/ /zag pa rnams ni bar du zad par mi byed de/ /de phyir de ni rgyal bas kun tu 'gro bar bstan/ /de ni rang rgyal theg pa la yang mkhas pa</text></item>
<item><p>37b2</p><section>mdo sde</section><text>yin/ /sgra phyir 'brang ba nyan thos 'gyur ba 'ang de yis shes/ /rdzogs pa'i sangs rgyas theg pa'i pha rol song ba yin/ /de phyir bde bar gshegs pas kun tu 'gro bar brjod/ /de dag rtag par kun tu blo gros dri ma</text></item>
<item><p>37b3</p><section>mdo sde</section><text>med/ /de dag tshul dang tshul ma yin la mi rmongs te/ /mdza' ba dang ni mi 'dza' ba la mnyam pa'i yid/ /de phyir byang chub sems dpa' kun tu 'gro ba yin/ /'das pa dag gi chos la 'ang rnam par mi rtog</text></item>
<item><p>37b4</p><section>mdo sde</section><text>cing / /ma 'ongs pa dang da ltar gyi la'ang de bzhin te/ /thams cad du yang dpa' bo rnam par mi rtog spyod/ /de phyir sems can dag pa kun tu 'gro ba'o// // bam po gnyis pa/</text></item>
<item><p>37b5</p><section>mdo sde</section><text>de nas bcom ldan 'das la tshangs pa khyad par sems kyis 'di skad ces gsol to/ /bcom ldan 'das ji ltar na byang chub sems dpa' sems dpa' chen po 'jig rten gyi chos rnams las shin tu 'da'/</text></item>
<item><p>37b6</p><section>mdo sde</section><text>'jig rten gyi chos kyi nang na'ang gda' la 'jig rten gyi chos rnams kyis kyang mi gos/ 'jig rten gyi chos kyi 'jug pa yang rab tu 'tshal la 'jig rten gyi chos kyi 'jug par yang mi mchi/ 'jig rten gyi chos</text></item>
<item><p>37b7</p><section>mdo sde</section><text>kyi 'jug pas kyang sems can rnams 'jig rten gyi chos las yongasu thar bar bgyid/ 'jig rten gyi chos kyi mnyam pa nyid kyang thob la 'jig rten na yang rnam par spyod cing 'jig rten gyi chos rnams kyang rnam par</text></item>
<item><p>37b8</p><section>mdo sde</section><text>'jig par mi bgyid pa lags/ de nas bcom ldan 'das kyis tshangs pa khyad par sems la tshigasu bcad pa dag gis slar bka' stsal pa/ 'jig rten phung por ngas bshad de/ /'jig rten dag ni 'di la gnas/ /</text></item>
<item><p>38a1</p><section>mdo sde</section><text>'di la gnas par ma byas na/ /'jig rten chos las rnam par grol/ /byang chub sems dpa' mkhas pa der/ /'jig rten rang bzhin nyid shes nas/ /phung po rnams dang rab ldan yang / /'jig</text></item>
<item><p>38a2</p><section>mdo sde</section><text>rten chos dang ldan pa yi/ /rnyed pa dang ni ma rnyed dang / /de bzhin grags dang ma grags dang / /bstod smad bde dang sdug bsngal dang / /de dag gis ni 'jig rten skyong / /shes rab chen po brten de rnams/ /'jig</text></item>
<item><p>38a3</p><section>mdo sde</section><text>rten chos rnams rab rtogs shing / /'jig rten 'jig pa mthong nas ni/ /'di dag la yang g.yo mi 'gyur/ /rnyed pas thos par mi sems te/ /ma rnyed pas kyang ngoms pa med/ /ri rab bzhin du mthu</text></item>
<item><p>38a4</p><section>mdo sde</section><text>brtan pa/ /rnam pa kun tu gnod mi 'gyur/ /de bzhin grags dang ma grags kyang / /rtag tu mtshungs par 'gyur ba yin/ /bde dang sdug bsngal bstod smad la/ /mnyam pa nyid du gnas par 'gyur/ /</text></item>
<item><p>38a5</p><section>mdo sde</section><text>'jig rten 'di ni gnyis las byung / /phyin ci log las kun tu langs/ /de phyir 'jig rten 'gro rtogs nas/ /mkhas pa rnams ni 'gro med 'gro/ /'jig rten 'di 'gro gang yin pa/ /'gro ba de ni de dag</text></item>
<item><p>38a6</p><section>mdo sde</section><text>shes/ /de phyir 'jig rten 'gror zhugs nas/ /mi bde ba las skye bo 'grol/ /dpa' bo de dag 'jig rten spyod/ /pad mo bzhin du chags pa med/ /chos kyi dbyings la rab gnas nas/ /'jig rten</text></item>
<item><p>38a7</p><section>mdo sde</section><text>dag kyang 'jig mi byed/ /'jig rten chos nyid mi shes par/ /'jig rten gang la spyod pa yang / /'jig rten mtshan nyid shes nas ni/ /mkhas pa de dag nyid na spyod/ /'jig rten 'jig mkha'i mtshan nyid</text></item>
<item><p>38a8</p><section>mdo sde</section><text>de/ /namakha' la yang mtshan nyid med/ /de dag de yi 'gro rig nas/ /'jig rten chos kyis gos pa med/ /ji ltar 'jig rten rab shes pa/ /de bzhin srog chags rnams la smra/ /chos kyi rang bzhin shes</text></item>
<item><p>38b1</p><section>mdo sde</section><text>nas ni/ /'jig rten dag kyang 'jig mi byed/ /phung po rnams la rang bzhin med/ /'di ni 'jig rten chos nyid do/ /gang rnams de ltar mi shes pa/ /de dag rtag tu 'jig rten gnas/ /</text></item>
<item><p>38b2</p><section>mdo sde</section><text>ma skyes pa dang ma byung bar/ /gang gi phung po kun shes pa/ /de dag 'jig rten spyod 'gyur yang / /'jig rten 'di la 'ang mi gnas so/ /'jig rten chos rnams mi shes shing / /'du shes gnyis la</text></item>
<item><p>38b3</p><section>mdo sde</section><text>gang gnas pa/ /'di bden 'di ni brdzun no zhes/ /mi mkhas de dag rtsod par 'gyur/ /'di ltar 'jig rten chos rnams kyi/ /yang dag chos nyid ngas shes pas/ /nga ni 'jig rten rnams dang yang / /</text></item>
<item><p>38b4</p><section>mdo sde</section><text>nam kyang rtsod par mi byed do/ /rtsod pa med pa'i chos 'di ni/ /sangs rgyas kun gyis bshad pa ste/ /'jig rten mnyam pa nyid shes na/ /'di la bden pa'am brdzun pa med/ /brdzun pa 'am yang na</text></item>
<item><p>38b5</p><section>mdo sde</section><text>bden pa zhig /bstan pa la ni rnyed gyur na/ /mthar 'dzin par ni de 'gyur te/ /mu stegs can dang khyad par med/ /gang phyir chos rnams yang dag min/ /bden pa dang ni brdzun pa med/ /de phyir 'jig rten</text></item>
<item><p>38b6</p><section>mdo sde</section><text>'das pa'i chos/ /ngas 'di gnyisu med par bshad/ /'jig rten chos nyid ji lta bar/ /gang gi 'jig rten 'di shes pa/ /mkhas pa de dag bden pa 'am/ /brdzun pa'i lta ba 'ang mi 'dzin to/ /namakha'</text></item>
<item><p>38b7</p><section>mdo sde</section><text>lta bur rnam dag par/ /gang gi 'jig rten 'di shes pa/ /grags pa chen po'i 'jig rten gyi/ /snang ba lta bur gyur pa yin/ /nga nyid kyis ni mthong ba ltar/ /de ltar gang gis 'jig rten mthong / /phyogs</text></item>
<item><p>38b8</p><section>mdo sde</section><text>dang phyogs mtshams gang bzhugs pa/ /rdzogs pa'i sangs rgyas de dag gzigs/ /chos rnams ngo bo nyid med par/ /brten pa'i chos rnams rab tu shes/ /gang dag 'jig rten bshis pa ni/ /de dag chos nyid</text></item>
<item><p>39a1</p><section>mdo sde</section><text>shes pa yin/ /gang rnams chos nyid rab shes pa/ /de dag stong pa nyid de shes/ /gang rnams stong nyid rab shes pa/ /de yi 'dren pa de rnams mthong / /gang rnams 'jig rten bstan pa 'di/ /</text></item>
<item><p>39a2</p><section>mdo sde</section><text>rna lam grags par 'gyur ba ni/ /de dag 'jig rten spyod mod kyi/ /'jig rten 'di la gnos ma yin/ /lta la gnas pa gang su dag /gzhan gyi sa ni 'di ma yin/ /'jig rten du na spyod byed kyang / /'jig rten</text></item>
<item><p>39a3</p><section>mdo sde</section><text>'di la gnas pa med/ /sangs rgyas mya ngan 'das nas kyang / /gang rnams bzod pa 'dir mos pa/ /de bzhin gshegs pa chos kyi sku/ /rdzogs pa'i sangs rgyas de la bzhugs/ /gang gis tshul 'di</text></item>
<item><p>39a4</p><section>mdo sde</section><text>shes pa ni/ /des ni nga yi chos bzung ste/ /de yi nga la rtag tu mchod/ /de dag 'jig rten ston pa'o/ /gang zhig 'jig rten bstan pa 'di/ /rna lam grags par gyur pa ni/ /sdig can bdud kyi de dag la/ /</text></item>
<item><p>39a5</p><section>mdo sde</section><text>glags kyang rnyed par mi 'gyur ro/ /gang gis rnam pa 'di shes pa/ /de dag phyug cing longs spyod che/ /de dag sbyin la rtag par dga'/ /de dag tshul khrims phun sum tshogs/ /gang gis 'jig rten 'di</text></item>
<item><p>39a6</p><section>mdo sde</section><text>shes pa/ /de dag bzod pa'i stobs ldan pa/ /de dag brtson 'grus rtogs par rig /mkhas pa de dag bsam gtan dga'/ /gang gis rnam pa 'di shes pa/ /de dag ting 'dzin phun sum tshogs/ /de dag nye bar</text></item>
<item><p>39a7</p><section>mdo sde</section><text>zhi la dga'/ /bstan pa de dag shes rab 'phags/ /gang na 'di 'dra grags pa yi/ /phyogs de sangs rgyas stong ma yin/ /sems dpa' chen po ring mi thog /byang chub snying por 'gro bar 'gyur/ /gang rnams</text></item>
<item><p>39a8</p><section>mdo sde</section><text>'jig rten bstan pa 'di/ /rna lam grags par 'gyur ba dag /g.yon can bdud rnams bcom nas ni/ /byang chub mchog tu rdzogs 'tshang rgya/ /de nas bcom ldan 'das kyis tshangs pa khyad par sems la 'di</text></item>
<item><p>39b1</p><section>mdo sde</section><text>skad ces bka' stsal to/ /tshangs pa de bzhin gshegs pa 'jig rten gyi yul las 'das pas 'jig rten dang / 'jig rten kun 'byung ba dang / 'jig rten 'gog pa dang / 'jig rten 'gog par 'gro</text></item>
<item><p>39b2</p><section>mdo sde</section><text>ba'i lam du 'dogs so/ /tshangs pa de la 'jig rten zhes bya ba ni phung po lnga rnams so/ /gang de la chags pa de ni 'jig rten kun 'byung ba'o/ /gang phung po rnams kyi zad pa dang 'gag pa de ni 'jig rten 'gag pa'o/ /</text></item>
<item><p>39b3</p><section>mdo sde</section><text>gang phung po rnams tshol ba dang mi tshol ba gnyisu med pa de ni lam mo/ /gzhan yang tshangs pa phung po rnams phung po rnams shes tha dad du 'dogs pa la smra ba dang / smra bar lta ba 'di ni 'jig rten no/ /gang lta ba de'i</text></item>
<item><p>39b4</p><section>mdo sde</section><text>rjes su 'brang ba 'di ni 'jig rten kun 'byung ba'o/ /gang lta ba de ji lta ba bzhin du mtshan nyid 'gag pa de ni 'jig rten 'gag pa zhes bya'o/ /lam gang gis lta ba de dag mi 'dzin pa de ni 'jig rten 'gog par 'gro ba'i</text></item>
<item><p>39b5</p><section>mdo sde</section><text>lam ste/ tshangs pa ngas 'di la bsam nas nga ni lus 'dom gang ba 'di la 'jig rten dang / 'jig rten kun 'byung ba dang / 'jig rten 'gag pa dang / 'jig rten 'gag par 'gro ba'i lam du 'dogaso zhes tshig de</text></item>
<item><p>39b6</p><section>mdo sde</section><text>skad bshad do/ /de nas bcom ldan 'das la tshangs pa khyad par sems kyis 'di skad ces gsol to/ /bcom ldan 'das de bzhin gshegs pas gang 'di 'phags pa'i bden pa bzhi bstan na/ bcom ldan 'das</text></item>
<item><p>39b7</p><section>mdo sde</section><text>'phags pa rnams kyi bden pa gang lags/ bcom ldan 'das kyis bka' stsal pa/ tshangs pa 'di ni sdug bsngal ba'o zhes bya ba de ni 'phags pa rnams kyi bden pa ma yin no/ /tshangs pa 'di ni sdug bsngal</text></item>
<item><p>39b8</p><section>mdo sde</section><text>kun 'byung ba'o/ /'di ni sdug bsngal 'gog pa'o/ /'di ni sdug bsngal 'gog par 'gro ba'i lam mo zhes bya ba de ni 'phags pa rnams kyi bden pa ma yin no/ /de ci'i phyir zhe na/ tshangs pa 'di ni sdug bsngal ba</text></item>
<item><p>40a1</p><section>mdo sde</section><text>zhes bya ba ci ste 'phags pa rnams kyi bden pa yin du zin na/ de ni byol song ba lang dang / bong bu dang / sems can dmyal ba pa thams cad kyi yang 'phags pa'i bden par 'gyur ro/ /de ci'i phyir zhe</text></item>
<item><p>40a2</p><section>mdo sde</section><text>na/ 'di ltar de dag ni sdug bsngal ba'i tshor ba rnams myong ngo / /tshangs pa 'di ni sdug bsngal kun 'byung ba zhes bya ba de ji ste/ 'phags pa rnams kyi bden pa yin du zin na de ni gang 'gro ba rnamasu 'byung</text></item>
<item><p>40a3</p><section>mdo sde</section><text>ba'i 'gro ba thams cad du skyes pa'i sems can rnams kyi yang 'phags pa'i bden par 'gyur ro/ /'di ni 'gog pa'o zhes bya ba de ji ste 'phags pa'i bden pa yin du zin na/ de ni gang rnams dngos po</text></item>
<item><p>40a4</p><section>mdo sde</section><text>bshigs pas mya ngan las 'das pa tshol ba dang 'gog par lta bar ltung ba chad par smra ba thams cad la yang 'phags pa'i bden par 'gyur ro/ /'di ni lam mo zhes bya ba de ci ste 'phags pa rnams kyi bden</text></item>
<item><p>40a5</p><section>mdo sde</section><text>pa yin du zin na/ 'di ni 'dus byas kyi 'du byas las 'byung bar tshol ba 'dus byas lam du dmigs pa thams cad la yang 'phags pa'i bden par 'gyur te/ de bas na tshangs pa rnam grangs 'dis ji</text></item>
<item><p>40a6</p><section>mdo sde</section><text>ltar sdug bsngal ba dang / kun 'byung ba dang / 'gog pa dang / lam rnams 'phags pa rnams kyi bden pa ma yin par khyod kyis rig par bya'o/ /de lta mod kyi tshangs pa gang sdug bsngal mi skye ba de ni 'phags</text></item>
<item><p>40a7</p><section>mdo sde</section><text>pa rnams kyis bden pa'o/ /gang kun 'byung ba la mi 'jug pa 'di ni 'phags pa rnams kyi bden pa'o/ /gang chos thams cad shin tu 'gag pa la mi skye mi 'gog pa 'di ni 'phags pa rnams kyi bden pa'o/ /</text></item>
<item><p>40a8</p><section>mdo sde</section><text>gang chos thams cad la mnyam pa nyid dang gnyis su med pa'i lam sgom pa 'di ni 'phags pa rnams kyi bden pa'o/ /tshangs pa gang bden pa bden pa zhes bya ba ni gang bden pa yang ma yin/ brdzun pa yang ma yin</text></item>
<item><p>40b1</p><section>mdo sde</section><text>pa'o/ /brdzun pa gang zhe na/ bdag tu 'dzin pa dang / sems can du 'dzin pa dang / srog tu 'dzin pa dang / gang zag tu 'dzin pa dang / chad par 'dzin pa dang / rtag par 'dzin pa dang / 'byung bar 'dzin</text></item>
<item><p>40b2</p><section>mdo sde</section><text>pa dang / 'jig par 'dzin pa dang / skye bar 'dzin pa dang / 'gag par 'dzin pa dang / 'khor bar 'dzin pa dang / mya ngan las 'das par 'dzin pa de ni brdzun pa zhes bya'o/ /gang 'dzin pa 'di dag la mi</text></item>
<item><p>40b3</p><section>mdo sde</section><text>'dzin cing mchog tu mi snyems pa 'di ni bden pa zhes bya'o/ /sdug bsngal yongasu shes pa zhes bya ba ni brdzun no/ /kun 'byung ba rab tu spong ngo zhes bya ba ni brdzun no/ /'gog pa mngon du bya'o zhes bya ba ni</text></item>
<item><p>40b4</p><section>mdo sde</section><text>brdzun no/ /lam sgom mo zhes bya ba ni brdzun no/ /de ci'i phyir zhe na/ de dag ni sangs rgyas kyis bka' stsal pa'i dran pa las nyams pa yin te/ de'i phyir brdzun pa zhes bya'o/ /sangs rgyas kyis bka'</text></item>
<item><p>40b5</p><section>mdo sde</section><text>stsal pa'i dran pa zhes bya ba gang zhe na/ gang chos thams cad la mi dran zhing yid la mi byed pa 'di ni sangs rgyas kyis bka' stsal pa'i dran pa zhes bya ste/ gang dran pa de la gnas pa de ni mtshan ma thams cad la</text></item>
<item><p>40b6</p><section>mdo sde</section><text>mi gnas pa'o/ /gang mtshan ma thams cad la mi gnas pa de ni yang dag pa'i mtha' la gnas pa'o/ /gang yang dag pa'i mtha' la gnas pa de ni yid mi gnas pa'o/ /gang mi gnas pa de ni bden par smra ba yang</text></item>
<item><p>40b7</p><section>mdo sde</section><text>ma yin/ brdzun par smra ba yang ma yin te/ de'i phyir tshangs pa rnam grangs 'dis gang la bden pa'ang med/ brdzun pa 'ang med pa de ni/ 'phags pa rnams kyi bden pa yin par rig par bya'o/ /tshangs pa bden pa</text></item>
<item><p>40b8</p><section>mdo sde</section><text>zhes bya ba de ni nam yang mi bden pa ma yin te/ de bzhin gshegs pa rnams skyes kyang rung / ma skyes kyang rung chos kyi dbyings 'di ni gnas pa'o/ /de bzhin du 'khor ba dang / de bzhin du mya ngan las 'das pa yang</text></item>
<item><p>41a1</p><section>mdo sde</section><text>rtag tu rgyun mi chad par 'phags pa rnams kyi bden pa'o/ /de ci'i phyir zhe na/ tshangs pa 'khor ba spang ba'i phyir 'phags pa rnams kyi bden pa ma yin/ mya ngan las 'das pa thob par bya ba'i phyir yang 'phags</text></item>
<item><p>41a2</p><section>mdo sde</section><text>pa rnams kyi bden pa ma yin te/ tshangs pa gang dag gis 'phags pa'i bden pa bzhi po 'di rnams de ltar mngon par rtogs pa mngon du byas pa de dag ni bden par smra ba yin no/ /yang tshangs pa ma 'ongs pa'i dus na dge slong /</text></item>
<item><p>41a3</p><section>mdo sde</section><text>lus ma sgom pa/ sems ma sgom pa/ tshul khrims ma sgom pa/ shes rab ma sgom pa kha cig 'byung ste/ de dag ni sdug bsngal skye ba la sdug bsngal 'phags pa'i bden pa zhes smra bar 'gyur ro/ /kun 'byung ba'i</text></item>
<item><p>41a4</p><section>mdo sde</section><text>phyir kun 'byung ba 'phags pa'i bden pa zhes smra bar 'gyur ro/ /dngos po 'jig pa'i phyir 'gog pa 'phags pa'i bden pa zhes smra bar 'gyur ro/ /lam gyis 'byung ba'i phyir lam 'phags pa'i bden pa gnyis su smra bar</text></item>
<item><p>41a5</p><section>mdo sde</section><text>'gyur te/ skyes bu blun po de dag ni nyan thos mu stegs can zhes ngas bshad do/ /gang rnams dngos po 'jig pas 'gog pa 'phags pa'i bden pa'o zhes smra bar 'gyur ba de dag ni lam log par zhugs pa yin te/ nga yang de</text></item>
<item><p>41a6</p><section>mdo sde</section><text>dag gi ston pa ma yin/ de dag kyang nga'i nyan thos ma yin no/ /tshangs pa ltos shig nga byang chub kyi snying por 'dug nas bden pa 'am/ brdzun pa zhes bya ba khong du ma chud do/ /chos gang ngas khong du ma chud pa'i chos de de bzhin gshegs</text></item>
<item><p>41a7</p><section>mdo sde</section><text>pa gzhan la ston par mdzad dam/ 'chad par mdzad dam/ gsol pa/ bcom ldan 'das de lta ma lags so/ /bcom ldan 'das kyis bka' stsal pa/ de bzhin gshegs pa rnams kyis byang chub ni mi dmigs pa ste/</text></item>
<item><p>41a8</p><section>mdo sde</section><text>ma zin pa srid pa'i 'gro ba thams cad dang bral ba'o/ /de nas bcom ldan 'das la tshangs pa khyad par sems kyis 'di skad ces gsol to/ /bcom ldan 'das ci ste ji ste de bzhin gshegs pa byang chub kyi snying po la zhugs nas/</text></item>
<item><p>41b1</p><section>mdo sde</section><text>chos gang yang ma dmigs na/ ji mngon par brtags pas de bzhin gshegs pa byang chub brnyes shing yang dag par rdzogs par sangs rgyas zhes bgyi/ bcom ldan 'das kyis bka' stsal pa/ tshangs pa 'di ci snyam du</text></item>
<item><p>41b2</p><section>mdo sde</section><text>sems/ gang ngas 'dus byas sam 'dus ma byas kyi chos bshad pa 'di dag de bzhin nam de lta ma yin/ gsol pa/ bcom ldan 'das ma mchis pa lags so/ /bde bar gshegs pa ma mchis so/ /bcom ldan 'das kyis</text></item>
<item><p>41b3</p><section>mdo sde</section><text>bka' stsal pa/ tshangs pa chos gang rnams med pa de dag yod dam/ 'on te med gsol pa/ bcom ldan 'das gang ma mchis pa de ni mchis pa 'am ma mchis pa zhes mi bgyi'o/ /bcom ldan 'das kyis bka' stsal pa/</text></item>
<item><p>41b4</p><section>mdo sde</section><text>chos gang yang yod pa yang ma yin/ med pa yang ma yin pa de la mngon par rdzogs par byang chub pa gang yod dam/ gsol pa/ bcom ldan 'das de la mngon par rdzogs par byang chub pa gang yang ma mchis so/ /bcom ldan 'das</text></item>
<item><p>41b5</p><section>mdo sde</section><text>kyis bka' stsal pa/ tshangs pa de ltar de bzhin gshegs pa byang chub kyi snying po la zhugs nas med pa phyin ci log las byung ba'i kun nas nyon mongs pa shin tu rang bzhin gyis mi skye ba'i ngo bo nyid du mkhyen te/ ji ltar shin tu</text></item>
<item><p>41b6</p><section>mdo sde</section><text>mi mkhyen pa yang shin tu rnam par mi dmigs pa de ltar mkhyen to/ /de ci'i phyir zhe na/ tshangs pa ngas 'di ltar chos gang yang mngon par sangs rgyas pa de ni ma mthong / ma thos/ mi dran/ ma rtogs/ rnam par mi rig cing /</text></item>
<item><p>41b7</p><section>mdo sde</section><text>gzung ba yang med/ sbyar ba yang med/ brjod du yang med/ rjesu sbyor ba yang med/ yul thams cad las 'das pa/ smrar med pa/ rab tu smrar med pa/ dpyod pa med pa/ rtogs par mi rung ba/ yi ge med pa/</text></item>
<item><p>41b8</p><section>mdo sde</section><text>tshig gi lam med pa/ rnam par rig pa med pa yin te/ tshangs pa de ltar chos gang namakha' dang 'dra ba'i chos de mngon par rtogs par 'dod dam/ gsol pa bcom ldan 'das de ma lags so/ /bcom ldan 'das sangs rgyas</text></item>
<item><p>42a1</p><section>mdo sde</section><text>bcom ldan 'das rnams kyis thugs rje chen po bsam gyis mi khyab pa'i chos dang ldan te/ de ltar rab tu zhi ba'i chos mngon par sangs rgyas nas yi ge dang nges pa'i tshig gis gzhan dag la go bar mdzad pa ngo mtshar</text></item>
<item><p>42a2</p><section>mdo sde</section><text>to/ /bcom ldan 'das gang de bzhin gshegs pas bstan pa'i chos la mngon par dad pa'i sems can de dag ni dge ba'i rtsa ba ngan ngon dang ldan pa ma lags so/ /de ci'i slad du zhe na/ bcom ldan 'das chos 'di ni 'jig rten</text></item>
<item><p>42a3</p><section>mdo sde</section><text>thams cad dang mi mthun pa'o/ /bka' stsal pa/ tshangs pa ji ltar 'jig rten thams cad dang mi 'thun pa yin/ gsol pa bcom ldan 'das ji ltar 'jig rten ni bden pa la mngon par chags na/ chos 'di ni bden pa</text></item>
<item><p>42a4</p><section>mdo sde</section><text>yang ma lags/ brdzun pa yang ma lags so/ /'jig rten ni chos la mngon par chags na chos 'di ni chos kyang ma lags/ chos ma lags pa 'ang ma lags so/ /'jig rten ni mya ngan las 'das pa la chags</text></item>
<item><p>42a5</p><section>mdo sde</section><text>na/ chos 'di la ni 'khor ba yang ma mchis/ mya ngan las 'das pa yang ma mchis so/ /'jig rten ni dge ba la mngon par chags na 'di ni dge ba yang ma mchis/ mi dge ba yang ma mchis so/ /'jig rten ni bde</text></item>
<item><p>42a6</p><section>mdo sde</section><text>ba la mngon par chags na/ 'di la ni bde ba yang ma mchis/ sdug bsngal ba yang ma mchis so/ /'jig rten ni sang+yas 'byung ba la mngon par chags na 'di la sangs rgyas 'byung ba yang ma mchis/ mya ngan las 'das</text></item>
<item><p>42a7</p><section>mdo sde</section><text>pa yang ma mchis so/ /chos bstan kyang de brjod du ma mchis pa'o/ /dge 'dun bstan kyang 'dus ma bgyis pa'o/ /de'i slad du chos 'di ni 'jig rten thams cad dang mi mthun pa lags so/ /bcom ldan 'das 'di lta</text></item>
<item><p>42a8</p><section>mdo sde</section><text>ste dper na/ me dang chu/ chu dang me'i gnas 'di ni mi mthun pa'o/ /de bzhin du nyon mongs pa dang byang chub 'am/ byang chub dang nyon mongs pa ni mi mthuno pa'o/ /de ci'i slad du zhe na/ nyon mongs pa ma mchis par de bzhin</text></item>
<item><p>42b1</p><section>mdo sde</section><text>gshegs pas mngon par sangs rgyas so/ /bshad kyang snang ba'i gzugs ma lags/ kun mkhyen kyang rnam par mkhyen pa ma mchis/ bsgom kyang gnyisu ma bgyis/ mngon du bgyis kyang thob par</text></item>
<item><p>42b2</p><section>mdo sde</section><text>ma mchis/ mya ngan las bzlas kyang zhi ba yang ma mchis te/ bcom ldan 'das rigs kyi bu 'am rigs kyi bu mo gang rnams chos kyi tshul gyi rnam pa 'di la mos pa de dag ni lta bar gyur pa thams cad las rnam</text></item>
<item><p>42b3</p><section>mdo sde</section><text>par grol bar 'gyur ro/ /de bzhin gshegs pa la bsnyen bkur bgyis shing sngon gyi rgyal ba la lhag par bgyi ba bgyis pa lags so/ /de dag dge ba'i bshes gnyen gyis yongasu bzung ba lags so/ /de dag dge ba'i</text></item>
<item><p>42b4</p><section>mdo sde</section><text>rtsa ba 'bar ba'i slad du rgya chen po las mos par 'gyur ro/ /de dag de bzhin gshegs pa'i mdzod 'chang ba'i slad du gter rab tu rnyed par 'gyur ro/ /de dag legs par bgyi ba'i las bgyid pa'i slad du las kyi mtha' shin</text></item>
<item><p>42b5</p><section>mdo sde</section><text>tu 'thun par 'gyur ro/ /de dag sangs rgyas kyi rigs 'dzin pa'i slad du rigs btsun par 'gyur ro/ /de dag nyon mongs pa thams cad yongasu btang ba'i slad du gtong ba chen po dang ldan par 'gyur ro/ /de dag tshul khrims</text></item>
<item><p>42b6</p><section>mdo sde</section><text>kyi stobs dang ldan par 'gyur te/ nyon mongs pa'i stobs can ma lags/ lus srog bor ba'i slad du de dag bzod pa'i stobs can du 'gyur ro/ /de dag yid yongs su skyo ba ma mchis pa'i slad du brtson 'grus kyi</text></item>
<item><p>42b7</p><section>mdo sde</section><text>stobs can du 'gyur ro/ /de dag sdig pa'i las bsregs pa'i slad du bsam gtan gyi stobs can du 'gyur ro/ /de dag sdig par lta ba rnams dang bral ba'i slad du shes rab gyi stobs can du 'gyur ro/ /de dag bdud rnams</text></item>
<item><p>42b8</p><section>mdo sde</section><text>kyis rab tu thub par dka' bar 'gyur ro/ /de dag phyir rgol ba rnams kyis mi rdzi bar 'gyur ro/ /de dag de bzhin gshegs pa rnams la mi slu bar 'gyur ro/ /de dag chos kyi rang bzhin ston pa la mkhas pa'i slad du yang</text></item>
<item><p>43a1</p><section>mdo sde</section><text>dag par smra bar 'gyur ro/ /de dag don dam pa'i chos ston pa'i slad du bden par smra bar 'gyur ro/ /de bzhin gshegs pa rnams kyis yongasu bzung bar 'gyur ro/ /de dag 'grogs na bde ba'i slad du des</text></item>
<item><p>43a2</p><section>mdo sde</section><text>par 'gyur ro/ /de dag 'phags pa'i nor rnams kyi nor dang ldan par 'gyur ro/ /de dag 'phags pa'i rigs rnams kyis mchog 'tshal bar 'gyur ro/ /gso sla zhing dgang sla bar 'gyur ro/ /de dag pha rol tu</text></item>
<item><p>43a3</p><section>mdo sde</section><text>mchi ba'i slad du dbugs 'byin pa thob par 'gyur ro/ /de dag ma rgal ba rnams sgrol bar 'gyur ro/ /de dag ma grol ba rnams grol bar bgyid par 'gyur ro/ /de dag dbugs 'byin pa ma mchis pa rnams kyi</text></item>
<item><p>43a4</p><section>mdo sde</section><text>dbugs 'byin par 'gyur ro/ /yongasu mya ngan las ma 'das pa rnams yongasu mya ngan las zlo bar 'gyur ro/ /de dag lam ston par 'gyur ro/ /de dag mya ngan las 'das pa ston par 'gyur ro/ /de dag sman</text></item>
<item><p>43a5</p><section>mdo sde</section><text>thams cad yongs su 'tshal ba'i slad du sman pa rnams kyi rgyal por 'gyur ro/ /de dag nad thams cad rab tu zhi bar bgyid pa'i slad du sman lta bur 'gyur ro/ /de dag ye shes kyi stobs dang ldan par 'gyur ro/ /</text></item>
<item><p>43a6</p><section>mdo sde</section><text>de dag mthus spro ba dang ldan par 'gyur ro/ /de dag gzhan gyi dring la mi 'jog pa'i slad du rtsal dang ldan par 'gyur ro/ /de dag 'jigs pas spu ldang ba ma mchis pa'i slad du seng ge lta bur 'gyur ro/ /de dag cang shes</text></item>
<item><p>43a7</p><section>mdo sde</section><text>pa'i slad du ba glang lta bur 'gyur ro/ /de dag sems rab tu dul ba'i slad du glang po cher 'gyur ro/ /de dag 'khor mang po yongasu sdud pa'i slad du khyu mchog tu 'gyur ro/ /de dag bdud dang phyir rgol ba rnams rab tu bcom pa'i slad</text></item>
<item><p>43a8</p><section>mdo sde</section><text>du dpa' bor 'gyur ro/ /de dag 'khor gyis 'jigs pa ma mchis pa'i slad du brtan par 'gyur ro/ /de dag mi 'jigs pa thob pa'i slad du mi thub par 'gyur ro/ /de dag bden pa bstan pa rnams la 'jigs pa ma mchis par</text></item>
<item><p>43b1</p><section>mdo sde</section><text>'gyur ro/ /de dag dkar po'i phyogs yongasu rgyas pa'i slad du zla ba dang mtshungs par 'gyur ro/ /de dag shes rab kyi snang bar bgyid pas nyi ma lta bur 'gyur ro/ /de dag mun pa chen po dang bral ba'i slad du</text></item>
<item><p>43b2</p><section>mdo sde</section><text>sgron ma lta bur 'gyur ro/ /de dag mdza' ba dang khong khro ba ma mchis pa'i slad du gzhi rten lta bur 'gyur ro/ /de dag sems can thams cad nye bar 'tsho ba'i slad du sa dang mtshungs par 'gyur ro/ /de dag chos thams cad</text></item>
<item><p>43b3</p><section>mdo sde</section><text>la mi gnas pa'i slad du rlung dang mtshungs par 'gyur ro/ /de dag nyon mongs pa'i dri ma thams cad 'khru ba'i slad du chu dang mtshungs par 'gyur ro/ /de dag rlom sems thams cad yang dag par 'joms pa'i slad du me dang</text></item>
<item><p>43b4</p><section>mdo sde</section><text>mtshungs par 'gyur ro/ /de dag bskyod mi nus pa'i slad du ri rab dang mtshungs par 'gyur ro/ /de dag lhag pa'i bsam pa brtan zhing mi phyed pa'i slad du rdo rje ltar sra ba'i khor yug gi ri lta bur 'gyur ro/ /de dag phal gyi</text></item>
<item><p>43b5</p><section>mdo sde</section><text>rgol ba thams cad kyis gdul dka' bar 'gyur ro/ /de dag nyan thos dang / rang sangs rgyas thams cad kyis gting dpag dka' bar 'gyur ro/ /de dag chos rin po che thams cad 'du ba'i slad du rgya mtsho lta bur 'gyur ro/ /</text></item>
<item><p>43b6</p><section>mdo sde</section><text>de dag nyon mongs pa thams cad bas pa'i slad du gter dang 'dra bar 'gyur ro/ /de dag chos yongasu tshol bas chog mi shes par 'gyur ro/ /de dag shes rab kyis ngom par 'gyur ro/ /de dag chos kyi 'khor lo rab tu bskor bas</text></item>
<item><p>43b7</p><section>mdo sde</section><text>rgyal po dang mtshungs par 'gyur ro/ /de dag gzugs 'dzin pa'i slad du brgya byin dang mtshungs par 'gyur ro/ /de dag dbang bsgyur ba'i slad du tshangs pa dang mtshungs par 'gyur ro/ /de dag chos mngon par sgrogs pa'i slad du</text></item>
<item><p>43b8</p><section>mdo sde</section><text>sprin dang 'dra bar 'gyur ro/ /de dag bdud rtsi'i char rab tu 'bebs pa'i slad du char dang 'dra bar 'gyur ro/ /de dag dbang po dang stobs dang / byang chub kyi yan lag rnams rnam par 'phel bar bgyid par 'gyur ro/ /de dag 'khor</text></item>
<item><p>44a1</p><section>mdo sde</section><text>ba'i 'dam las rgal bar 'gyur ro/ /de dag sangs rgyas kyi ye shes la zhugs par 'gyur ro/ /de dag sangs rgyas kyi byang chub la nye bar 'gyur ro/ /de dag blos mnyam pa ma mchis par 'gyur ro/ /de dag thos</text></item>
<item><p>44a2</p><section>mdo sde</section><text>pas mi mnyam pa dang mnyam par 'gyur ro/ /de dag gzhal ba las 'das pa'i slad du mtshungs pa ma mchis par 'gyur ro/ /de dag spobs pas thog pa ma mchis par 'gyur ro/ gzung rab tu thob pa'i slad du dran pa dang ldan</text></item>
<item><p>44a3</p><section>mdo sde</section><text>par 'gyur ro/ /de dag don rtogs pa'i slad du 'brang bas rtogs pa dang ldan par 'gyur ro/ /de dag chos la tshul bzhin du so sor rtogs pa'i slad du blo gros dang ldan par 'gyur ro/ /de dag sems can gyi bsam pa rnams</text></item>
<item><p>44a4</p><section>mdo sde</section><text>la mkhas par 'gyur ro/ /de dag 'jig rten la phan par bgyi ba'i slad du brtson par 'gyur ro/ /de dag 'jig rten las 'phags par 'gyur ro/ /de dag pad mo lta bur mi chags par 'gyur ro/ /de dag 'jig rten gyi chos</text></item>
<item><p>44a5</p><section>mdo sde</section><text>rnams kyis yongasu ma zin par 'gyur ro/ /de dag mkhas pa rnams dga' bar 'gyur ro/ /de dag mang du thos pa rnams kyis cher bkur bar 'gyur ro/ /de dag rig pa rnams kyis ri mo bgyi bar 'gyur ro/ /de dag lha dang</text></item>
<item><p>44a6</p><section>mdo sde</section><text>mi rnams kyis mchod par 'gyur ro/ /de dag 'jig rten rnams kyis phyag bgyi bar 'gyur ro/ /de dag 'phags pa rnams kyi bkur sti bgyi bar 'gyur ro/ /de dag nyan thos dang / rang sangs rgyas rnams kyis</text></item>
<item><p>44a7</p><section>mdo sde</section><text>smon par bgyid par 'gyur ro/ /de dag nye tsher spyod pa la re ba ma mchis par 'gyur ro/ /de dag chags pa ma mchis pa'i slad du tshul mi 'chos par 'gyur ro/ /de dag spyod lam mdzes par 'gyur ro/ /de dag gzugs lta na sdug</text></item>
<item><p>44a8</p><section>mdo sde</section><text>par 'gyur ro/ /de dag gzi brjid kyis yid chags par 'gyur ro/ /de dag mtshan rnams kyis brgyan par 'gyur ro/ /de dag dpe byad bzang po rnams kyis rnam par spras par 'gyur ro/ /de dag sangs rgyas kyi rigs</text></item>
<item><p>44b1</p><section>mdo sde</section><text>yang dag par 'dzin par 'gyur ro/ /de dag chos kyi rigs yongasu srung bar 'gyur ro/ /de dag dge 'dun gyi rigs kun tu srung bar 'gyur ro/ /de dag ni sangs rgyas thams cad kyis gzigs so/ /de dag gis</text></item>
<item><p>44b2</p><section>mdo sde</section><text>spyan rab tu thob bo/ /de dag sangs rgyas kyi ye shesu lung bstan par 'gyur ro/ /de dag gi bzod pa gsum yongasu rdzogs par bgyis so/ /de dag byang chub kyi snying po yongasu rdzogs pa la gnas so/ /de dag gis bdud kyi</text></item>
<item><p>44b3</p><section>mdo sde</section><text>sde rab tu bcom mo/ /de dag thams cad mkhyen pa nyid thob bo/ /de dag chos kyi 'khor lo rab tu skor bar 'gyur ro/ /de dag bcom ldan 'das sangs rgyas kyis mdzad pa bgyid par 'gyur te/ bcom ldan 'das gang chos kyi</text></item>
<item><p>44b4</p><section>mdo sde</section><text>tshul zab mo 'di thos nas mi skrag mi dngang shin tu dngang bar mi 'gyur ba dang / gang de bzhin gshegs pa rnams kyis byang chub 'di ltar zab pa/ 'di ltar shes dka' ba/ 'di ltar blta dka' ba/ 'di ltar khong du chud par</text></item>
<item><p>44b5</p><section>mdo sde</section><text>dka' ba 'di thos nas mos par 'gyur ba dang / 'dzin par 'gyur ba dang / 'chang bar 'gyur ba dang / gzhan la yang rgyas par bgyid par 'gyur ba dang / chos 'di la rab tu zhugs shing gzhan yang nan tan la 'god par bgyid</text></item>
<item><p>44b6</p><section>mdo sde</section><text>pa'i skyes bu dam pa de dag gi bsngags pa bskal pa'am/ bskal pa las lhag par brjod cing yon tan yongasu bsgrags kyang bcom ldan 'das bdag gis skyes bu dam pa de dag gi yon tan mthar mi phyin to/ /bcom ldan</text></item>
<item><p>44b7</p><section>mdo sde</section><text>'das kyis bka' stsal pa/ tshangs pa khyod kyi skyes bu de dag gi bsngags pa'am yon tan ji tsam du shes/ tshangs pas gsol pa/ de bzhin gshegs pas zag pa ma mchis pa'i sangs rgyas kyi ye shes ji snyed pa</text></item>
<item><p>44b8</p><section>mdo sde</section><text>mkhyen pa dang / de dag gi yon tan de dag dang de las lhag par yang 'tshal bar bgyi ste/ gang de bzhin gshegs pas bshad pa'i don dang / tshig dang / yi ge zab mo rnams rtogs par rig pa dang / ldem po ngag 'tshar ba dang /</text></item>
<item><p>45a1</p><section>mdo sde</section><text>'thun par bgyid cing 'gal bar mi bgyid pa dang / yang dag par sbyor zhing sun 'byin par mi bgyid pa dang / don rtogs par rig cing yi ge'i phyir mi snyems pa de dag ni brjod pa gang gis de bzhin gshegs pa</text></item>
<item><p>45a2</p><section>mdo sde</section><text>rnams chos gsungs ba dang / ldem po ngag gang gis de bzhin gshegs pa chos gsungs ba dang / thabs gang dang / tshul gang dang / snying rje chen po gang gis de bzhin gshegs pa chos ston par nges pa'i tshig brjod</text></item>
<item><p>45a3</p><section>mdo sde</section><text>pa rab tu 'tshal to/ /tshangs pa byang chub sems dpa' gang la la de bzhin gshegs pa'i stobs lnga'i sbyor ba 'di shes na byang chub sems dpa' de ni sangs rgyas kyi mdzad pas sems can rnams la nye bar gnas pa zhes bya'o/ /</text></item>
<item><p>45a4</p><section>mdo sde</section><text>gsol pa/ bcom ldan 'das de bzhin gshegs pa'i stobs lnga'i sbyor ba gang lags/ bcom ldan 'das kyis bka' stsal pa/ chos smra ba dang / ldem po ngag du smra ba bstan pa dang / thabs kyi chos la mos par byed</text></item>
<item><p>45a5</p><section>mdo sde</section><text>pa dang / tshul nye bar bstan pa dang / snying rje chen po'i rjesu 'jug pa ste/ tshangs pa 'di dag ni gang nyan thos dang rang sangs rgyas thams cad kyi sa ma yin par de bzhin gshegs pa'i stobs lnga'i sbyor ba'o/ /gsol</text></item>
<item><p>45a6</p><section>mdo sde</section><text>pa/ bcom ldan 'das gsungs gang gis de bzhin gshegs pa chos rnams gsungs/ bcom ldan 'das kyis bka' stsal pa/ tshangs pa 'das pa smra ba dang / ma 'ongs pa smra ba dang / da ltar byung ba smra ba dang /</text></item>
<item><p>45a7</p><section>mdo sde</section><text>kun nas nyon mongs pa smra ba dang / rnam par byang ba smra ba dang / dge ba dang mi dge ba smra ba dang / 'jig rten pa dang 'jig rten las 'das pa smra ba dang / zag pa dang bcas pa dang zag pa med par smra ba dang / kha na ma tho ba</text></item>
<item><p>45a8</p><section>mdo sde</section><text>dang bcas pa dang kha na ma tho ba med pa smra ba dang / 'dus byas dang 'dus ma byas smra ba dang / bdag dang / sems can dang / srog dang / gso ba dang / skyes bu dang / gang zag smra ba dang / thob pa mngon du byed pa smra ba dang /</text></item>
<item><p>45b1</p><section>mdo sde</section><text>'khor ba dang mya ngan las 'das pa smra ba ste/ tshangs pa smra ba de dag kyang yongasu ma grub pa'i tshul gyis smra ba sgyu ma lta bur lta'o/ /med par mthong ba'i tshul gyis smra ba rmi lam lta bur blta'o/ /namakha'i sgra skad</text></item>
<item><p>45b2</p><section>mdo sde</section><text>kyi tshul gyis smra ba brag cha lta bur blta'o/ /rkyen 'dus pa'i tshul gyis smra ba mig yor lta bur blta'o/ /rgyu mi 'pho ba'i tshul gyis smra ba gzugs brnyan lta bur blta'o/ /phyin ci log tu mthong ba'i tshul gyis smra ba smig</text></item>
<item><p>45b3</p><section>mdo sde</section><text>rgyu lta bur blta'o/ /mi 'byung mi 'jig pa'i tshul gyis smra ba namakha' lta bur blta'o/ /brjod du med pa'i tshul gyis smra ba smrar med par blta'o/ /tshangs pa byang chub sems dpa' gang chos smra ba 'di shes na byang</text></item>
<item><p>45b4</p><section>mdo sde</section><text>chub sems dpa' de dag ni smra ba thams cad smra yang chos gang la yang mngon par mi chags so/ /de mngon par ma chags pas ye shes thogs pa med pa'i spobs pa gang gis bskal pa gang gA'i klung gi bye ma snyed du chos</text></item>
<item><p>45b5</p><section>mdo sde</section><text>bshad kyang rgyun mi chad pa dang / smra ba thams cad kyang chos kyi dbyings dang tha mi dad par smra ba dang / chos rnams kyi tha mi dad pa la yang mngon par chags par mi 'gyur ba'i ye shes thogs pa med pa'i spobs pa thob po/ /tshangs</text></item>
<item><p>45b6</p><section>mdo sde</section><text>pa de bzhin gshegs pa de ltar gsungs pas chos rnams brjod do/ /tshangs pa de la ji ltar na byang chub sems dpa' de bzhin gshegs pa'i ldem po ngag la mkhas pa khong du chud ce na/ tshangs pa</text></item>
<item><p>45b7</p><section>mdo sde</section><text>'di la de bzhin gshegs pa kun nas nyon mongs pa yang rnam par byang bar ston/ rnam par byang ba yang kun nas nyon mongs par ston te/ de las byang chub sems dpa' ldem po ngag tu shes par bya'o/ /tshangs pa de bzhin</text></item>
<item><p>45b8</p><section>mdo sde</section><text>gshegs pa kun nas nyon mongs pa la rnam par byang bar ji ltar ston ce na/ kun nas nyon mongs pa'i ngo bo nyid rlom sems med pa'i phyir kun nas nyon mongs pa rnam par byang bar ston to/ /rnam par byang ba kun nas nyon mongs</text></item>
<item><p>46a1</p><section>mdo sde</section><text>par ji ltar ston ce na/ rnam par byang ba'i ngo bo nyid rlom sems med pa'i phyir te/ de ltar rnam par byang ba kun nas nyon mongs par ston to/ /tshangs pa nga sbyin pas mya ngan las 'das par ston te/ de ni</text></item>
<item><p>46a2</p><section>mdo sde</section><text>byis pa dag gis mi shes kyi de la byang chub sems dpa' ldem po ngag la mkhas pa ni sbyin pa yang phyi ma'i tshe/ skyid pa chen por 'gyur yang 'di la chos gang yang 'pho ba med do/ /mi 'pho bas na mya ngan las 'das</text></item>
<item><p>46a3</p><section>mdo sde</section><text>pa'o/ /mngon par 'du mi byed pa'i tshul gyis tshul khrims kyis mya ngan las 'das pa'o/ /skad cig pa'i tshul gyis bzod pas mya ngan las 'das pa'o/ /blang ba dang dor ba med pa'i tshul gyis brtson 'grus kyis mya ngan</text></item>
<item><p>46a4</p><section>mdo sde</section><text>las 'das pa'o/ /rnam par mi rtog pa'i tshul gyis bsam gtan gyis mya ngan las 'das pa'o/ /thogs pa med pa'i mtshan nyid kyis shes rab kyis mya ngan las 'das pa'o/ /chos kyi dbyings 'dod chags dang bral</text></item>
<item><p>46a5</p><section>mdo sde</section><text>bas na 'dod chags dang bral ba'i mtha' 'o/ /chos kyi dbyings la gtum pa med pas zhe sdang ni yang dag pa'i mtha' 'o/ /chos rnams la rmongs pa med pa'i phyir gti mug ni gti mug med pa'i mtha' 'o/ /shi 'pho med</text></item>
<item><p>46a6</p><section>mdo sde</section><text>pa dang skye ba med pa'i tshul gyis 'khor ba yang mya ngan las 'das pa'o/ /mngon par chags pa med pa'i tshul gyis mya ngan las 'das pa yang 'khor ba'o/ /tha snyad du 'dogs pa'i lta ba bden pa yang brdzun pa'o/ /mngon</text></item>
<item><p>46a7</p><section>mdo sde</section><text>pa'i nga rgyal can rnams la ni brdzun pa yang bden pa'o zhes de ltar shes so/ /gzhan yang tshangs pa de bzhin gshegs pa ni ldem po ngag gi rnam grangs kyis bdag nyid rtag par smra bar zhal gyis bzhes so/ /bdag nyid kun nas</text></item>
<item><p>46a8</p><section>mdo sde</section><text>nyon mongs par smra ba dang / chad par smra ba dang / bya ba med par smra ba dang / log par smra ba dang / ma dad pa dang / byas pa mi gzo ba dang / mtshams gcod pa dang / skyug pa za ba dang / go skabs mi phyed par zhal gyis bzhes</text></item>
<item><p>46b1</p><section>mdo sde</section><text>kyang / de bzhin gshegs pa ni bshad pa 'di dag la mi 'byung mi snang ngo / /ldem po ngag gang gis sems can rnams lhag pa'i nga rgyal 'dzin pa 'dor bar 'gyur ba'i ldem po ngag de de bzhin gshegs pa ston te/ de bzhin</text></item>
<item><p>46b2</p><section>mdo sde</section><text>gshegs pa'i ldem po ngag go/ /tshangs pa de ltar na de bzhin gshegs pa ldem po ngag tu chos ston te/ de la byang chub sems dpas spyod pa la mkhas par blo dpyad par bya'o/ /de de ltar mthar phyin pas bstan pa thams</text></item>
<item><p>46b3</p><section>mdo sde</section><text>cad la mkhas par 'gyur ro/ /de sems can rnams la gzugs kyi sku bstan pas sangs rgyas byung ngo snyam du mos par 'gyur ro/ /chos kyi skus rab tu phye ba'i phyir de bzhin gshegs pa ma byung ba'o zhes mos par 'gyur</text></item>
<item><p>46b4</p><section>mdo sde</section><text>ro/ /yi ge rnam par rig pa lhur byed pa'i sems can rnams la de bzhin gshegs pas chos bstan to zhes mos par 'gyur ro/ /chos nyid brjod du med par nges par byas nas chos bstan du med do zhes mos par 'gyur ro/</text></item>
<item><p>46b5</p><section>mdo sde</section><text>phyin ci log las byung ba'i nyon mongs pa yongasu mya ngan las bzla ba'i phyir yongasu mya ngan las 'das pa yod do zhes mos par 'gyur ro/ /ma skyes pa'i chos rnams mi 'jig pa'i phyir mya ngan las 'das pa med do zhes mos par</text></item>
<item><p>46b6</p><section>mdo sde</section><text>'gyur ro/ /kun rdzob la 'jug pas sems can yod do zhes mos par 'gyur ro/ /don dam pa bstan pa sems can med do zhes mos par 'gyur te/ tshangs pa de ltar na de bzhin gshegs pas ldem po ngag</text></item>
<item><p>46b7</p><section>mdo sde</section><text>bstan pas chos ston to/ /de la byang chub sems dpas bstan pa thams cad la mi skrag par bya'o/ /de la tshangs pa de bzhin gshegs pa thabs gang gis sems can rnams la chos ston ce na/ sbyin pas longs spyod 'thob</text></item>
<item><p>46b8</p><section>mdo sde</section><text>pa dang / tshul khrims kyis mtho ris su skye ba dang / bzod pas gzugs bzang po 'thob pa dang / brtson 'grus kyis ye shes thob pa dang / bsam gtan gyis rab tu dben pa 'thob pa dang / shes rab kyis nyon mongs pa 'dor ba</text></item>
<item><p>47a1</p><section>mdo sde</section><text>'thob pa dang / thos pa'i shes rab 'thob pa dang / dge ba bcu'i las kyi lam gyis mi dang lha'i phun sum tshogs pa rnams 'thob pa dang / byams pa dang / snying rje dang / dga' ba dang / btang snyoms</text></item>
<item><p>47a2</p><section>mdo sde</section><text>kyis tshangs pa'i 'jig rten du skye ba 'thob pa dang / zhi gnas kyis lhag mthong 'thob pa dang / slob pa'i sas mi slob pa'i sa thob pa dang / rang sangs rgyas kyi sas sbyin pa yongs su spyad pa dang / sangs rgyas kyi sas</text></item>
<item><p>47a3</p><section>mdo sde</section><text>tshad med pa'i ye shes 'thob pa dang / mya ngan las 'das pas sdug bsngal thams cad nye bar zhi ba 'thob par 'gyur ro/ /zhes tshangs pa nga ni thabs kyis sems can rnams chos 'di la mos par byed de/ de bzhin gshegs</text></item>
<item><p>47a4</p><section>mdo sde</section><text>pa ni bdag gam/ sems can nam/ srog gam/ gang zag tu mi dmigs so/ /de bzhin gshegs pa ni sbyin pa yang mi dmigs/ sbyin pa'i 'bras bu yang mi dmigs/ ser sna yang mi dmigs/ ser sna'i 'bras</text></item>
<item><p>47a5</p><section>mdo sde</section><text>bu yang mi dmigs/ tshul khrims kyang mi dmigs/ tshul khrims kyi 'bras bu yang mi dmigs/ ngang tshul ngan pa yang mi dmigs/ ngang tshul ngan pa'i 'bras bu yang mi dmigs/ bzod pa yang mi dmigs/</text></item>
<item><p>47a6</p><section>mdo sde</section><text>bzod pa'i 'bras bu yang mi dmigs/ gnod sems kyang mi dmigs/ gnod sems kyi 'bras bu yang mi dmigs/ brtson 'grus kyang mi dmigs/ brtson 'grus kyi 'bras bu yang mi dmigs/</text></item>
<item><p>47a7</p><section>mdo sde</section><text>le lo yang mi dmigs/ le lo'i 'bras bu yang mi dmigs/ bsam gtan yang mi dmigs/ bsam gtan gyi 'bras bu yang mi dmigs/ g.yeng ba yang mi dmigs/ g.yeng ba'i</text></item>
<item><p>47a8</p><section>mdo sde</section><text>'bras bu yang mi dmigs/ shes rab kyang mi dmigs/ shes rab kyi 'bras bu yang mi dmigs/ 'chal pa'i shes rab kyang mi dmigs/ 'chal pa'i shes rab kyi 'bras bu yang</text></item>
<item><p>47b1</p><section>mdo sde</section><text>mi dmigs/ bde ba yang mi dmigs/ sdug bsngal yang mi dmigs/ rgyun tu zhugs pa'i 'bras bu yang mi dmigs pa nas byang chub kyi bar du mi dmigs/ yongs su mya ngan las</text></item>
<item><p>47b2</p><section>mdo sde</section><text>'das pa yang mi dmigs te/ tshangs pa sems can de dag de ltar bstan pas sbyor zhing rtsol te 'bad kyang gang gi phyir sbyor ba dang / rtsol ba dang / 'bad pa'i chos de dag khong du mi chud cing mi 'thob ste/ gang 'di</text></item>
<item><p>47b3</p><section>mdo sde</section><text>rgyun tu zhugs pa'i 'bras bu nas dgra bcom pa nyid kyi bar dang / rang byang chub dang / bla na med pa yang dag par rdzogs pa'i byang chub nas mya ngan las 'das pa'i bar du khong du mi chud mi 'thob bo/ /tshangs</text></item>
<item><p>47b4</p><section>mdo sde</section><text>pa 'di ni de bzhin gshegs pa'i thabs kyis chos bstan pa yin te/ sems can rnams dam pa'i chos yongs su 'dzin du gzhugs pa'i phyir/ byang chub sems dpas thabs mkhas pa la sbyor bar bya'o/ /</text></item>
<item><p>47b5</p><section>mdo sde</section><text>tshangs pa de la de bzhin gshegs pa'i tshul bstan pa gang zhe na/ mig ni thar pa'i tshul lo/ /de bzhin du rna ba dang / sna dang / lce dang / lus dang / yid rnams ni thar pa'i tshul lo/ /de ci'i phyir zhe na/</text></item>
<item><p>47b6</p><section>mdo sde</section><text>mig ni bdag dang bdag gis stong ste/ de'i rang bzhin 'di yin no/ /de bzhin du yid kyi bar du bdag dang bdag gis stong ste/ de'i rang bzhin 'di yin no/ /tshangs pa mi slu ba'i phyir/</text></item>
<item><p>47b7</p><section>mdo sde</section><text>skye mched thams cad ni sems can rnams kyis thar pa'i tshul du rig par bya'o/ /'di ni sems can rnams kyi thar pa la brtson par mi slu ba ste/ gzugs dang / sgra dang /</text></item>
<item><p>47b8</p><section>mdo sde</section><text>dri dang / ro dang / reg dang / chos rnams kyang de bzhin no/ /chos thams cad kyi tshul 'di yin te/ gang 'di stong pa nyid kyi tshul dang / mtshan ma med pa'i tshul dang / smon pa med pa'i tshul</text></item>
<item><p>48a1</p><section>mdo sde</section><text>dang / mngon par 'du mi byed pa'i tshul dang / mi skye ba'i tshul dang / mi 'gag pa'i tshul dang / 'gro ba med cing 'ong ba med pa'i tshul dang / shi 'pho med cing skye ba med pa'i tshul dang / rang bzhin gyis 'od</text></item>
<item><p>48a2</p><section>mdo sde</section><text>gsal ba'i tshul dang / dben pa'i tshul lo/ /rang bzhin gyis bems po yin pa'i phyir phan tshun mi phrad pas na de bzhin gshegs pas yi ge thams cad las thar pa'i sgo'i tshul smos so/ /tshangs pa yi ge thams</text></item>
<item><p>48a3</p><section>mdo sde</section><text>cad la bden pa'i gtam du lta ste/ gtam thams cad ni de bzhin gshegs pa'i thar pa'i tshul bden pa bstan pa bstan to/ /de bzhin gshegs pa'i chos bstan pa gang kun nas nyon mongs par 'gyur ba de</text></item>
<item><p>48a4</p><section>mdo sde</section><text>gang yang med do/ /chos bstan to cog tu thar par 'dren cing / mya ngan 'das pa ston to/ /tshangs pa 'di ni de bzhin gshegs pa'i tshul bstan pa yin te/ de la byang chub sems dpas bslab par bya'o/ /</text></item>
<item><p>48a5</p><section>mdo sde</section><text>tshangs pa de la de bzhin gshegs pa snying rje ji lta bus sems can rnams la chos ston ce na/ sems can rnams la de bzhin gshegs pa'i snying rje chen po rnam pa sum bcu rtsa gnyis dang ldan pa skye'o/ /sum</text></item>
<item><p>48a6</p><section>mdo sde</section><text>bcu rtsa gnyis gang zhe na/ chos thams cad ni bdag med pa yin na sems can rnams ni bdag med par ma mos te/ de'i phyir sems can rnams la de bzhin gshegs pa'i snying rje chen po skye'o/ /chos thams</text></item>
<item><p>48a7</p><section>mdo sde</section><text>cad ni sems can med pa yin na sems can rnams ni sems can du smra ste/ de'i phyir sems can rnams la de bzhin gshegs pa'i snying rje chen po skye'o/ /chos thams cad ni srog med pa yin na sems can rnams</text></item>
<item><p>48a8</p><section>mdo sde</section><text>ni srog tu lta'o zhes de'i phyir sems can rnams la de bzhin gshegs pa'i snying rje chen po skye'o/ /chos thams cad ni gang zag med pa yin na sems can rnams ni gang zag la gnas te/ de'i phyir sems can rnams la de bzhin</text></item>
<item><p>48b1</p><section>mdo sde</section><text>gshegs pa'i snying rje chen po skye'o/ /chos thams cad ni ngo bo nyid med pa yin na sems can rnams ni ngo bor lta ste de'i phyir sems can rnams la de bzhin gshegs pa'i snying rje chen po skye'o/ /chos thams cad</text></item>
<item><p>48b2</p><section>mdo sde</section><text>ni gnas med pa yin na sems can rnams ni gnas la rten te/ de'i phyir sems can rnams la de bzhin gshegs pa'i snying rje chen po skye'o/ /chos thams cad ni kun gzhi med par yin na sems can rnams ni kun gzhi</text></item>
<item><p>48b3</p><section>mdo sde</section><text>la mngon par dga' ste/ de'i phyir sems can rnams la de bzhin gshegs pa'i snying rje chen po skye'o/ /chos thams cad ni nga yir bya ba med pa yin na sems can rnams ni nga yir 'dzin pa la gnas te/ de'i phyir</text></item>
<item><p>48b4</p><section>mdo sde</section><text>sems can rnams la de bzhin gshegs pa'i snying rje chen po skye'o/ /chos thams cad ni bdag po med pa yin na sems can rnams yongasu 'dzin pa la brtson te/ de'i phyir sems can rnams la de bzhin gshegs</text></item>
<item><p>48b5</p><section>mdo sde</section><text>pa'i snying rje chen po skye'o/ /chos thams cad ni dngos po med pa yin na sems can rnams ni dngos po la rten te/ de'i phyir sems can rnams la de bzhin gshegs pa'i snying rje chen po skye'o/ /chos thams cad ni ma</text></item>
<item><p>48b6</p><section>mdo sde</section><text>skyes pa yin na sems can rnams ni skye ba la gnas te/ de'i phyir sems can rnams la de bzhin gshegs pa'i snying rje chen po skye'o/ /chos thams cad ni ma 'phos ma byung ba yin na sems can rnams ni 'chi 'pho dang</text></item>
<item><p>48b7</p><section>mdo sde</section><text>skye ba la gnas te/ de'i phyir sems can rnams la de bzhin gshegs pa'i snying rje chen po skye'o/ /chos thams cad ni kun nas nyon mongs par gyur pa yod pa ma yin na/ sems can rnams ni kun nas nyon mongs te/</text></item>
<item><p>48b8</p><section>mdo sde</section><text>de'i phyir sems can rnams la de bzhin gshegs pa'i snying rje chen po skye'o/ /chos thams cad ni 'dod chags dang bral ba yin na sems can rnams la chags par byed de/ de'i phyir sems can rnams la de bzhin gshegs</text></item>
<item><p>49a1</p><section>mdo sde</section><text>pa'i snying rje chen po skye'o/ /chos thams cad ni zhe sdang dang bral ba yin na sems can rnams ni zhe sdang bar byed de/ de'i phyir sems can rnams la de bzhin gshegs pa'i snying rje chen po skye'o/ /chos thams cad ni</text></item>
<item><p>49a2</p><section>mdo sde</section><text>gti mug dang bral ba yin na sems can rnams ni gti mug par gyur te/ de'i phyir sems can rnams la de bzhin gshegs pa'i snying rje chen po skye'o/ /chos thams cad ni 'ong ba med pa yin na sems can rnams ni 'ong ba la</text></item>
<item><p>49a3</p><section>mdo sde</section><text>gnas te/ de'i phyir sems can rnams la de bzhin gshegs pa'i snying rje chen po skye'o/ /chos thams cad ni 'gro ba med pa yin na sems can rnams ni 'gro ba la gnas te/ de'i phyir sems can rnams la de bzhin gshegs</text></item>
<item><p>49a4</p><section>mdo sde</section><text>pa'i snying rje chen po skye'o/ /chos thams cad ni mngon par 'du mi byed pa yin na sems can rnams ni mngon par 'du byed pa la spyod de/ de'i phyir sems can rnams la de bzhin gshegs pa'i snying rje chen po skye'o/ /chos thams</text></item>
<item><p>49a5</p><section>mdo sde</section><text>cad ni spros pa med pa yin na sems can rnams ni spros pa la dga' ste/ de'i phyir sems can rnams la de bzhin gshegs pa'i snying rje chen po skye'o/ /chos thams cad ni stong pa nyid yin na sems can rnams ni lta bar zhugs</text></item>
<item><p>49a6</p><section>mdo sde</section><text>te/ de'i phyir sems can rnams la de bzhin gshegs pa'i snying rje chen po skye'o/ /chos thams cad ni mtshan ma med pa yin na sems can rnams ni mtshan ma la spyod yul bar gyur te/ de'i phyir sems can rnams la de bzhin</text></item>
<item><p>49a7</p><section>mdo sde</section><text>gshegs pa'i snying rje chen po skye'o/ /chos thams cad ni smon pa med pa yin na sems can rnams ni smon lam la spyod de/ de'i phyir sems can rnams la de bzhin gshegs pa'i snying rje chen po skye'o/ /kye ma 'jig rten gnas</text></item>
<item><p>49a8</p><section>mdo sde</section><text>pa 'di ni phan tshun rtsod pas yongasu zin cing gnod sems kyi tha ba'i skyon la zhugs par gzigs nas/ de dag la gnod sems kyi tha ba'i skyon spang ba'i phyir chos ston to zhes sems can rnams la de bzhin gshegs pa'i</text></item>
<item><p>49b1</p><section>mdo sde</section><text>snying rje chen po skye'o/ /kye ma 'jig rten gnas pa 'di ni phyin ci log dang ldan zhing lam nyam nga bar zhugs pa lam gol ba la gnas pa yin te/ de dag yang dag pa'i lam du gzung bar bya'o zhes sems can rnams la de</text></item>
<item><p>49b2</p><section>mdo sde</section><text>bzhin gshegs pa'i snying rje chen po skye'o/ /kye ma 'jig rten gnas pa 'di ni rkam zhing chags pa'i zil gyis gnon pa mchog mi shes shing gzhan gyi nor 'phrog pa yin te/ de dag 'phags pa'i nor dad pa dang / tshul khrims dang /</text></item>
<item><p>49b3</p><section>mdo sde</section><text>thos pa dang / gtong ba dang / shes rab dang / ngo tsha shes pa dang / khrel yod pa'i nor la dgod do zhes sems can rnams la de bzhin gshegs pa'i snying rje chen po skye'o/ /kye ma sems can 'di dag nor dang / 'bru dang / khyim dang /</text></item>
<item><p>49b4</p><section>mdo sde</section><text>bu dang / chung ma la sred pas 'khol cing snying po med pa la snying por 'dzin te/ de dag la shin tu mi rtag pa nyid bstan to zhes sems can rnams la de bzhin gshegs pa'i snying rje chen po skye'o/ /kye ma sems can 'di dag ma</text></item>
<item><p>49b5</p><section>mdo sde</section><text>rig pas 'tsho zhing gcig la gcig 'drid pa la gnas te/ de dag 'tsho ba yongasu dag par bya ba'i phyir chos bstan to/ /zhes sems can rnams la de bzhin gshegs pa'i snying rje chen po skye'o/ /kye ma sems can 'di dag mi</text></item>
<item><p>49b6</p><section>mdo sde</section><text>mdza' ba yin na khe dang / bkur stir rgyas nas bdag cag mdza'o snyam du sems te/ de dag gi gang 'di sdug bsngal rnam par zhi ba'i bde ba mya ngan las 'das pa la shin tu yang dag pa'i bshes gnyen bya'o/ /zhes sems can</text></item>
<item><p>49b7</p><section>mdo sde</section><text>rnams la de bzhin gshegs pa'i snying rje chen po skye'o/ /kye ma sems can 'di dag ni shin tu nyon mongs par gyur cing sdug bsngal gyi chos mang ba khyim gyi gnas la mngon par dga' ba de dag khams gsum las bzla ba'i phyir 'byung</text></item>
<item><p>49b8</p><section>mdo sde</section><text>ba'i chos bstan to/ /zhes sems can rnams la de bzhin gshegs pa'i snying rje chen po skye'o/ /chos thams cad ni rgyus nye bar 'gro ba rnam par bsgrub pas nye bar gnas pa'i mtshan nyid de/ 'phags pa'i rnam par grol ba</text></item>
<item><p>50a1</p><section>mdo sde</section><text>de la le lo byed do zhes sems can rnams la de bzhin gshegs pa'i snying rje chen po skye'o/ /sems can rnams ni chags pa med pa'i sangs rgyas kyi ye shes mchog khyad par du 'phags pa'i yongs su mya ngan las 'das</text></item>
<item><p>50a2</p><section>mdo sde</section><text>pa 'di btang zhing / gang 'di theg pa dman pa nyan thos dang rang sangs rgyas kyi theg pa tshol te/ de dag gang 'di sangs rgyas kyi ye shes la dmig par bya ba'i phyir rgya chen po la sems mos par bya'o/ /zhes sems can rnams</text></item>
<item><p>50a3</p><section>mdo sde</section><text>la de bzhin gshegs pa'i snying rje chen po skye'o/ /tshangs pa sems can rnams la de bzhin gshegs pa'i snying rje rnam pa sum bcu rtsa gnyis po de dag dang ldan par skye ste/ de'i phyir de bzhin gshegs pa snying rje chen po la gnas pa zhes</text></item>
<item><p>50a4</p><section>mdo sde</section><text>bya'o/ /tshangs pa byang chub sems dpa' gang la la snying rje chen po rnam pa sum bcu rtsa gnyis po 'di dag dang ldan par sems can rnams la 'jug na/ tshangs pa byang chub sems dpa' sems dpa' chen po 'di ni bsod nams kyi zhing gzi</text></item>
<item><p>50a5</p><section>mdo sde</section><text>brjid chen po yongs su rgyas pa/ phyir mi ldog pa/ sems can gyi don la brtson par shes par bya'o/ /yang snying rje chen po'i chos kyi sgo'i le'u 'di bshad pa na srog chags stong phrag sum bcu rtsa gnyis bla na med pa yang dag par</text></item>
<item><p>50a6</p><section>mdo sde</section><text>rdzogs pa'i byang chub tu sems skyeso/ /srog chags brgya stong gis ni bzod pa rab tu thob par gyur to/ /lha'i bu stong phrag bdun bcu rtsa gnyis ni chos rnams la rdul med cing dri ma dang bral ba'i chos kyi mig rnam par dag go/ /</text></item>
<item><p>50a7</p><section>mdo sde</section><text>de nas bcom ldan 'das la byang chub sems dpa' dra ba can gyi 'od kyis 'di skad ces gsol to/ /bcom ldan 'das tshangs pa khyad par sems 'di de bzhin gshegs pa'i thugs rje chen po dang ldan pa'i chos bstan pa 'di thos</text></item>
<item><p>50a8</p><section>mdo sde</section><text>na dga' bar mi bgyid/ rangs par mi 'gyur ro/ /khyad par sems kyis smras pa/ rigs kyi bu gang gi rnam par shes pa gnyis dang ldan pa de dag la ni dga' ba 'am rangs pa yang 'gyur gyi gnyis su med pa yang dag pa'i mtha'</text></item>
<item><p>50b1</p><section>mdo sde</section><text>la gnas pa la dga' ba yang med/ rangs pa yang med do/ /rigs kyi bu 'di lta ste dper na sgyu mas sprul pa'i skyes bu ni sgyu ma gar byed par zhugs pa la dga' ba yang med/ rangs pa yang med do/ /rigs kyi bu</text></item>
<item><p>50b2</p><section>mdo sde</section><text>de bzhin du chos thams cad sgyu ma'i mtshan nyid kyi rang bzhin dang ldan pa'i phyir de bzhin gshegs pa'i cho 'phrul la dga' ba yang mi skye/ rangs par yang mi 'gyur ro/ /rigs kyi bu 'di lta ste dper na de bzhin gshegs</text></item>
<item><p>50b3</p><section>mdo sde</section><text>pa'i sprul pas de bzhin gshegs pa'i spobs pa thob na dga' bar mi byed/ rangs par mi 'gyur ro/ /rigs kyi bu de bzhin du chos rnams sprul pa'i rang bzhin du shes nas/ de bzhin gshegs pa la lhag par dga'</text></item>
<item><p>50b4</p><section>mdo sde</section><text>ba yang mi skye'o/ /sems can gzhan dag la yang dman par mi 'dzin to/ /dra ba can gyi 'od kyis smras pa/ tshangs pa khyod kyi chos thams cad sgyu mas sprul pa'i rang bzhin du shes sam smras pa/ rigs kyis bu gang rnams gnyis</text></item>
<item><p>50b5</p><section>mdo sde</section><text>su rnam par bzhag pa spyod pa de dag la dris shig /smras pa/ tshangs pa khyod gang la spyod/ smras pa/ gang la byis pa so so'i skye bo thams cad spyod pa de la nga yang spyod do/ /smras pa/ tshangs pa byis pa so so'i skye bo rnams</text></item>
<item><p>50b6</p><section>mdo sde</section><text>ni 'dod chags dang / zhe sdang dang / gti mug rnams la spyod do/ /'jig 'tshogs la lta ba dang / tshul khrims dang brtul shugs mchog tu 'dzin pa dang / the rtsom dang / ngar 'dzin pa dang / nga yir 'dzin pa dang /</text></item>
<item><p>50b7</p><section>mdo sde</section><text>'dod pa dang / 'dod chen dang / log par sbyor ba rnams la spyod pa na ji khyod kyang de dag la spyod dam/ smras pa/ rigs kyi bu khyod so so'i skye bo rnams kyi so so'i skye bo'i chos yongs su grub</text></item>
<item><p>50b8</p><section>mdo sde</section><text>par 'dod dam/ smras pa/ so so'i skye bo nyid kyang nga mi 'dod na de dag gi chos yongs su grub par ga la 'dod/ smras pa/ rigs kyi bu gang 'di chos yongs su ma grub pa'i chos de la chags pa 'am/ zhe sdang ba'i/</text></item>
<item><p>51a1</p><section>mdo sde</section><text>gti mug par bya ba khyod 'dod dam/ smras pa de ni ma yin no/ /smras pa/ rigs kyi bu chos thams cad ni 'dod chags dang bral/ zhe sdang dang bral/ gti mug dang bral ba'i spyod pa yang de'i mtshan nyid do/ /rigs kyi bu de ltar</text></item>
<item><p>51a2</p><section>mdo sde</section><text>spyod pa gnyis su med pa'i phyir so so'i skye bo'i spyod pa gang yin pa de nyid 'phags pa rnams kyi spyod pa'o/ /rigs kyi bu yang spyod pa thams cad ni spyod pa ma yin no/ /'dogs pa thams cad ni 'dogs pa ma yin no/ /'gro ba thams</text></item>
<item><p>51a3</p><section>mdo sde</section><text>cad ni 'gro ba ma yin pa'o/ /smras pa tshangs pa de ji ltar na spyod pa thams cad spyod pa ma yin/ smras pa/ bskal pa bye ba khrag khrig brgya stong du spyad kyang chos kyi dbyings la bri ba 'am gang bar mi dmigs te/ de'i phyir spyod</text></item>
<item><p>51a4</p><section>mdo sde</section><text>pa thams cad spyod pa ma yin no/ /smras pa/ tshangs pa de ji ltar na 'dogs pa thams cad 'dogs pa ma yin zhe na/ smras pa rigs kyi bu chos thams cad 'dogs pa ma yin pas btags pa ste/ de'i phyir chos thams</text></item>
<item><p>51a5</p><section>mdo sde</section><text>cad 'dogs pa ma yin pa'o/ /smras pa/ tshangs pa de ji ltar na 'gro ba thams cad 'gro ba ma yin zhe na/ smras pa/ gar yang mi 'gro ba'i phyir 'gro ba thams cad 'gro ba ma yin pa'o/ /de nas bcom ldan 'das kyis</text></item>
<item><p>51a6</p><section>mdo sde</section><text>tshangs pa khyad par sems la tshangs pa legs so/ /legs so/ /gal te bshad par bya ba de ltar bshad par bya'o/ /zhes bya ba byin no/ /de nas gzhon nur gyur pa dra ba can gyi 'od kyis tshangs pa khyad par sems la 'di ska ces</text></item>
<item><p>51a7</p><section>mdo sde</section><text>smras so/ /tshangs pa khyod gang 'di skad du gang la byis pa so so'i skye bo thams cad spyod pa de nyid la bdag spyod do zhes zer na spyod pa de khyod kyis thob pa yin no/ /smras pa rigs kyi bu gal te bdag la skye ba'i rgyu yod na ni/</text></item>
<item><p>51a8</p><section>mdo sde</section><text>bdag gi spyod pa yang thob par 'gyur ro/ /smras pa/ tshangs pa de gal te mi skye na/ ji ltar sems can rnams yongasu smin par byed smras pa/ rigs kyi bu de bzhin gshegs pas sprul pa'i skye ba ji lta ba bdag gi skye</text></item>
<item><p>51b1</p><section>mdo sde</section><text>ba'ang de dang 'dra'o/ /smras pa de ni de bzhin gshegs pas sprul pa la skye ba gang yang med do/ /smras pa ci de bzhin gshegs pas sprul pas snang ngam/ smras pa/ las khyu mchog lta bur gyur pa'i</text></item>
<item><p>51b2</p><section>mdo sde</section><text>phyir snang ngo / /smras pa/ rigs kyi bu las khyu mchog lta bur gyur pa'i phyir bdag gi skye ba yang de bzhin du blta'o/ /smras pa/ tshangs pa ji las mngon par 'du byed pa la spyod dam/ smras pa/ rigs kyi bu bdag ni las</text></item>
<item><p>51b3</p><section>mdo sde</section><text>mngon par 'du byed pa la mi spyod do/ /smras pa/ las med pa la de ji ltar las khyu mchog lta bur 'gyur/ smras pa/ las ji lta ba bzhin du de'i khyu mchog kyang de bzhin nyid las mi 'da'o/ /de nas bcom ldan 'das la</text></item>
<item><p>51b4</p><section>mdo sde</section><text>gnas brtan shA ri'i bus 'di skad ces gsol to/ /bcom ldan 'das glang po che 'di dag gi ldem po ngag la gang 'jug par 'gyur ba de dag ni bsod nams mang du skyed par 'gyur ro/ /de ci'i phyir zhe na/ bcom ldan 'das skyes</text></item>
<item><p>51b5</p><section>mdo sde</section><text>bu dam pa de dag gi ming tsam thos pa yang legs par thos pa lags na/ chos bstan pa lta smos kyang ci 'tshal/ bcom ldan 'das 'di lta ste dper na/ shing ljon pa sa chen po la ma brten par rtsa ba dang / sdong po dang /</text></item>
<item><p>51b6</p><section>mdo sde</section><text>yal ga dang / lo ma dang / me tog dang / 'bras bu ston pa ltar bcom ldan 'das skyes bu dam pa 'di dag gi spyod pa'i mtshan nyid kyang de bzhin du blta'o/ /'di ltar chos thams cad la mi gnas shing / spyod pa dang / skye ba dang /</text></item>
<item><p>51b7</p><section>mdo sde</section><text>'byung ba dang / 'pho ba dang / 'chi ba yang ston la sangs rgyas kyi zhing dag na yang gda' ba de dag la lhag par shes rab kyi spobs pa 'di lta bu yang spobs par 'gyur ro/ /bcom ldan 'das shes rab kyi spobs pas rnam par 'phrul pa</text></item>
<item><p>51b8</p><section>mdo sde</section><text>'di lta bu mthong na rigs kyi bu 'am rigs kyi bu mo su zhig bla na med pa yang dag par rdzogs pa'i byang chub tu sems mi skyed// // bam po gsum pa/ yang de'i tshe byang chub sems dpa' kun tu me tog ces bya ba</text></item>
<item><p>52a1</p><section>mdo sde</section><text>'khor der 'dus shing 'dug par gyur te/ des gnas brtan shA ri'i bu la 'di skad ces smras so/ /gnas brtan ni de bzhin gshegs pas shes rab can gyi mchog tu gsungs na/ 'di ltar shes rab kyi spobs</text></item>
<item><p>52a2</p><section>mdo sde</section><text>pas rnam par 'phrul pa 'di lta bus rnam par 'phrul mi nus pa ci gnas brtan gyis chos kyi dbyings khong du ma chud dam/ gnas brtan gyis smras pa/ kun tu me tog bcom ldan 'das kyi nyan thos rnams ni yul ji lta</text></item>
<item><p>52a3</p><section>mdo sde</section><text>ba bzhin du ston to/ /smras pa btsun pa shA ri'i bu chos kyi dbyings yul du bgrang ngam/ smras pa de ni ma yin no/ /smras pa 'o na ji ltar gnas brtan shA ri'i bu yul ji lta ba bzhin du ston/ smras pa/ nyan thos kyi khong du</text></item>
<item><p>52a4</p><section>mdo sde</section><text>chud pa ji tsam pa bstan pa 'ang de tsam mo/ /smras pa ci gnas brtan gyis chos kyi dbyings kyi yul rnam pa tshad med pa khong du chud dam/ smras pa/ rigs kyi bu de de bzhin no/ /smras pa chos kyi dbyings la tshad yod</text></item>
<item><p>52a5</p><section>mdo sde</section><text>pa ma yin pas na chos kyi dbyings ni tshad med pa yin te/ btsun pa shA ri'i bu ji ltar tshad med par khong du chud pa de bzhin du tshad med par bstan pa yin na/ de ltar gang gis khong du chud pa ji 'dra bar de'i bstan pa yang de 'dra</text></item>
<item><p>52a6</p><section>mdo sde</section><text>bar 'gyur/ smras pa/ kun tu me tog chos kyi dbyings ni khong du chud pa'i mtshan nyid ma yin no/ /smras pa/ btsun pa shA ri'i bu chos kyi dbyings khong du chud pa'i mtshan nyid ma yin na ci khyod chos kyi dbyings dang tha dad du rnam par</text></item>
<item><p>52a7</p><section>mdo sde</section><text>grol lam/ smras pa/ de ni ma yin no/ /smras pa/ ci'i phyir smras pa/ chos kyi dbyings tha dad par 'gyur ba'i phyir ro/ /smras pa/ btsun pa shA ri'i bu de'i phyir khong du chud pa ji lta ba bzhin du chos kyi dbyings kyang de bzhin</text></item>
<item><p>52a8</p><section>mdo sde</section><text>no/ /smras pa kun tu me tog bdag ni ston 'dod pa ma yin gyi bdag ni nyan du 'dod pa'o/ /smras pa/ btsun pa shA ri'i bu chos thams cad chos kyi dbyings mi 'gyur bar nges pa la ji ltar bshad par bya ba 'am/ mnyan par bya ba 'am/</text></item>
<item><p>52b1</p><section>mdo sde</section><text>smras pa de ni ma yin no/ /smras pa 'o na ci'i phyir khyod bdag ni nyan par 'dod pa yin gyi ston 'dod pa ma yin snyam du sems/ smras pa/ rigs kyi bu de bzhin gshegs pas kyang gang gus par chos bstan pa dang /</text></item>
<item><p>52b2</p><section>mdo sde</section><text>gang gus par chos nyan pa gang zag gnyis ni bsod nams mang du bskyed do zhes gsungs kyis/ de'i phyir khyod kyis shod cig bdag gis mnyan to/ /smras pa/ gnas brtan shA ri'i bu 'du shes dang tshor ba thams cad la 'gog</text></item>
<item><p>52b3</p><section>mdo sde</section><text>par snyoms par zhugs la chos nang nus sam/ smras pa/ rigs kyi bu gang gis mnyan par bya ba'i gnyis la 'jug pa 'gog pa la med do/ /smras pa gnas brtan shA ri'i bu chos thams cad rang bzhin gyis 'gag par</text></item>
<item><p>52b4</p><section>mdo sde</section><text>'dod dam/ smras pa/ rigs kyi bu de bzhin te/ chos thams cad ni shin tu 'gag pa'o/ /smras pa de'i phyir gnas brtan shA ri'i bu rtag tu mi chad par chos mnyan pa'i skal ba med do/ /de ci'i phyir zhe na/ chos thams</text></item>
<item><p>52b5</p><section>mdo sde</section><text>cad rang bzhin gyis 'gag pa'i phyir ro/ /smras pa rigs kyi bu khyod ting nge 'dzin las ma langs par chos ston nus sam/ smras pa gnas brtan shA ri'i bu gang rtag tu mnyam par ma bzhag pa'i chos gang yang dmigs sam/</text></item>
<item><p>52b6</p><section>mdo sde</section><text>smras pa de ni ma yin no/ /smras pa 'o na byis pa so so'i skye bo thams cad kyang mnyam par bzhag par 'gyur ro/ /smras pa/ rigs kyi bu ting nge 'dzin gang la byis pa so so'i skye bo rnams mnyam par bzhag pa yin/ smras</text></item>
<item><p>52b7</p><section>mdo sde</section><text>pa/ chos kyi dbyings mi 'khrug pa'i ting nge 'dzin la'o/ /smras pa kun tu me tog de lta yin du zin na so so'i skye bo rnams dang / 'phags pa rnamasu bye brag med par 'gyur ro/ /smras pa btsun pa shA ri'i bu de de bzhin te/</text></item>
<item><p>52b8</p><section>mdo sde</section><text>nga ni 'phags pa dang / so so'i skye bo rnams tha dad du dbye bar mi 'dod do/ /de ci'i phyir zhe na/ 'phags pa rnams kyis kyang chos gang yang ma 'gags/ byis pa so so'i skye bo rnams kyis kyang chos gang yang ma bskyed</text></item>
<item><p>53a1</p><section>mdo sde</section><text>de chos kyi dbyings mnyam pa nyid de gang yin pa de nyid las kyang mi 'da'o/ /smras pa/ rigs kyi bu chos rnams kyi mnyam pa nyid gang yin/ smras pa/ gang gnas brtan gyis yongs su shes pa ston te/ gnas brtan gyis kyang</text></item>
<item><p>53a2</p><section>mdo sde</section><text>'phags pa'i chos rnams bskyed dam/ smras pa de ma yin no/ /smras pa/ ji khyod kyis so so'i skye bo rnams 'gag par byas sam/ smras pa de ma yin no/ /smras pa 'o na khyod kyis 'phags pa'i chos rnams thob bam/ smras pa de</text></item>
<item><p>53a3</p><section>mdo sde</section><text>ma yin no/ smras pa/ 'o na ci khyod kyis so so'i skye bo'i chos rnams yongs su shes sam/ smras pa de ma yin no/ /smras pa 'o na gnas brtan gyis yongs su shes pas ci mngon par rtogs/ smras pa/ byis pa so so'i</text></item>
<item><p>53a4</p><section>mdo sde</section><text>skye bo thos pa dang mi ldan pa rnams kyi de bzhin nyid gang yin pa rnam par grol ma thag pa'i de bzhin nyid kyang de yin/ yongs su mya ngan las 'das pa'i de bzhin nyid kyang de yin no/ /smras pa/ btsun pa shA ri'i bu de</text></item>
<item><p>53a5</p><section>mdo sde</section><text>bzhin nyid de ni ma log pa de bzhin nyid dang / gzhan ma yin pa de bzhin nyid dang / mi 'gyur ba de bzhin nyid dang / mi 'khrug pa de bzhin nyid de/ btsun pa shA ri'i bu de bzhin nyid 'dis chos thams cad kyi de bzhin</text></item>
<item><p>53a6</p><section>mdo sde</section><text>nyid rjes su rig par bya'o/ /de nas bcom ldan 'das la tshe dang ldan pa shA ri'i bus 'di skad ces gsol to/ /bcom ldan 'das 'di lta ste/ dper na me'i phung po rab tu 'bar ba'i me lce thams cad ni bsregs par nye</text></item>
<item><p>53a7</p><section>mdo sde</section><text>bar gnas pa lags so/ /bcom ldan 'das de bzhin du rigs kyi bu 'di dag gis bstan pa thams cad chos kyi dbyings bstan pa ste/ chos bstan pa thams cad kyang nyon mongs pa thams cad sregs par nye bar gnas</text></item>
<item><p>53a8</p><section>mdo sde</section><text>pa lags so/ /bcom ldan 'das kyis bka' stsal pa/ shA ri'i bu de de bzhin no/ /de ni ji skad ston pa de bzhin te/ rigs kyi bu 'di dag bstan pa thams cad chos kyi dbyings bstan pa ste/ chos bstan pa thams cad kyang</text></item>
<item><p>53b1</p><section>mdo sde</section><text>nyon mongs pa thams cad bsregs par nye bar gnas pa yin no/ /de nas gzhon nur gyur pa dra ba can gyi 'od kyis gnas brtan shA ri'i bu la 'di skad ces smras so/ /gnas brtan shA ri'i bu bcom ldan 'das kyis shes rab</text></item>
<item><p>53b2</p><section>mdo sde</section><text>dang ldan pa rnams kyi nang na mchog tu gsungs na/ gnas brtan shA ri'i bu shes rab gang gis shes rab dang ldan pa'i mchog tu gsungs pa'i shes rab de gang yin/ smras pa/ dra ba can gyi 'od gang nyan thos sgra'i rjes su 'brang ba/</text></item>
<item><p>53b3</p><section>mdo sde</section><text>rang gi rgyud snang ba'i mtshan nyid/ nye tshe ba'i ye shes kyis rnam par grol ba rnams kyi shes rab ste/ shes rab des bdag shes rab dang ldan pa rnams kyi mchog tu gsungs kyi byang chub sems dpa'i shes rab</text></item>
<item><p>53b4</p><section>mdo sde</section><text>kyis ni ma yin no/ /smras pa ci shes rab spros pa'i mtshan nyid dam/ smras pa de ma yin no/ /smras pa 'o na shes rab mnyam pa nyid rjesu spyod pa 'am/ smras pa/ rigs kyi bu de de bzhin no/ /smras pa/ gnas brtan shA ri'i</text></item>
<item><p>53b5</p><section>mdo sde</section><text>bu mnyam pa nyid rjesu spyod pa'i shes rab kyi ji ltar shes rab tshad can du bshad/ smras pa/ rigs kyi bu chos kyi dbyings kyi rgyus ni shes rab tshad med do/ /yul ji lta ba bzhin du ye shes 'jug pas ni tshad zin pa'o/ /smras pa/</text></item>
<item><p>53b6</p><section>mdo sde</section><text>btsun pa shA ri'i bu ye shes tshad med pa 'am/ 'on te tshad yod pa yin/ smras pa/ rigs kyi bu ye shes ni tshad med pa'o/ /smras pa/ 'o na tshad med pa ji ltar tshad zin pa ston/ de nas gnas brtan shA ri'i bu cang mi</text></item>
<item><p>53b7</p><section>mdo sde</section><text>zer bar gyur to/ /de nas sangs rgyas kyi mthus bcom ldan 'das la tshe dang ldan pa 'od srung chen pos 'di skad ces gsol to/ /bcom ldan 'das gzhon nur gyur pa dra ba can gyi 'od la ci'i slad du dra ba can gyi 'od ces</text></item>
<item><p>53b8</p><section>mdo sde</section><text>bgyi/ de nas bcom ldan 'das kyis dra ba can gyi 'od la 'di skad ces bka' stsal to/ /rigs kyi bu gang gis lha dang bcas pa'i 'jig rten 'di dga' bar gyur nas dge ba'i rtsa ba yongasu smrin cing / bla na med pa yang dag</text></item>
<item><p>54a1</p><section>mdo sde</section><text>par rdzogs pa'i byang chub tu sems bskyed par 'gyur ba'i 'od rang gi dge ba'i rtsa bas yongasu sbyangs pa khyod kyis ston cig /de nas gzhon nur gyur pa dra ba can gyi 'od kyis bcom ldan 'das la legs so/ /zhes</text></item>
<item><p>54a2</p><section>mdo sde</section><text>gsol te mnyan nas bla gos phrag pa gcig tu gzar te/ pus mo g.yas pas lha nga sa la btsugs nas/ bcom ldan 'das ga la ba de logasu thal mo sbyar nas/ lag pa g.yas pa dra ba can gyi sen mo zang lta bu las 'od</text></item>
<item><p>54a3</p><section>mdo sde</section><text>zer byung nas 'od zer des tshad med mu med pa'i 'jig rten gyi khams thal nas phyogs bcu'i sangs rgyas kyi zhing tshad med pa rnams 'od kyis khyab par byas te/ 'od des phyogs bcu'i 'jig rten gyi khams tshad med grangs med</text></item>
<item><p>54a4</p><section>mdo sde</section><text>pa na sems can dmyal ba pa'i sems can nam/ dud 'gro'i skye gnas su skyes pa 'am/ gshin rje'i 'jig rten pa 'am/ long ba 'am/ 'on pa 'am/ theng po 'am/ lag zha 'am/ nad bu can nam/ chags pa 'am/</text></item>
<item><p>54a5</p><section>mdo sde</section><text>gtum pa 'am/ rmongs pa 'am/ gcer bu 'am/ ltogs pa 'am/ skom pa 'am/ bcings pa 'am/ gzung ba 'am/ dbul ba 'am/ rad pa 'am/ rgas pa 'am/ 'chi ba'i chos can nam/ ser</text></item>
<item><p>54a6</p><section>mdo sde</section><text>sna can nam/ gnod par sems pa 'am/ ngang tshul ngan pa can nam/ 'dzud pa 'am/ dran pa nyams pa 'am/ 'chal pa'i shes rab can nam/ ma dad pa 'am/ thos pa nyung ba 'am/ bsod nams chung ba</text></item>
<item><p>54a7</p><section>mdo sde</section><text>'am/ ngo tsha mi shes pa dang / khrel med pa 'am/ lte ba thebs por gyur pa ji snyed yod pa de dag thams cad 'od des reg ma thag tu bde ba thams cad dang ldan par gyur to/ /sems can gang yang 'dod chags</text></item>
<item><p>54a8</p><section>mdo sde</section><text>dang / zhe sdeng dang / gti mug dang / nga rgyal dang / 'chab pa dang / phrag dog dang / khro ba'i yongasu gdung bas nyam nga bar gyur pa med do/ /sems can thams cad kyang dga' ba dang bde ba dang ldan par</text></item>
<item><p>54b1</p><section>mdo sde</section><text>gyur to/ /gang sangs rgyas kyi spyan sngar byang chub sems dpa'i khor tam/ nyan thos kyi 'khor tam/ lha dang / klu dang / gnod sbyin dang / dri za dang / lha ma yin dang / namakha' lding dang / mi'am ci dang /</text></item>
<item><p>54b2</p><section>mdo sde</section><text>lto 'phye chen po dang / mi dang mi ma yin pa dang / dge slong dang / dge slong ma dang / dge bsnyen dang / dge bsnyen ma'i 'khor de dag thams cad 'di lta ste/ kha dog cig tu gser gyi kha dog lta bur snang ngo / /thams cad kha</text></item>
<item><p>54b3</p><section>mdo sde</section><text>dog gcig tu 'di lta ste/ de bzhin gshegs pa'i kha dog dang / mtshan dang / gzugs 'chang bar snang ngo / /thams cad kyang spyi gtsug ltar mi snang zhing lus mchog gi gzugs su snang ngo / /thams cad kyang pad</text></item>
<item><p>54b4</p><section>mdo sde</section><text>mo'i stan la 'khod cing rin po che'i dra bas khebs par snang ngo / /de dag thams cad kyang 'di lta ste/ sangs rgyas mthong ba'i rang bzhin du rang bzhin cig du snang ngo / /de dag thams cad kyang 'di lta ste/ dper na dga' ba'i</text></item>
<item><p>54b5</p><section>mdo sde</section><text>rnam par bkod pa'i ting nge 'dzin thob pa'i byang chub sems dpa' bzhin du 'di lta bu'i bde ba skyes par gyur to/ /de nas 'khor de thams cad ngo mtshar du gyur cing phan tshun dbyer med pa/ ston par yang lhag par mi sems/ bdag</text></item>
<item><p>54b6</p><section>mdo sde</section><text>nyid kyang dman par mi sems so/ /'od de dag gtang ma thag tu 'og gi phyogs nas byang chub sems dpa' bzhi byung ste/ bzhi gang zhe na/ 'di lta ste/ byang chub sems dpa' sems dpa' chen po/ smon lam yang dag 'phags</text></item>
<item><p>54b7</p><section>mdo sde</section><text>zhes bya ba dang / khyad par bzang zhes bya ba dang / ye shes zla ba zhes bya ba dang / byang chub sems dpa' sems dpa' chen po gzhan gyis mi thub rgyan mtshan zhes bya ba ste/ de dag thal mo sbyar nas gang la phyag bya ba'i de bzhin</text></item>
<item><p>54b8</p><section>mdo sde</section><text>gshegs pa yang dag pa 'di'i nang na gang yin snyam ste/ phyag 'tshal zhing 'khod pa dang / de dag gi bar snang las 'di ltar 'khor 'di thams cad 'di lta ste/ de bzhin gshegs pa'i kha dog tu kha dog gcig</text></item>
<item><p>55a1</p><section>mdo sde</section><text>tu snang ba ni gzhon nur gyur pa dra ba can gyi 'od kyi bye brag go zhes sgra thos so/ /de nas byang chub sems dpa' de bzhis 'di skad ces 'dzer te/ bden pa dang bden pa'i tshig gang gis ji ltar 'khor 'di kha dog</text></item>
<item><p>55a2</p><section>mdo sde</section><text>dang gzugs gcig ste bye brag med par de bzhin du chos thams cad kyang bye brag med ce na/ bden pa dang bden pa'i tshig des bcom ldan 'das shAkya thub pa la tha dad du dbye ba lhag pa gang mthong bas de bzhin gshegs pa la</text></item>
<item><p>55a3</p><section>mdo sde</section><text>mchod pa byed par 'gyur ba 'ga' zhig mthong bar shog shig ces byas pa dang de nas de'i mod la bcom ldan 'das seng ge'i khri pad ma can dang bcas te/ ta la gang tsam du mngon par 'phags par gyur to/ /de nas bcom ldan 'das la</text></item>
<item><p>55a4</p><section>mdo sde</section><text>byang chub sems dpa' bzhi po de dag gi mgo bos phyag 'tshal nas tshig 'di skad ces 'dzer to/ /bcom ldan 'das de bzhin gshegs pa rnams kyi de bzhin gshegs pa'i ye shes ni bsam gyis mi khyab bo/ /'di ltar</text></item>
<item><p>55a5</p><section>mdo sde</section><text>sems can rnams la bde ba bstan pas byang chub sems dpa' dra ba can gyi 'od kyi bsod nams dang smon lam 'di bsam gyis mi khyab bo/ /de nas bcom ldan 'das kyis gzhon nur gyur pa dra ba can gyi 'od la 'di skad ces</text></item>
<item><p>55a6</p><section>mdo sde</section><text>bka' stsal to/ /rigs kyi bu khyod kyis sangs rgyas kyi bya ba byas te sems can tshad med pa rnams khyod kyis byang chub la bkod kyis rdzu 'phrul 'di phyir rtul cig /de nas gzhon nur gyur pa dra ba can gyi 'od kyis 'od de dag</text></item>
<item><p>55a7</p><section>mdo sde</section><text>phyir brtul to/ /'od de'i phyir brtul ma thag tu 'khor de thams cad spyod lam snga ma ji lta ba bzhin du snang ngo / /bcom ldan 'das kyang snga ma khod bzhin du seng ge'i khri pad mo can la bzhugs par snang ngo / /de nas bcom</text></item>
<item><p>55a8</p><section>mdo sde</section><text>ldan 'das la gnas brtan 'od srung chen pos 'di skad ces gsol to/ /bcom ldan 'das byang chub sems dpa' 'di bzhi gang nas mchis/ byang chub sems dpa' de bzhis smras pa/ kho bo lcag 'og gi 'jig rten gyi</text></item>
<item><p>55b1</p><section>mdo sde</section><text>khams nas 'ongs so/ /smras pa 'jig rten gyi khams de ni rin po che thams cad ston pa zhes bya'o/ /smras pa de na de bzhin gshegs pa'i mtshan ci zhes bya ba zhig cho 'chad/ smras pa/ de bzhin gshegs pa de'i mtshan</text></item>
<item><p>55b2</p><section>mdo sde</section><text>rin po che gdugs cig pa zhes bya'o/ /smras pa/ 'jig rten gyi khams de 'di nas ji srid cig yod/ smras pa/ bcom ldan 'das mkhyen to/ /smras pa/ khyed rnams 'dir ci la 'ongs/ smras pa/ byang chub</text></item>
<item><p>55b3</p><section>mdo sde</section><text>sems dpa' dra ba can gyi 'od kyis 'od btang nas 'od des kho bo cag la rig pa ste/ reg ma thag tu bcom ldan 'das shAkya thub pa'i mtshan dang / byang chub sems dpa' dra ba can gyi 'od kyi ming thos nas/ bcom ldan 'das</text></item>
<item><p>55b4</p><section>mdo sde</section><text>dang skyes bu dam pa 'di la blta ba dang / phyag bya ba dang / bsnyen bkur bya ba'i phyir bdag cag 'dir 'ongs so/ /de nas bcom ldan 'das la gnas brtan 'od srung chen pos/ 'di skad ces gsol to/ /bcom ldan 'das 'jig rten gyi</text></item>
<item><p>55b5</p><section>mdo sde</section><text>khams rin po che thams cad ston pa zhes bgyi ba bcom ldan 'das rin po che gdugs gcig pa de bzhin gshegs pa'i sangs rgyas kyi zhing de ji srid cig na mchis/ bcom ldan 'das kyis bka' stsal pa/ 'jig rten gyi</text></item>
<item><p>55b6</p><section>mdo sde</section><text>khams 'di nas 'og tu sangs rgyas kyi zhing gang gA'i klung bdun bcu rtsa gnyis kyi bye ma snyed 'das pa na byang chub sems dpa' 'di bzhi gang nas 'dir 'ongs pa'i 'jig rten gyi khams rin po che thams cad stan pa bcom ldan 'das</text></item>
<item><p>55b7</p><section>mdo sde</section><text>rin po che gdugs gcig pa de bzhin gshegs pa'i sangs rgyas kyi zhing yod do/ /gsol pa de dag de nas ji srid kyis 'dir mchis/ bka' stsal pa sems kyi skad cig pa gcig gis der mi snang bar gyur te 'dir phyin to/ /</text></item>
<item><p>55b8</p><section>mdo sde</section><text>gsol pa/ bcom ldan 'das 'di ltar byang chub sems dpa' dra ba can gyi 'od kyis 'od zer ji srid du mchis pa dang / rigs kyi bu 'di dag da ltar myur du phyin te/ byang chub sems dpa' rnams kyi 'od zer gtang ba</text></item>
<item><p>56a1</p><section>mdo sde</section><text>dang / rdzu 'phrul gyi stobs ni ngo mtshar to/ /bcom ldan 'das kyis bka' stsal pa/ 'od srung de de bzhin te/ ji skad zer ba de bzhin no/ /gang nyan thos dang / rang sangs rgyas thams cad kyis ma yin pa</text></item>
<item><p>56a2</p><section>mdo sde</section><text>byang chub sems dpa' rnams kyi spyod pa ni bsam gyis mi khyab bo/ /'i nas tshe dang ldan pa 'od srung chen pos gzhon nur gyur pa dra ba can gyi 'od la 'di skad ces smras so/ /rigs kyi bu khyod kyi 'od kyis 'khor 'di dag la reg</text></item>
<item><p>56a3</p><section>mdo sde</section><text>nas kha dog cig tu 'di lta ste/ gser gyi kha dog du gyur na 'di gang gi mthu/ smras pa/ bcom ldan 'das nyid la 'od srung chen po khyod kyis gsol cig dang de nyid khyod la ston to/ /de nas bcom ldan 'das la tshe dang ldan pa</text></item>
<item><p>56a4</p><section>mdo sde</section><text>'od srung chen pos 'di skad ces gsol to/ /bcom ldan 'das ltas sngar byung ba 'di su'i lags/ bcom ldan 'das kyis bka' stsal pa/ 'od srung dra ba can gyi 'od byang chub thob pa'i 'khor kha dog cig tu 'di lta ste/ gser</text></item>
<item><p>56a5</p><section>mdo sde</section><text>gyi kha dog du 'gyur ro/ /'khor rnam pa cig la mos pa 'di lta ste/ thams cad mkhyen pa'i sems la mos par 'gyur ro/ /de na nyan thos dang / rang sangs rgyas rnams kyi ming yang med par 'gyur ro/ /byang chub sems dpa' sems</text></item>
<item><p>56a6</p><section>mdo sde</section><text>dpa' chen po sha stag gi dge 'dun du 'gyur ro/ /'od srung chen pos gsol pa/ bcom ldan 'das byang chub sems dpa' gang sangs rgyas kyi zhing der skye bar 'gyur ba de ni de bzhin gshegs pa nyid du gzung bar bgyi'o/ /bcom ldan</text></item>
<item><p>56a7</p><section>mdo sde</section><text>'das kyis bka' stsal pa/ 'od srung ji skad zer ba de bzhin de/ de ni de bzhin gshegs pa nyid du rig par bya'o/ /de nas 'khor de'i nang nas srog chags stong phrag bzhi bcu rtsa bzhi bla na med pa yang dag par rdzogs pa'i</text></item>
<item><p>56a8</p><section>mdo sde</section><text>byang chub tu sems bskyed nas sangs rgyas kyi zhing der smon lam 'debs shing 'di skad du/ bcom ldan 'das nam byang chub sems dpa'/ dra ba can gyi 'od kyis byang chub thob par 'gyur / de'i tshe bdag cag</text></item>
<item><p>56b1</p><section>mdo sde</section><text>rnams sangs rgyas kyi zhing der skye bar shog shig ces smras so/ /de nas bcom ldan 'das la gnas brtan 'od srung chen pos 'di skad ces gsol to/ /bcom ldan 'das byang chub sems dpa' dra ba can gyi 'od yun ji srid</text></item>
<item><p>56b2</p><section>mdo sde</section><text>kyis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/ bcom ldan 'das kyis bka' stsal pa/ 'od srung khyod kyis de bzhin du byang chub sems dpa' dra ba can gyis 'od la rigs</text></item>
<item><p>56b3</p><section>mdo sde</section><text>kyi bu khyod yun ji tsam gyis/ bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur zhes dris shig /de nas gnas brtan 'od srung chen pos byang chub sems dpa' dra ba can gyi 'od la</text></item>
<item><p>56b4</p><section>mdo sde</section><text>'di skad ces smras so/ /rigs kyi bu khyod yun ji tsam gyis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/ dra ba can gyi 'od kyis smras pa/ btsun pa 'od srung chen po la la</text></item>
<item><p>56b5</p><section>mdo sde</section><text>zhig gis sgyu ma sprul pa'i skyes bu la rigs kyi bu khyod yun ji tsam gyis bla na med pa yang dag par rdzog pa'i byang chub mngon par rdzogs par 'tshang rgya bar 'gyur zhes dris na ji skad du lung ston/ smras pa rigs kyi bu sgyu mas</text></item>
<item><p>56b6</p><section>mdo sde</section><text>sprul pa la yang dag par yongasu grub pa med na de ci zhig lung ston par 'gyur/ smras pa/ btsun pa 'od srung chen po de de bzhin te/ sgyu mas sprul pa bzhin du chos thams cad yongasu ma grub pa/ yin na su la khyod yun ji</text></item>
<item><p>56b7</p><section>mdo sde</section><text>tsam gyis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur zhes 'dri/ smras pa/ rigs kyi bu ji ltar sgyu mas sprul pa dben zhing 'gyur ba med pa/ yongasu rtogs pa med pa/</text></item>
<item><p>56b8</p><section>mdo sde</section><text>byed pa med pa de bzhin du khyod kyang gal te de 'dra na khyod tshad med pa'i/ sems can rnams kyi don ji ltar byed/ smras pa/ btsun pa 'od srung chen po sgyu ma'i rang bzhin gang yin pa de byang chub kyang de'i</text></item>
<item><p>57a1</p><section>mdo sde</section><text>rang bzhin no/ /byang chub kyi rang bzhin gang yin pa de sems can rnams kyang de'i rang bzhin no/ /sgyu ma dang byang chub dang sems can gyi rang bzhin gang yin pa de chos thams cad kyang de'i rang bzhin yin te/ btsun pa</text></item>
<item><p>57a2</p><section>mdo sde</section><text>'od srung chen po kho bos ni gang gis yang don dang nam yin par ma mthong ngo / /smras pa rigs kyi bu khyod sangs rgyas su 'gyur bar ma zhugs sam/ smras pa/ btsun pa 'od srung chen po ci de bzhin gshegs pa rnams kyi byang chub</text></item>
<item><p>57a3</p><section>mdo sde</section><text>'jug pa'i mtshan nyid dam/ smras pa/ de ma yin no/ /smras pa/ de bas na kho bo sangs rgyas su 'gyur ba dang / nyan thos su 'gyur ba dang / rang sangs rgyas su 'gyur ba'i phyir ma zhugs so/ /smras pa/ rigs kyi</text></item>
<item><p>57a4</p><section>mdo sde</section><text>bu khyod ci la zhugs/ smras pa/ de bzhin nyid gang la zhugs pa de la bdag zhugs so/ /smras pa/ rigs kyi bu de bzhin nyid ni zhugs pa 'ang med/ ldog pa yang med do/ /smras pa/ btsun pa 'od srung chen po ji ltar de bzhin nyid</text></item>
<item><p>57a5</p><section>mdo sde</section><text>ma zhugs shing mi ldog pa de bzhin du chos thams cad de bzhin gyi 'jug pa zhugs pa la mi 'jug mi ltog go/ /smras pa/ dra ba can gyi 'od gal te khyod mi ldog na sems can ji ltar yongs su smin par byed/ smras pa/ btsun pa</text></item>
<item><p>57a6</p><section>mdo sde</section><text>'od srung chen po gang smon lam 'debs pa 'di dag ni sems can yongasu smin par byed pa la brtson pa ma yin no/ /gang chos gang las kyang mi ldog pa de dag sems can yongasu smin par byed pa la brtson pa ma yin no/ /smras pa/</text></item>
<item><p>57a7</p><section>mdo sde</section><text>rigs kyi bu khyod sems can rnams 'khor ba las mi ldog gam/ smras pa/ bdag 'khor ba nyid mi dmigs na/ ji ltar sems can rnams 'khor ba las bzlog par bya/ smras pa/ rigs kyi bu khyod sems can rnams mya ngan</text></item>
<item><p>57a8</p><section>mdo sde</section><text>las 'das pa la mi 'dzud dam/ smras pa/ mya ngan las 'das pa nyid bdag gis/ ma mthong na sems can rnams ji ltar de la gzud par bya/ smras pa rigs kyi bu de ste 'di la 'khor ba yang med mya ngan las 'das</text></item>
<item><p>57b1</p><section>mdo sde</section><text>pa yang med na/ 'o na ci'i phyir byang chub sems dpa' sems can yongasu mya ngan las 'da' ba'i phyir kun du sbyang / smras pa/ btsun pa 'od srung chen po gang 'khor bar dmigs pa dang / mya ngan las 'das par yongasu rtogs</text></item>
<item><p>57b2</p><section>mdo sde</section><text>pa dang / sems can du 'du shes pa la gnas pas byang chub tu spyod na de dag byang chub sems dpa' zhes mi bya'o/ /smras pa/ rigs kyi bu khyod ci las spyod smras pa/ btsun pa'o 'od srung chen po kho bo ni 'khor ba dang /</text></item>
<item><p>57b3</p><section>mdo sde</section><text>mya ngan las 'das pa dang / sems can du 'du shes pa la mi spyod mod kyi btsun pa 'od srung chen po khyod ci la spyod ces de skad 'dri na btsun pa 'od srung chen po/ kho bo ni de bzhin gshegs pa'i sprul pa gang la spyod pa de nyid la spyod</text></item>
<item><p>57b4</p><section>mdo sde</section><text>do/ /smras pa/ rigs kyi bu de bzhin gshegs pa'i sprul pa ni ci la yang mi spyod do/ /smras pa/ btsun pa 'od srung chen po sems can thams cad kyi spyod pa'i mtshan nyid kyang de lta bur blta'o/ /smras pa/ rigs kyi bu de ste</text></item>
<item><p>57b5</p><section>mdo sde</section><text>sems can thams cad kyi spyod pa'i mtshan nyid de lta bu yin du zin na de bzhin gshegs pa'i sprul pa rnams ni chags par mi 'gyur/ zhe sdang bar mi 'gyur/ rmongs par mi 'gyur na/ ci'i phyir sems can rnams</text></item>
<item><p>57b6</p><section>mdo sde</section><text>la 'dod chags dang / zhe sdang dang / gti mug 'byung / smras pa/ de bas na gnas brtan nyid la 'di dris shig /khyod kyi mos pa ji lta ba de bzhin du 'di lung ston cig /gnas brtan 'od srung chen po la da ltar</text></item>
<item><p>57b7</p><section>mdo sde</section><text>'dod chags dang / zhe sdang dang / gti mug rnams yod dam/ smras pa de ni ma yin no/ /smras pa/ 'o na khyed kyi 'dod chags dang / zhe sdang dang / gti mug zad dam/ med par gyur tam/ smras pa de ni ma yin</text></item>
<item><p>57b8</p><section>mdo sde</section><text>no/ /smras pa/ gal te gnas brtan gyi 'dod chags dang / zhe sdang dang / gti mug kyang med la/ zad pa 'am/ med par gyur pa yang ma yin na ci khyed kyi 'dod chags dang / zhe sdang dang / gti mug</text></item>
<item><p>58a1</p><section>mdo sde</section><text>rnams 'dug gam/ smras pa/ rigs kyi bu byis pa so so'i skye bo phyin ci log dang ldan pa rnams kyi rtog pa dang / rnam par rtog pa dang / yongasu rtog pa'i gnas la 'dod chags dang / zhe sdang dang /</text></item>
<item><p>58a2</p><section>mdo sde</section><text>gti mug rnams 'byung gi 'phags pa'i chos 'dul ba la ni phyin ci log khong du chud pas rtog pa dang / rnam par rtog pa dang / yongasu rtogs pa mi 'byung ste/ de la 'dod chags kyang med/ zhe sdang yang med/ gti mug kyang med</text></item>
<item><p>58a3</p><section>mdo sde</section><text>do/ /smras pa/ btsun pa 'od srung chen po 'di ji snyam du sems/ gang phyin ci log las byung ba'i nyon mongs pa de yang dag pa yin nam/ smras pa/ de ma yin te/ de ni yang dag pa ma yin no/ /smras pa/ btsun pa 'od srung chen</text></item>
<item><p>58a4</p><section>mdo sde</section><text>po 'di ci snyam du sems/ gang yang dag pa ma yin pa de nam yang yang dag par 'gyur ram/ smras pa de ma yin no/ /smras pa gnas brtan yang dag pa ma yin pa gang yin pa'i yang dag pa ma yin pa de las 'dod chags dang /</text></item>
<item><p>58a5</p><section>mdo sde</section><text>zhe sdang dang / gti mug skye bar 'dod dam/ smras pa de ni ma yin no/ /smras pa/ btsun pa 'od srung chen po de lta bu yin du zin na gang dag gis/ sems can rnams kun nas nyon mongs par 'gyur ba'i 'dod chags dang / zhe sdang dang /</text></item>
<item><p>58a6</p><section>mdo sde</section><text>gti mug gang yin/ smras pa/ rigs kyi bu de ltar na chos thams cad rang bzhin gyis 'dod chags dang bral ba zhe sdang dang bral ba/ gti mug dang bral ba'o/ /smras pa/ btsun pa 'od srung chen po 'di la bsam te/</text></item>
<item><p>58a7</p><section>mdo sde</section><text>'di skad du chos thams cad ni sgyu mas sprul pa'i rang bzhin yin no zhes smra'o/ /yang bstan pa 'di bshad pa na byang chub sems dpa' stong phrag bzhi bcu rtsa bzhi rjesu 'thun pa'i bzod pa skyes so/ /de nas bcom ldan 'das la tshe dang ldan</text></item>
<item><p>58a8</p><section>mdo sde</section><text>pa 'od srung chen pos 'di skad ces gsol to/ /bcom ldan 'das su dag gi mig gis byang chub sems dpa' dra ba can gyi 'od mthong bar gyur pa'i sems can de dag la ngan song ngan 'gro log par ltung ba'i 'jig par 'tshal bar</text></item>
<item><p>58b1</p><section>mdo sde</section><text>mi bgyi'o/ /su dag 'di chos bstan pa thos par gyur pa'i sems can de dag la yang bdud kyi las kyis bar du/ gcod par 'tshal bar mi bgyi'o/ /'di yongs su dag kyang byang chub la yongasu ci bar bgyis pa'i sems can de dag kyang</text></item>
<item><p>58b2</p><section>mdo sde</section><text>nyan thos dang rang sangs rgyas kyi sar 'tshal bar mi bgyi'o/ /bcom ldan 'das byang chub sems dpa' dra ba can gyi 'od kyi sangs rgyas kyi zhing gi yon tan bkod pa bshad du gsol/ bcom ldan 'das kyis bka' stsal pa/ 'od srung byang chub sems</text></item>
<item><p>58b3</p><section>mdo sde</section><text>dpa' dra ba can gyi 'od sangs rgyas kyi zhing gang dang gang na gnas pa de dang der sems can tshad med pa rnams kyi don byed do/ /'od srung rigs kyi bu 'dis 'od phyung ba khyod kyis mthong ngam/ gsol pa/ bcom ldan 'das bdag gis</text></item>
<item><p>58b4</p><section>mdo sde</section><text>mthong ngo / /bcom ldan 'das gyis bka' stsal pa/ 'od srung stong gsum gyi stong chen po'i/ 'jig rten gyi khams yungs dkar gyis gang ba ni/ bgrang ba'i tshul gyis mthar phyin par nus kyi/ 'od srung byang chub sems</text></item>
<item><p>58b5</p><section>mdo sde</section><text>dpa' dra ba can gyi 'od kyis/ 'od bstan pa su dag bla na med pa/ yang dag par rdzogs pa'i byang chub tu nges par 'gyur ba'i/ sems can de dag gi mthar phyin par mi nus so/ /'od srung byang chub sems dpa' dra ba can</text></item>
<item><p>58b6</p><section>mdo sde</section><text>gyi 'od kyis 'od bstan pas kyang sems can rnams kyi don byed na/ chos bstan pas lta ci smos/ 'od srung rigs kyi bu 'di'i sangs rgyas kyi zhing gi yon tan bkod pa'i bye brag gi phyogs can zhig brjod kyis nyon cig /'od</text></item>
<item><p>58b7</p><section>mdo sde</section><text>srung byang chub sems dpa' dra ba can gyi 'od bskal pa grangs med pa brgya stong phrag bdun bcu rtsa drug na 'jig rten gyi khams byang bar gyi yon tan bsdus pa zhes bya bar kun tu 'od rnam par 'phrul pa'i 'od zer gyi rgyal po zhes bya</text></item>
<item><p>58b8</p><section>mdo sde</section><text>ba/ de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ste/ de byang chub kyi shing drung du nye bar song ba dang / 'jig rten gyi khams de'i bdud dam/ bdud kyi rig kyi lha ji</text></item>
<item><p>59a1</p><section>mdo sde</section><text>snyed pa yod pa de dag bla na med pa yang dag par rdzogs pa'i byang chub tu nges par 'gyur ro/ /sbyin pa dang gtong ba rgya cher 'gyur ro/ /'od srung 'jig rten gyi khams de lag mthil ltar mnyam par 'gyur ro/ /gos ka</text></item>
<item><p>59a2</p><section>mdo sde</section><text>tsa lin di ka ltar mnyam zhing reg na bde bar rin po che thams cad kyis spras par 'gyur ro/ /'jig rten gyi khams de na ngan song med/ mi khom pa med/ sdong dum dang / tsher ma yang med par 'gyur ro/ /'jig rten gyis</text></item>
<item><p>59a3</p><section>mdo sde</section><text>khams der pad ma bkod pa dag kyang 'byung bar 'gyur ro/ /rin po che'i pad ma chen po dri dang ldan pa dag kyang 'byung bar 'gyur ro/ /'jig rten gyi khams de dri ma med cing rgya che bar 'gyur ro/ /yang 'od srung 'jig rten gyi khams khyad par</text></item>
<item><p>59a4</p><section>mdo sde</section><text>gyi yon tan bsdus pa de na bcom ldan 'das kun tu 'od rnam par 'phrul pa 'od zer gyi rgyal po de bzhin gshegs pa de'i byang chub sems dpa'i dge 'dun mtha' yas pa bsgrub pa'i chos 'gro ba la mkhas pa/ rdzu 'phrul gyis rnam par</text></item>
<item><p>59a5</p><section>mdo sde</section><text>'phrul pa 'od kyis kun tu brgyan pa/ gzungs gyi gter thob pa/ ting nge 'dzin thob pa/ thog pa med pa'i spobs pa dang / ye shes kyi ston pa la mkhas pa/ mngon par shes pa dang / rig pa dang / mi 'jigs pa thobs pa/</text></item>
<item><p>59a6</p><section>mdo sde</section><text>bdud dang phyir rgol ba rnams bcom pa/ dran pa dang / blo gros dang / rtog pa dang / ngo tsha shes pa dang / khrel yod pa dang / shes rab sbyangs pa'i ye shes kyis yongasu sgom pa dpag tu med par 'gyur ro/ /yang 'od srung</text></item>
<item><p>59a7</p><section>mdo sde</section><text>sangs rgyas kyi zhing de na bud med skye bar mi 'gyur te/ byang chub sems dpa' de dag thams cad pad ma la dkyil mo dkrung bcas shing 'dug par brdzus te skye bar 'gyur ro/ /byang chub sems dpa' de dag bsam gtan gyi dga'</text></item>
<item><p>59a8</p><section>mdo sde</section><text>ba'i zas dang ldan par 'gyur ro/ /bsam pa tsam gyis bza' ba dang / btung ba dang / bzhon pa dang / gos dang / 'chag sa dang / bskyed mos tshal dang / khang pa brtsegs pa dang / 'bab chu dang / chu mig dang / mtsho dang / rdzing dang /</text></item>
<item><p>59b1</p><section>mdo sde</section><text>ldeng ka'i yongasu long spyod pa thams cad 'byung bar 'gyur ro/ /'od srung kun tu 'od rnam par 'phrul pa 'od zer gyi rgyal po de bzhin gshegs pa dgra bcom pa yang dag par rdzogs pa'i sangs rgyas de ye ge dang nges pa'i tshig gis chos mi</text></item>
<item><p>59b2</p><section>mdo sde</section><text>ston te/ gzhan du na byang chub sems dpa' de dag de bzhin gshegs pa'i 'od des reg ma thag tu mi skye ba'i chos la bzod pa so sor thob par 'gyur ro/ /'od des sangs rgyas kyi zhing gzhan dag du 'gro ba la thogs pa med par 'gyur ro/ /'od des</text></item>
<item><p>59b3</p><section>mdo sde</section><text>sems can gyi nyon mongs pa bsal ba la nyon mongs pa dang bral bar 'gyur ro/ /yang 'od srung de bzhin gshegs pa de'i 'od las chos kyi tshul rab tu dbye ba'i sgra sum bcu rtsa gnyis 'byung bar gyur te/ sum bcu rtsa gnyis gang zhe na/ lta bar</text></item>
<item><p>59b4</p><section>mdo sde</section><text>gyur pa yongs su dag pas chos thams cad stong pa'o/ /rtog pa dang rnam par rtogs pas bral bas chos thams cad tshan ma med pa'o/ /khams gsum las yang dag par 'das pas chos thams cad smon pa med pa'o/ /rang bzhin</text></item>
<item><p>59b5</p><section>mdo sde</section><text>gyis nye bar zhi bas chos thams cad 'dod chags dang bral ba'o/ /smon pa med pa'i mtshan nyid gyis chos thams cad zhe sdang dang bral ba'o/ /mun pa mun nag dang bral bas chos thams cad gti mug dang bral ba'o/ /thog ma nas ma</text></item>
<item><p>59b6</p><section>mdo sde</section><text>skyes pas chos thams cad 'ong ba med pa'o/ /'pho ba med pa'i tshul gyis chos thams cad 'gro ba med pa'o/ /rab tu mi brten pa'i phyir chos thams cad mi gnas pa'o/ /'das pa dang / ma 'ongs pa dang / da ltar byung ba dang</text></item>
<item><p>59b7</p><section>mdo sde</section><text>bral ba'i phyir chos thams cad dus gsum las 'das pa'o/ /rang bzhin cig pa'i phyir chos thams cad bye brag med pa'o/ /las kyi rnam par smin pa dang bral ba'i phyir chos thams cad ma skyes pa'o/ /byed pa po mi dmigs pa'i</text></item>
<item><p>59b8</p><section>mdo sde</section><text>phyir chos thams cad las rnam par smin pa med pa'o/ /mngon par 'du ma byed pa'i tshul gyis chos thams cad ma byas pa'o/ /mngon par 'du ma byas pas rab tu phye ba'i phyir chos thams cad mngon par 'dus ma byas pa'o/ /skye ba dang 'jig</text></item>
<item><p>60a1</p><section>mdo sde</section><text>pa dang bral ba'i phyir chos thams cad 'dus ma byas pa'o/ /yang dag par ma byung ba'i phyir chos thams cad yang dag par ma yin pa'o/ /cig car mngon par rtogs pa'i tshul gyis chos thams cad bden pa'o/ /</text></item>
<item><p>60a2</p><section>mdo sde</section><text>sems can mi dmigs pa'i phyir chos thams cad bdag med pa'o/ /don dam pa'i phyir chos thams cad gang zag med pa'o/ /shes par mi byed pa'i phyir chos thams cad bems po'o/ /mdza' ba dang khong khro ba med pa'i</text></item>
<item><p>60a3</p><section>mdo sde</section><text>phyir chos thams cad btang snyoms pa'o/ /yongasu gzung ba med pa'i phyir chos thams cad ci yang med pa'o/ /rang bzhin gyis kun nas nyon mongs pa med pa'i phyir chos thams cad nye ba'i nyon mongs pa med pa'o/ /dben pa'i</text></item>
<item><p>60a4</p><section>mdo sde</section><text>mtha' yin pa'i phyir chos thams cad tshul gcig pa'o/ /dben pa phun sum tshogs pas chos thams cad dben pa'o/ /mi 'khrug pa'i phyir chos thams cad yang dag pa'i mtha' la gnas pa'o/ /shin tu tha mi dad pa'i phyir</text></item>
<item><p>60a5</p><section>mdo sde</section><text>chos thams cad de bzhin nyid la gnas pa'o/ /thams cad du rjesu song ba'i phyir chos thams cad chos kyi dbyingasu yang dag par 'du ba'o/ /phan tshun mi 'du ba'i phyir chos thams cad rkyen med pa'o/ /mnyam pa nyid kyis yongasu</text></item>
<item><p>60a6</p><section>mdo sde</section><text>rgyas pa'i phyir chos thams cad rten cing 'brel par 'byung ba'o/ /ji lta ba bzhin du mthong bas phye ba'i phyir chos thams cad byang chub bo/ /yongasu ma grub pa'i tshul gyis chos thams cad mya ngan las 'das pa'o zhes 'od srung</text></item>
<item><p>60a7</p><section>mdo sde</section><text>de ltar bcom ldan 'das kun tu 'od rnam par 'phrul pa 'od zer gyi rgyal po de bzhin gshegs pa'i 'od de las 'di lta bu'i chos thams cad kyi tshul rab tu dbye ba'i phyir sgra sum bcu rtsa gnyis 'byung bar 'gyur ro/ /gnas brtan</text></item>
<item><p>60a8</p><section>mdo sde</section><text>'od srung chen pos gsol pa/ bcom ldan 'das 'od zer des sangs rgyas kyis mdzad pa bgyid par 'gyur ro/ /bcom ldan 'das kyis bka' stsal pa/ 'od srung de bzhin gshegs pa de tshe dpag tu med par 'gyur ro/ /</text></item>
<item><p>60b1</p><section>mdo sde</section><text>sangs rgyas kyi zhing de na bdud kyi las kyis bar du gcod pa med par 'gyur ro/ /'od srung chen pos gsol pa/ bcom ldan 'das sangs rgyas kyi zhing yongasu gzung bar 'tshal bas rigs kyi bu 'di'i rnam pa thams cad mchog</text></item>
<item><p>60b2</p><section>mdo sde</section><text>dang ldan pa ji 'dra ba de lta bur yongasu dag pa'i sangs rgyas kyi zhing yongasu gzung bar bgyi'o/ /bcom ldan 'das kyis bka' stsal pa/ 'od srung 'di ltar byang chub sems dpa' dra ba can gyi 'od kyis sangs rgyas bye ba</text></item>
<item><p>60b3</p><section>mdo sde</section><text>khrag khrig brgya stong mang po la smon lam yongasu sbyangs te/ de'i phyir 'dis sangs rgyas kyi zhing de lta bu'i yon tan phun sum tshogs pa yongasu bzung ba'o/ /'od srung de bas na sangs rgyas kyi zhing de lta bu yongasu gzung bar</text></item>
<item><p>60b4</p><section>mdo sde</section><text>'dod pa'i rigs kyi bu 'am rigs kyi bu mos kyang byang chub sems dpa' dra ba can gyi 'od kyi rjesu bslab par bya'o/ /de nas tshangs pa phyad par sems kyis byang chub sems dpa' dra ba can gyi 'od la 'di skad ces smras so/ /rigs kyi</text></item>
<item><p>60b5</p><section>mdo sde</section><text>bu khyod de bzhin gshegs pas lung bstan to/ /smras pa/ tshangs pa de bzhin gshegs pas sems can thams cad kyang lung bstan to/ /smras pa/ cir lung bstan/ smras pa/ las kyi rnam par smin pa ji lta ba bzhin</text></item>
<item><p>60b6</p><section>mdo sde</section><text>du lung ston to/ /smras pa rigs kyi bu khyod kyis las ci lta ba zhig byas na khyod 'di ltar lung bstan/ smras pa/ tshangs pa las gang lus dang ngag dang / yid kyi ma byas pa de las de ni 'di'o zhes bstan du rung ngam/ smras pa ci'i</text></item>
<item><p>60b7</p><section>mdo sde</section><text>phyir/ smras pa/ ci byang chub mngon par 'du byed pa'i mtshan nyid dam/ smras pa/ de ni ma yin no/ /smras pa/ byang chub mngon par 'du mi byed pa'i mtshan nyid de/ byang chub ni mngon par 'du byed pa'i mtshan nyid ma yin no/ /</text></item>
<item><p>60b8</p><section>mdo sde</section><text>smras pa/ mngon par 'du byed pas byang chub 'dus ma byas pa/ thob par nus sam/ smras pa de ni ma yin no/ /smras pa/ tshangs pa de lta bas na 'di la rnam grangs 'dis gang la las kyang med/ las kyi 'bras bu</text></item>
<item><p>61a1</p><section>mdo sde</section><text>yang med/ mngon par 'du byed pa'i 'jug pa yang med pa de ni byang chub bo/ /byang chub ji lta bar 'thob pa yang de bzhin/ lung bstan pa yang de bzhin te/ mngon par 'du byed pas lung bstan par mi 'gyur bar rig</text></item>
<item><p>61a2</p><section>mdo sde</section><text>par bya'o/ /smras pa/ rigs kyi bu pha rol tu phyin pa drug la spyad nas phyis lung bstan par 'gyur ram/ /smras pa/ tshangs pa de bzhin te/ pha rol tu phyin pa drug la spyad nas phyis lung bstan par 'gyur te/</text></item>
<item><p>61a3</p><section>mdo sde</section><text>tshangs pa gang nyon mongs pa thams cad yongasu btang ba de ni sbyin pa'o/ /gang mngon par 'du mi byed pa de ni tshul khrims so/ /gang rma mi thod pa de ni bzod pa'o/ /gang dben pa de ni brtson 'grus so/ /gang rab tu mi gnas</text></item>
<item><p>61a4</p><section>mdo sde</section><text>pa de ni bsam gtan no/ /gang spros pa med pa de ni shes rab ste/ tshangs pa byang chub sems dpa' gang pha rol tu phyin pa drug la spyod pa de dag ci la spyod/ smras pa/ ci la yang mi spyod do/ /de ci'i phyir zhe na/ spyod pa</text></item>
<item><p>61a5</p><section>mdo sde</section><text>ci tsam pa de tsam du spyod pa ma yin no/ /gang spyod pa de mi spyod pa'o/ /gang mi spyod pa de bla na med pa yang dag par rdzogs pa'i byang chub la spyod pa ste/ tshangs pa rnam grangs 'dis ji ltar spyod pa ma yin pa ni byang chub kyi</text></item>
<item><p>61a6</p><section>mdo sde</section><text>spyod pa yin par rig par bya'o/ /tshangs pa byang chub tu lung bstan to/ /zhes de skad zer ba ni de bzhin nyid dang / chos kyi dbyings ji lta bur lung bstan pa de lta bur yang lung bstan to/ /smras pa/ rigs kyi bu de bzhin nyid dang /</text></item>
<item><p>61a7</p><section>mdo sde</section><text>chos kyi dbyings ni lung mi bstan to/ /smras pa/ 'o na de bzhin nyid dang chos kyi dbyings ji lta ba bzhin du lung bstan pa de'i mtshan nyid kyang de bzhin no/ /de nas bcom ldan 'das la tshangs pa khyad par sems kyis 'di skad</text></item>
<item><p>61a8</p><section>mdo sde</section><text>ces gsol to/ /bcom ldan 'das ji ltar spyad na byang chub sems dpa' de bzhin gshegs pa rnams kyis bla na med pa yang dag par rdzogs pa'i byang chub tu lung bstan par 'gyur/ bcom ldan 'das kyis bka' stsal pa/</text></item>
<item><p>61b1</p><section>mdo sde</section><text>tshangs pa nam byang chub sems dpa' skye ba la yang mi spyod/ 'gag pa la yang mi spyod/ dge ba la yang mi spyod/ mi dge ba la yang mi spyod/ 'jig rten pa la yang mi spyod/ 'jig rten las 'das pa la yang mi spyod/</text></item>
<item><p>61b2</p><section>mdo sde</section><text>zag pa dang bcas pa la yang mi spyod/ zag pa med pa la yang mi spyod/ kha na ma tho ba dang bcas pa la yang mi spyod/ kha na ma tho ba med pa la yang mi spyod/ 'dus byas la yang mi spyod/ 'dus ma byas la yang mi</text></item>
<item><p>61b3</p><section>mdo sde</section><text>spyod/ rnal 'byor la yang mi spyod/ rnal 'byor ma yin pa la yang mi spyod/ spong ba la yang mi spyod/ spong ba ma yin pa la yang mi spyod/ 'khor ba la yang mi spyod/ mya ngan las 'das pa la yang mi spyod/ mthong ba la</text></item>
<item><p>61b4</p><section>mdo sde</section><text>yang mi spyod/ thos pa la yang mi spyod/ dran pa la yang mi spyod/ rnam par shes pa la yang mi spyod/ sbyin pa la yang mi spyod/ gtong ba la yang mi spyod/ tshul khrims la yang mi spyod/ sdom pa la yang mi spyod/</text></item>
<item><p>61b5</p><section>mdo sde</section><text>bzod pa la yang mi spyod/ mi 'gyur ba la yang mi spyod/ brtson 'grus la yang mi spyod/ brtson 'grus rtsom pa la yang mi spyod/ bsam gtan la yang mi spyod/ ting nge 'dzin rnams la yang mi spyod/ shes rab la yang mi</text></item>
<item><p>61b6</p><section>mdo sde</section><text>spyod/ nan tan dag la yang mi spyod/ ye shes la yang mi spyod/ khong du chud pa la yang mi spyod de/ byang chub sems dpa' de ltar spyod na/ de bzhin gshegs pa rnams kyis bla na med pa yang dag par rdzogs pa'i byang chub tu</text></item>
<item><p>61b7</p><section>mdo sde</section><text>lung ston to/ /de ci'i phyir zhe na/ tshangs pa spyod pa de tsam du lhag par byed pa ste/ byang chub ni lhag par byed pa ma yin no/ /spyod pa ji tsam pa de tsam du yongasu rtog pa ste/ byang chub ni yongasu rtog pa med pa'o/ /spyod pa ji</text></item>
<item><p>61b8</p><section>mdo sde</section><text>tsam pa de tsam du mngon par 'du byed pa ste/ byang chub ni mngon par 'du byed pa med pa'o/ /spyod pa ji tsam pa de tsam du spros pa ste/ byang chub ni spros pa med pa'o/ /tshangs pa de bas na rnam grangs 'dis ci nas spyod pa thams cad las</text></item>
<item><p>62a1</p><section>mdo sde</section><text>yang dag par 'das pa'i byang chub sems dpa' rnams la lung bstan par 'gyur bar de ltar rig par bya'o/ /de nas bcom ldan 'das la tshangs pa khyad par sems kyis 'di skad ces gsol to/ /bcom ldan 'das lung</text></item>
<item><p>62a2</p><section>mdo sde</section><text>bstan pa lung bstan pa zhes bgyi ba lung bstan pa de gang gi tshig bla dgas lags/ bcom ldan 'das kyis bka' stsal pa/ chos thams cad la gnyis dang bral ba ste/ de'i phyir lung bstan pa zhes bya'o/ /skye ba dang 'jig par</text></item>
<item><p>62a3</p><section>mdo sde</section><text>sgro mi 'dogs pa ste/ de'i phyir lung bstan pa zhes bya'o/ /lus dang ngag dang yid kyi las rnams kyis dben pa ste/ de phyir lung bstan pa zhes bya'o/ /tshangs pa ngas mngon par shes pa 'das pa'i dus na bskal pa mdzes par snang ba</text></item>
<item><p>62a4</p><section>mdo sde</section><text>zhes bya ba byung ste/ de la de bzhin gshegs pa khrag khrig phrag bdun bcu rtsa gnyis byung ste/ de bzhin gshegs pa de dag thams cad la ngas bkur stir byas/ btsun par byas/ ri mor byas/ mchod par byas kyang de bzhin</text></item>
<item><p>62a5</p><section>mdo sde</section><text>gshegs pa de dag gis nga lung ma bstan to/ /de'i pha rol tu bskal pa shin tu sprul pa zhes bya ba byung ste/ de la de bzhin gshegs pa bye ba phrag bdun bcu rtsa gnyis la ngas bkur stir byas/ btsun par byas/ ri mor byas/</text></item>
<item><p>62a6</p><section>mdo sde</section><text>mchod par byas kyang de bzhin gshegs pa de dag gis nga lung ma bstan to/ /tshangs pa de'i yang pha rol na tshangs pas bstod pa zhes bya ba'i bskal pa byung ste/ de la de bzhin gshegs pa stong phrag bcwo brgyad la ngas bkur stir byas/</text></item>
<item><p>62a7</p><section>mdo sde</section><text>btsun par byas/ ri mor byas/ mchod par byas kyang de bzhin gshegs pa de dag gis nga lung ma bstan to/ /tshangs pa de'i pha rol na bskal pa legs par drangs pa zhes bya ba byung ste/ de la de bzhin gshegs pa stong phrag sum bcu rtsa</text></item>
<item><p>62a8</p><section>mdo sde</section><text>gnyis la ngas bkur stir byas/ btsun par byas/ ri mor byas/ mchod par byas kyang de bzhin gshegs pa de dag gis nga lung ma bstan to/ /de'i yang pha rol na tshangs pa bskal pa bkod pa zhes bya ba byung ste/ de la de bzhin</text></item>
<item><p>62b1</p><section>mdo sde</section><text>gshegs pa stong phrag sum bcu rtsa bzhi la ngas bkur stir byas/ btsun par byas/ ri mor byas/ mchod par byas kyang de bzhin gshegs pa de dag gis nga lung ma bstan to/ /tshangs pa ngas gang rnams la ri mor byas pa dang /</text></item>
<item><p>62b2</p><section>mdo sde</section><text>mchod par byas pa dang / bkur stir byas pa dang / btsun par byas pa dang / gang las ngas tshangs par spyod pa spyad pa dang / ngas bdog pa thams cad yongasu gtong bar byas pa dang / tshul khrims dang sbyangs pa'i yon tan yang dag</text></item>
<item><p>62b3</p><section>mdo sde</section><text>par bzung bas ngas blangs pa dang / ngas khro ba'i tha ba dang / phrag dog dang / nga rgyal dang / 'chab pa med par byas nas ngas bzod pa dang byams pa sgom pa dang / bsam gtan dang / rab tu dben par spyod pa dang / dben par gnas</text></item>
<item><p>62b4</p><section>mdo sde</section><text>mal 'cha' ba dang / zas dang sgra'i rjes su 'gro ba'i dri ba yongasu dris pa dang / de byed pa'i brtson 'grus kyis thos pa thams cad khong du chud par byas pa'i de bzhin gshegs pa de dag gis ming yang bskal pa 'am/ bskal pa las lhag</text></item>
<item><p>62b5</p><section>mdo sde</section><text>par brjod du yod kyang de bzhin gshegs pa de dag gi nga bla na med pa yang dag par rdzogs pa'i byang chub tu lung ma bstan to/ /de ci'i phyir zhe na/ tshangs pa 'di ltar nga spyod pa la gnas par gyur te/ de bas na tshangs pa rnam grangs 'dis</text></item>
<item><p>62b6</p><section>mdo sde</section><text>kyang ci nas byang chub sems dpa' spyod pa thams cad las 'das pa rnams la lung bstan pa yin par de ltar rig par bya'o/ /tshangs pa gang gi tshe ngas de bzhin gshegs pa mar me mdzad mthong ma thag du mi skye ba'i chos la bzod</text></item>
<item><p>62b7</p><section>mdo sde</section><text>pa thob po/ /de nas gdod de bzhin gshegs pa mar me mdzad kyi nga la khyod ma 'ongs pa'i dus na bskal pa grangs med pa na shAkya thub pa zhes bya ba de bzhin gshegs pa dgra bcom pa yang dag par rdzogs pa'i sangs rgyasu 'gyur</text></item>
<item><p>62b8</p><section>mdo sde</section><text>ro zhes lung bstan te/ de nas nga spyod pa thams cad las 'das so/ /de nas nga'i pha rol tu phyin pa drug yongasu rdzogs so/ /de ci'i phyir zhe na/ gang mtshan ma thams cad yongasu gtong ba de ni sbyin pa'i pha rol tu phyin pa'o/ /</text></item>
<item><p>63a1</p><section>mdo sde</section><text>gang dmigs pa thams cad rab tu zhi ba de ni tshul khrims kyi pha rol tu phyin pa'o/ /gang yul rnams la rmas par mi 'gyur ba de ni bzod pa'i pha rol tu phyin pa'o/ /gang chos thams cad dben pa de ni brtson 'grus kyi</text></item>
<item><p>63a2</p><section>mdo sde</section><text>pha rol tu phyin pa'o/ /gang yid la byed pa thams cad la mi 'jug pa de ni bsam gtan gyi pha rol tu phyin pa'o/ /gang rang bzhin gyis mi skye ba'i chos la bzod pa de ni shes rab kyi pha rol tu phyin pa ste/ tshangs pa de ltar de bzhin</text></item>
<item><p>63a3</p><section>mdo sde</section><text>gshegs pa mar me mdzad las pha rol tu phyin pa rnams yongasu rdzogs par byas so/ /tshangs pa gang sems dang po bskyed pa tshun chad kyi sbyin pa yongasu gtong ba de ni phyis mi dmigs pas sbyin pa yongasu gtong ba de la rgya'i</text></item>
<item><p>63a4</p><section>mdo sde</section><text>char yang nye bar mi 'gro ba nas dpe'i bar du yang nye bar mi 'gro'o/ /gang dang po'i tshul khrims bslab pa dang / sbyangs pa'i yon tan yang dag par blangs pa'i tshul khrims de ni shin tu sbyangs pa'i tshul khrims de la dpe'i bar</text></item>
<item><p>63a5</p><section>mdo sde</section><text>du yang nye bar mi 'gro'o/ /gang sems dang po bskyed pa tshun cad kyi bzod pa dang / des pa de ni shin tu bzod pa'i chos nyid de la rgyur yang nye bar mi 'gro'o/ /gang sems dang po bskyed pa tshun cad nas bzung ste/ brtson 'grus</text></item>
<item><p>63a6</p><section>mdo sde</section><text>brtsam pa de ni blang ba med pa dang / dor ba med pa'i brtson 'grus de la dpe'i bar du yang nye bar mi 'gro'o/ /gang sems dang po bskyed pa tshun cad kyi bsam gtan rab tu dben par gnas pa de ni rab tu zhi ba mtshan ma med pa de</text></item>
<item><p>63a7</p><section>mdo sde</section><text>la dpe'i bar du yang nye bar mi 'gro'o/ /tshangs pa gang sems dang po bskyed pa tshun cad kyi shes rab kyis so sor rtogs pa de ni spros pa med pa'i shes rab de la dpe'i bar du yang nye bar mi 'gro ste/ de bas na tshangs pa rnam grangs</text></item>
<item><p>63a8</p><section>mdo sde</section><text>'dis 'di ltar ngas de'i tshe pha rol tu phyin pa drug yongasu rdzogs par byas so zhes bya ba de ltar rig par bya'o/ /gsol pa/ bcom ldan 'das ji ltar na pha rol tu phyin pa drug yongasu rdzogs pa lags/ bka' stsal pa/</text></item>
<item><p>63b1</p><section>mdo sde</section><text>gang gtong ba la rlom sems med pa dang / tshul khrims la mi gnas pa dang / bzod pa la rnam par mi rtog pa dang / brtson 'grus la blang ba med pa dang / bsam gtan la mi gnas pa dang / shes rab la gnyisu</text></item>
<item><p>63b2</p><section>mdo sde</section><text>med pa 'di ni tshangs pa pha rol tu phyin pa drug yongasu rdzogs pa yin no/ /gsol pa/ bcom ldan 'das pha rol tu phyin pa drug yongasu rdzogs nas ci yongasu rdzogs par bgyid/ bka' stsal pa/ tshangs pa pha</text></item>
<item><p>63b3</p><section>mdo sde</section><text>rol tu phyin pa drug yongasu rdzogs nas thams cad mkhyen pa nyid yongasu rdzogs par byed do/ /gsol pa bcom ldan 'das ji ltar na pha rol tu phyin pa drug yongasu rdzogs nas thams cad mkhyen pa nyid yongasu rdzogs par bgyid/ bka'</text></item>
<item><p>63b4</p><section>mdo sde</section><text>stsal pa/ tshangs pa sbyin pa'i pha rol tu phyin pa'i mnyam pa nyid gang yin pa de ni thams cad mkhyen pa nyid kyi mnyam pa nyid do/ /tshul khrims kyi pha rol tu phyin pa'i mnyam pa nyid gang yin pa dang / bzod pa'i pha rol tu phyin pa'i</text></item>
<item><p>63b5</p><section>mdo sde</section><text>mnyam pa nyid gang yin pa dang / brtson 'grus kyi pha rol tu phyin pa'i mnyam pa nyid gang yin pa dang / bsam gtan gyi pha rol tu phyin pa'i mnyam pa nyid gang yin pa dang / shes rab kyi pha rol tu phyin pa'i mnyam pa nyid gang yin pa</text></item>
<item><p>63b6</p><section>mdo sde</section><text>de ni thams cad mkhyen pa nyid kyi mnyam pa nyid do/ /de bas na mnyam pa nyid 'dis chos thams cad mnyam pa nyid de/ chos thams cad kyi mnyam pa nyid gang yin pa de ni thams cad mkhyen pa'i mnyam pa nyid do/ /gzhan yang tshangs pa</text></item>
<item><p>63b7</p><section>mdo sde</section><text>sbyin pa'i 'du shes yongasu rdzogs pa dang / tshul khrims kyi 'du shes dang / bzod pa dang / brtson 'grus dang / bsam gtan dang / shes rab kyi 'du shes yongasu rdzogs nas/ thams cad mkhyen pa nyid yongasu rdzogs par</text></item>
<item><p>63b8</p><section>mdo sde</section><text>byed do/ /thams cad mkhyen pa nyid ni 'du shes thams cad dang bral ba ste/ de ltar na tshangs pa pha rol tu phyin pa drug yongasu rdzogs pas thams cad mkhyen pa nyid yongasu rdzogs par byed do/ /gsol pa/ bcom ldan 'das</text></item>
<item><p>64a1</p><section>mdo sde</section><text>thams cad mkhyen pa nyid yongasu rdzogs pa gang lags/ bcom ldan 'das kyis bka' stsal pa/ gang mig mi len/ gzugs mi len pa nas yid dang chos kyi bar du mi len te/ tshangs pa gang phyi dang nang gi</text></item>
<item><p>64a2</p><section>mdo sde</section><text>skye mched drug po 'di rnams mi len pa 'di ni thams cad mkhyen pa nyid yongasu rdzogs pa'o/ /tshangs pa de ltar thams cad mkhyen pa nyid yongasu rdzogs par byas nas mig la mi chags/ rna ba la mi chags/ sna la mi chags lce la</text></item>
<item><p>64a3</p><section>mdo sde</section><text>mi chags/ lus la mi chags/ yid la mi chags te/ de bas na de bzhin gshegs pa thams cad mkhyen pa'i ye shes chags pa med cing sgrib pa med pa yin no/ /tshangs pa thams cad mkhyen pa nyid ni chos gang yang mi len to/ /</text></item>
<item><p>64a4</p><section>mdo sde</section><text>tshangs pa 'di ltar thams cad mkhyen pa nyid ni chos thams cad kyi snod du ma gyur pa yin te/ tshangs pa snod ma yin pa zhes bya ba ni dngos po med pa'i tshig bla dgas so/ /dngos po med pa zhes bya ba ni bla gab med pa'i tshig bla dgas so/ /</text></item>
<item><p>64a5</p><section>mdo sde</section><text>thams cad mkhyen par ni bla gab med pa dang mtshungs pa ste/ de bas na nga chos gang yang mi len to/ /tshangs pa 'di lta ste dper na/ namakha' la gnas te/ bya ba thams cad byed kyang namakha' de ni mi gnas pa'o/ /de bzhin du thams</text></item>
<item><p>64a6</p><section>mdo sde</section><text>cad mkhyen pa nyid la ye shes thams cad rnam par bzhag kyang thams cad mkhyen pa nyid ni mi gnas pa'o/ /gsol pa/ bcom ldan 'das thams cad mkhyen pa nyid thams mkhyen pa nyid ces bgyi ba bcom ldan 'das ci'i slad du</text></item>
<item><p>64a7</p><section>mdo sde</section><text>rnam pa thams cad mkhyen pa nyid ces bgyi/ bka' stsal pa/ tshangs pa nyan thos rnams dang rang sangs rgyas rnams kyi spyod pa thams cad des shes te/ de'i phyir thams cad mkhyen pa nyid ces bya'o/ /de dag gi bsam pa thams</text></item>
<item><p>64a8</p><section>mdo sde</section><text>cad kun shes pa dang / sbyor ba kun shes pa dang / snying rje kun shes pa dang / bslab pa kun shes pa dang / yang dag par 'dzin pa kun shes pas de'i phyir thams cad mkhyen pa nyid ces bya'o/ /rgyu ba thams cad rnam par spangs pa dang /</text></item>
<item><p>64b1</p><section>mdo sde</section><text>rlom sems thams cad bcom pa de ni thams cad mkhyen pa nyid do/ /thob pa med cing rnam par rig pa med la sems can thams cad kyi sems kyi spyod pa de las shes par gyur pas na de'i phyir thams cad mkhyen pa nyid ces bya'o/ /ye shes</text></item>
<item><p>64b2</p><section>mdo sde</section><text>thams cad mngon par rtogs pa dang / slob pa'i ye shes dang / mi slob pa'i ye shes dang / rang sangs rgyas kyi ye shes dang / thams cad mkhyen pa'i ye shes kyang 'di ltar rnam par bzhag pas na thams cad mkhyen pa nyid ces bya'o/ /</text></item>
<item><p>64b3</p><section>mdo sde</section><text>yang dag par sbyor bas 'di la ye shes 'jug pas na de'i phyir thams cad mkhyen pa nyid ces bya'o/ /sman thams cad yongasu shes pas de'i phyir thams cad mkhyen pa nyid ces bya'o/ /nad thams cad zhi bar byas pas de'i phyir thams cad mkhyen</text></item>
<item><p>64b4</p><section>mdo sde</section><text>par nyid ces bya'o/ /bcing ba thams cad bcom pas de'i phyir thams cad mkhyen pa nyid ces bya'o/ /bag chags kyis 'tshams sbyor ba thams cad bcom pas de'i phyir thams cad mkhyen pa nyid ces bya'o/ /rtag tu mnyam par bzhag pas de'i</text></item>
<item><p>64b5</p><section>mdo sde</section><text>phyir thams cad mkhyen pa nyid ces bya'o/ /chos thams cad la the rtsom med pas de'i phyir thams cad mkhyen pa nyid ces bya'o/ /'jig rten pa dang / 'jig rten las 'das pa'i ye shes rnams kyang thams cad mkhyen pa 'di las rnam par</text></item>
<item><p>64b6</p><section>mdo sde</section><text>bzhag pas na/ de'i phyir thams cad mkhyen pa nyid ces bya'o/ /tshangs pa de'i phyir thams cad mkhyen pa zhes bya ba ni thams cad mkhyen pa'i ye shes la mkhas pa'i tshig bla dgas so/ /de nas bcom ldan 'das la tshangs pa khyad par sems kyis</text></item>
<item><p>64b7</p><section>mdo sde</section><text>'di skad ces gsol to/ /bcom ldan 'das 'di ltar de bzhin gshegs pas sems can thams cad kyi sems kyi spyod pa thams cad kyang mkhyen la/ sems kyi dmigs pa la yang 'jug pa mi mnga' ba ni sangs rgyas kyi ye shes bsam</text></item>
<item><p>64b8</p><section>mdo sde</section><text>gyis mi khyab ste ngo mtshar to/ /bcom ldan 'das de la yon tan gyi bye brag tshad ma mchis pa 'di lta bu 'di dag gda' na rigs kyi bu 'am/ rigs kyi bu mo su zhig bla na med pa yang dag par rdzogs pa'i byang chub tu sems mi skyed/</text></item>
<item><p>65a1</p><section>mdo sde</section><text>de nas bcom ldan 'das la byang chub sems dpa' dra ba can gyi 'od kyis 'di skad ces gsol to/ /bcom ldan 'das byang chub sems dpa' su dag yon tan re ba'i slad du byang chub la 'jug na de dag theg pa chen po la yang dag</text></item>
<item><p>65a2</p><section>mdo sde</section><text>par zhugs pa ma lags par rig par bgyi'o/ /de ci'i phyir zhe na/ bcom ldan 'das re bar bgyi ba ma mchis pa'i slad du chos thams cad ni yon tan dang bral zhing yon tan ma mchis pa ste/ de bas na byang chub sems dpa' rnams</text></item>
<item><p>65a3</p><section>mdo sde</section><text>kyis yon tan gyi slad du 'am/ legs pa'i slad du byang chub la 'jug par mi bgyi'o/ /gzhan du na snying rje chen po'i rgyus bdag gi sdug bsngal las yongasu mi skrag pa'i slad du/ dge ba'i chos bskyed par bgyi ba'i slad du/</text></item>
<item><p>65a4</p><section>mdo sde</section><text>lta ba las rnam par thar bar bgyi ba'i slad du/ nad thams cad bsal ba'i slad du/ yongasu 'dzin pa gtong ba'i slad du/ mdza' ba dang mi 'dza' ba la mi lta ba'i slad du/ 'jig rten gyi chos rnams kyis mi gos pa'i slad du/</text></item>
<item><p>65a5</p><section>mdo sde</section><text>'dus byas las skyo ba'i slad du/ mya ngan las 'das pa la bde bar dgod pa'i slad du/ dam pa'i chos yongasu gzung ba'i slad du/ sems can rnams yongasu smin par bgyi ba'i slad du/ bcom ldan 'das byang chub sems dpas re</text></item>
<item><p>65a6</p><section>mdo sde</section><text>ba ma mchis par bgyi ste pha rol la mi re bar bgyi'o/ /bcom ldan 'das byang chub sems dpas bgyis pa dang / ma bgyis pa la 'gyod pa ma mchis par bgyi'o/ /bcom ldan 'das byang chub sems dpa' ni bde ba dang /</text></item>
<item><p>65a7</p><section>mdo sde</section><text>sdug bsngal gyis gnod par mi 'gyur ro/ /bcom ldan 'das byang chub sems dpa' rnams kyi dge ba'i rtsa ba yongasu dag pa gang lags/ bcom ldan 'das kyis bka' stsal pa/ rigs kyi bu 'khor los bsgyur ba'i rgyal po'i</text></item>
<item><p>65a8</p><section>mdo sde</section><text>srid ni dge ba'i rtsa ba yongasu dag par mi smra'o/ /brgya byin du 'gyur ba 'ang ma yin/ tshangs par 'gyur ba 'ang ma yin te/ gang la skye ba dang skye gnas med pa de ni byang chub sems dpa' rnams kyi dge ba'i rtsa ba yongasu dag pa'o/ /</text></item>
<item><p>65b1</p><section>mdo sde</section><text>nam bdag kyang dge ba'i rtsa ba yongasu mi 'bri la/ chung ngu na dud 'gro'i skye gnas su song ba yan chad sems can gzhan gyi dge ba'i rtsa ba rnams skyed pa 'di ni byang chub sems dpa' rnams kyi dge ba'i rtsa ba yongasu dag pa'o/ /dngos po</text></item>
<item><p>65b2</p><section>mdo sde</section><text>thams cad la mi lta ba'i phyir gtong ba ni byang chub sems dpa' rnams kyi dge ba'i rtsa ba'o/ /yongasu gdung ba med pa'i phyir tshul khrims ni byang chub sems dpa' rnams kyi dge ba'i rtsa ba'o/ /gnod sems med pa'i phyir bzod pa ni</text></item>
<item><p>65b3</p><section>mdo sde</section><text>byang chub sems dpa' rnams kyi dge ba'i rtsa ba'o/ /le lo med pa'i phyir brtson 'grus ni byang chub sems dpa' rnams kyi dge ba'i rtsa ba'o/ /rtse gcig pa'i phyir bsam gtan ni byang chub sems dpa' rnams kyi dge ba'i rtsa</text></item>
<item><p>65b4</p><section>mdo sde</section><text>ba'o/ /lta ba dang bral ba'i phyir shes rab ni byang chub sems dpa' rnams kyi dge ba'i rtsa ba'o/ /sems snyoms pa'i phyir byams pa ni byang chub sems dpa' rnams kyi dge ba'i rtsa ba'o/ /lhag pa'i bsam pa yongasu dag pa'i</text></item>
<item><p>65b5</p><section>mdo sde</section><text>phyir snying rje ni byang chub sems dpa' rnams kyi dge ba'i rtsa ba'o/ /chos la mos pa bskyed pa'i phyir dga' ba ni byang chub sems dpa' rnams kyi dge ba'i rtsa ba'o/ /mdza' ba dang sdang ba med pa'i phyir btang snyoms ni byang chub</text></item>
<item><p>65b6</p><section>mdo sde</section><text>sems dpa' rnams kyi dge ba'i rtsa ba'o/ /nyan thos dang rang sangs rgyas kyis mi 'dod pa'i phyir byang chub kyi sems mi gtong ba ni byang chub sems dpa' rnams kyi dge ba'i rtsa ba'o// // bam po bzhi pa/</text></item>
<item><p>65b7</p><section>mdo sde</section><text>de nas 'jam dpal gzhon nur gyur pa 'khor der 'dus te cang mi zer bar 'dug go/ /de nas bcom ldan 'das la tshangs pa khyad par sems kyis 'di skad ces gsol to/ /bcom ldan 'das 'jam dpal gzhon nur gyur pa 'di</text></item>
<item><p>65b8</p><section>mdo sde</section><text>'khor 'dir mchis te/ 'di ltar yang dag par brjod pa'i gtam cung zad kyang mi ston to/ /de'i tshe bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal chos bstan pa 'di la</text></item>
<item><p>66a1</p><section>mdo sde</section><text>khyod gtam gyi rgyud 'ga' zhig spobs par gyis shig /'jam dpal gyis gsol pa/ chos gang bcom ldan 'das kyis mngon par rdzogs par sangs rgyas pa'i chos de la gdags pa gang yang mchis sam/</text></item>
<item><p>66a2</p><section>mdo sde</section><text>bka' stsal pa/ 'jam dpal chos de la gdags pa gang yang med do/ /gsol pa/ bcom ldan 'das chos de brjod par bgyi ba lags sam/ smra bar bgyi ba lags sam/ bstan par bgyi ba lags sam/</text></item>
<item><p>66a3</p><section>mdo sde</section><text>bka' stsal pa/ 'jam dpal chos de brjod par bya ba ma yin no/ /smra bar bya ba ma yin no/ /bstan par bya ba ma yin no/ /gsol pa/ bcom ldan 'das chos gang ma brjod/ ma smras/ ma bstan pa de bshad par</text></item>
<item><p>66a4</p><section>mdo sde</section><text>nus sam/ khyad par sems kyis smras pa/ 'jam dpal khyod sems can gzhan dang gang zag gzhan dag la chos mi ston tam/ smras pa/ tshangs pa ci chos kyi dbyings gnyisu rab tu phye ba yin nam/ smras pa/</text></item>
<item><p>66a5</p><section>mdo sde</section><text>de ma yin no/ /smras pa/ chos thams cad chos kyi dbyingasu nges pa ma yin nam/ smras pa/ nges pa yin no/ /smras pa/ tshangs pa gal te chos kyi dbyings kyang gnyisu med pa yin la chos thams cad kyang chos</text></item>
<item><p>66a6</p><section>mdo sde</section><text>kyi dbyings su nges na sems can gzhan dang gang zag gzhan dag la ji ltar chos bstan par bya/ smras pa/ 'jam dpal gnyis kyang ma yin la chos bstan pa yod dam/ smras pa/ tshangs pa gal te ston pa'am</text></item>
<item><p>66a7</p><section>mdo sde</section><text>nyan pa 'ga' zhig rnyed na ni yod do/ /smras pa/ 'jam dpal de bzhin gshegs pas chos ma bstan nam/ smras pa/ tshangs pa bstan mod kyi gnyisu ma yin no/ /de ci'i phyir zhe na/ de bzhin gshegs pa ni gnyis su</text></item>
<item><p>66a8</p><section>mdo sde</section><text>med par chos ston te gnyisu mi mdzad do/ /smras pa/ 'jam dpal gal te chos thams cad gnyisu med pa yin na/ de ji ltar byis pa so so'i skye bo rnams gnyis su med pa gnyis su byed/ smras pa/ bdag</text></item>
<item><p>66b1</p><section>mdo sde</section><text>gi rgyud la bdag tu 'dzin pas byis pa so so'i skye bo rnams gnyisu byed de/ gnyis su med pa ni nam yang gnyis su mi 'gyur ro/ /ji tsam du mang du gnyisu byas kyang gnyisu med pa'i mtha' la gnyisu med do/ /smras</text></item>
<item><p>66b2</p><section>mdo sde</section><text>pa/ 'jam dpal gnyisu med pa ci rnam par rig par byed/ smras pa/ gal te rnam par rig par byed de gnyis su med pa ma yin par 'gyur te/ gnyis su med pa ni rnam par rig pa med pa'o/ /tshangs pa gnyis</text></item>
<item><p>66b3</p><section>mdo sde</section><text>zhes bya ba ni rnam par rig pa'o/ /de bzhin gshegs pas ni rnam par rig pa med par chos ston te/ chos de yang ji ltar ston pa de bzhin du ma yin no/ /de ci'i phyir zhe na/ chos de yi ge med pa'i phyir ro/ /smras pa/</text></item>
<item><p>66b4</p><section>mdo sde</section><text>'jam dpal de bzhin gshegs pas chos bstan pa gang du 'gro/ smras pa/ tshangs pa de bzhin gshegs pas chos bstan pa ni 'gro ba med par 'gro'o/ /smras pa/ 'jam dpal de bzhin gshegs pas mya ngan</text></item>
<item><p>66b5</p><section>mdo sde</section><text>las 'das par 'gro ba'i chos ma bstan tam/ smras pa/ ci mya ngan las 'das pa la 'gro ba 'am/ 'ong bar dmigs sam/ smras pa/ mya ngan las 'das pa la 'ong ba yang med 'gro ba yang med do/ /smras pa/ tshangs</text></item>
<item><p>66b6</p><section>mdo sde</section><text>pa de lta bas na de bzhin gshegs pas 'gro ba med par 'gro ba'i chos bstan to/ /smras pa/ ji ltar thos/ smras pa/ ji ltar brjod pa bzhin du'o/ /smras pa/ ji lta bur brjod/ smras pa/ ji ltar rnam par rig pa med</text></item>
<item><p>66b7</p><section>mdo sde</section><text>pa dang thos pa med pa bzhin no/ /smras pa/ de bzhin gshegs pa'i chos nyan pa gang yin/ smras pa/ gang yul la zag pa med pa rnams so/ /smras pa/ chos 'di sus shes par 'gyur/ smras pa/ gang rtsod par mi</text></item>
<item><p>66b8</p><section>mdo sde</section><text>'gyur ba dang / shes par mi 'gyur ba dang / rjesu shes par mi 'gyur ba rnams so/ /smras pa/ 'jam dpal ji ltar na dge slong rtsod pa mang ba yin/ smras pa/ 'di ni rigs so/ /'di ni mi rigs so zhes bya ba 'di ni rtsod pa'o/ /</text></item>
<item><p>67a1</p><section>mdo sde</section><text>de bzhin du bsdus te 'di ni 'brel ba'o/ /'di ni ma 'brel ba'o zhes bya ba dang / 'di ni nyon mongs pa'o/ /'di ni rnam par byang ba'o zhes bya ba dang / 'di ni dge ba'o/ /'di ni mi dge ba'o zhes bya ba dang / 'di ni kha na ma tho ba</text></item>
<item><p>67a2</p><section>mdo sde</section><text>dang bcas pa'o/ /'di ni kha na ma tho ba med pa'o zhes bya ba dang / 'di ni zag pa dang bcas pa'o/ /'di ni zag pa med pa'o zhes bya ba dang / 'di ni 'jig rten pa'o/ /'di ni 'jig rten las 'das pa'o zhes bya ba dang / 'di ni 'dus byas so/ /</text></item>
<item><p>67a3</p><section>mdo sde</section><text>'di ni 'dus ma byas so zhes bya ba dang / 'di ni tshul khrims so/ /'di ni ngang tshul ngan pa'o zhes bya ba dang / 'di ni bya ba'o/ /'di ni bya ba ma yin no zhes bya ba dang / 'dis ni thob par 'gyur ro/ /'dis ni thob pa ma yin par 'gyur ro/ /</text></item>
<item><p>67a4</p><section>mdo sde</section><text>zhes bya ba 'dis ni rtsod pa'o/ /de ji tsam du khengs pa dang / 'dud pa dang / len pa dang / 'dor ba de tsam du rtsod pa ste/ de bzhin gshegs pas ni rtsod pa med par chos bstan to/ /sprus pa la dga' ba la ni mi rtsod pa med do/ /rtsod pa</text></item>
<item><p>67a5</p><section>mdo sde</section><text>mang ba la ni dge sbyong du gyur pa med do/ /dge sbyong 'dod pa la ni 'thab pa med do/ /smras pa/ 'jam dpal ji ltar dge slong de bzhin gshegs pa'i bstan pa byed pa dang / bka' bzhin byed par 'gyur/ smras pa/ tshangs pa nam</text></item>
<item><p>67a6</p><section>mdo sde</section><text>dge slong bstod pa dang smad pa byas kyang gnod pa med na de ltar na bstan pa bzhin du byed pa yin no/ /gang yi ge'i rjesu mi snyegs na de ltar na bka' bzhin byed pa yin no/ /gang mtshan ma thams cad las zhi bar gyur na/ de ltar na bstan</text></item>
<item><p>67a7</p><section>mdo sde</section><text>pa bzhin byed pa yin no/ /gang don dang mi 'gal bar byed na de ltar na dka' bzhin byed pa yin no/ /gang chos yongasu srung na de ltar na bstan pa bzhin du byed pa yin no/ /gang tshig rnams dang 'thun par mi byed na/ de ltar na bka' bzhin</text></item>
<item><p>67a8</p><section>mdo sde</section><text>byed pa yin no/ /smras pa/ 'jam dpal ji ltar na dge slong dam pa'i chos yongasu srung ba yin/ smras pa/ gang mnyam pa nyid las 'gal bar mi byed cing chos kyi dbyings rnam par 'khrug par mi byed na ji ltar na dam pa'i chos</text></item>
<item><p>67b1</p><section>mdo sde</section><text>yongasu srung ba yin no/ /smras pa/ 'jam dpal ji ltar na dge slong de bzhin gshegs pa la nye bar gnas pa yin/ smras pa/ tshangs pa gang chos gang la yang nye ba'am/ ring ba med par mthong ba'i dge slong de ni de bzhin gshegs</text></item>
<item><p>67b2</p><section>mdo sde</section><text>pa la nye bar gnas pa yin no/ /smras pa/ ji ltar na 'jam dpal dge slong de bzhin gshegs pa la rim gro dang bsnyen bkur byed pa yin/ smras pa/ tshangs pa dge slong gang lus dang / ngag dang / yid kyis rtul bar mi byed</text></item>
<item><p>67b3</p><section>mdo sde</section><text>pa'i dge slong de ni de bzhin gshegs pa la rim gro dang bsnyen bkur byed pa'o/ /smras pa/ 'jam dpal sus de bzhin gshegs pa la mchod par 'gyur/ smras pa/ tshangs pa gang bsod nams dang / bsod nams ma yin pa dang /</text></item>
<item><p>67b4</p><section>mdo sde</section><text>mi g.yo bar nye bar 'gro ba'i 'du byed thams cad mngon par 'du mi byed pa'o/ /smras pa/ 'jam dpal sus de bzhin gshegs pa mthong / smras pa/ gang sha'i spyan dang / lha'i spyan dang / shes rab kyi spyan dang / chos kyi spyan</text></item>
<item><p>67b5</p><section>mdo sde</section><text>dang / sangs rgyas kyi spyan la'ang mngon par ma chags pa des de bzhin gshegs pa mthong ngo / /smras pa/ 'jam dpal sus chos mthong / smras pa/ nga rten cing 'brel bar 'byung ba mthong zhing 'gal bar mi byed pa rnams</text></item>
<item><p>67b6</p><section>mdo sde</section><text>kyis so/ /smras pa/ sus rten cing 'brel bar 'byung ba/ rnams mthong / smras pa/ gang mnyam pa nyid mi skyed cing 'gal bar mi byed pas so/ /smras pa/ 'jam dpal su dag mngon par shes pa thob/ smras pa/</text></item>
<item><p>67b7</p><section>mdo sde</section><text>gang zag pa ma bskyed cing mi 'gog pa rnams so/ /smras pa/ 'jam dpal sus de bzhin gshegs pa'i bslab pa la slob/ smras pa/ gang mngon par 'du mi byed pa dang / myong bar mi byed pa dang / mi skyed pa dang / so sor mi</text></item>
<item><p>67b8</p><section>mdo sde</section><text>spong ba rnams so/ /smras pa/ 'jam dpal sus de dge bar zhugs/ smras pa/ gang khams gsum pa la ma zhugs pa'o/ /smras pa/ 'jam dpal gang shin tu dul ba yin/ smras pa/ gang yang srid pa mi len pa'o/ /</text></item>
<item><p>68a1</p><section>mdo sde</section><text>smras pa/ 'jam dpal gang bde bar gyur pa yin/ smras pa/ gang nga yir bya ba med pa rnams so/ /smras pa/ 'jam dpal su dag grol ba yin/ smras pa/ gang dmigs par 'khrug par mi byed pa rnams so/ /</text></item>
<item><p>68a2</p><section>mdo sde</section><text>smras pa/ 'jam dpal su dag rgal ba yin/ smras pa/ gang 'khor ba dang / mya ngan las 'das pa la mi gnas pa rnams so/ /smras pa/ 'jam dpal zag pa zad pa'i dge slong ci zad/ smras pa/ tshangs pa gal te zad par</text></item>
<item><p>68a3</p><section>mdo sde</section><text>gyur na ni zag pa zad par mi 'gyur te/ zag pa de dag ni skad cig pa yin pa des de dag de bzhin du shes pas na de'i phyir zag pa zad pa zhes bya'o/ /smras pa/ 'jam dpal su dag bden par smra ba yin/ smras pa/ gang rtsod pa thams</text></item>
<item><p>68a4</p><section>mdo sde</section><text>cad las shin tu 'das pa rnams so/ /smras pa/ 'jam dpal su lam du zhugs pa yin/ smras pa/ tshangs pa byis pa so so'i skye bo rnams lam du zhugs pa'o/ smras pa/ 'jam dpal su lam ma yin par zhugs</text></item>
<item><p>68a5</p><section>mdo sde</section><text>pa yin/ smras pa/ gang gis chos thams cad gang nas kyang ma 'ongs pa dang / gang du yang mi 'gro bar shes pa'i 'phags pa rnams so/ /smras pa/ 'jam dpal bden pa mthong ba gang yin/ smras pa/ chos gang yang</text></item>
<item><p>68a6</p><section>mdo sde</section><text>mi mthong ba'o/ /de ci'i phyir zhe na/ ji tsam du mthong ba de tsam du brdzun te/ mthong ba med pa ni bden pa mthong ba'o/ /smras pa/ gang mthong bas bden pa mthong / smras pa/ lta bar gyur pa thams cad ma mthong bas bden pa</text></item>
<item><p>68a7</p><section>mdo sde</section><text>mthong ngo / /smras pa de gang du btsal bar bya/ smras pa/ phyin ci log bzhi dag las bden pa btsal bar bya'o/ /smras pa/ 'jam dpal ci la bsam te de skad ston/ smras pa/ phyin ci log bzhi tshol ba gang yin pa de</text></item>
<item><p>68a8</p><section>mdo sde</section><text>la rtag pa yang med/ bde ba yang med/ bdag kyang med/ gtsang ba yang med de/ gang la rtag pa med pa de ni mi rtag pa'o/ /gang la bde ba med pa de ni sdug bsngal ba'o/ /gang la bdag med pa de ni bdag go/ /gang la gtsang</text></item>
<item><p>68b1</p><section>mdo sde</section><text>ba med pa de ni mi gtsang ba'o/ /tshangs pa chos thams cad la bdag med pa ni 'phags pa'i bden pa tshol ba ste gang bden pa tshol ba 'di ni sdug bsngal yongasu mi shes pa nas lam gyi bar du mi sgom pa'o/ /smras pa/ 'jam</text></item>
<item><p>68b2</p><section>mdo sde</section><text>dpal ji ltar na lam sgom pa yin/ smras pa/ sgom pa na ji ltar dngos por yang mi ltung / dngos po med pa yang mi ltung zhing chos gang yang dngos por yang mi byed/ /dngos po med pa yang mi byed de/ tshangs pa gnyis dang bral ba</text></item>
<item><p>68b3</p><section>mdo sde</section><text>ni lam mo/ /lam gang gis btsal bas chos thams cad mi dmigs pa 'di ni lam mo/ /lam gang gang du yang phrad par mi byed de/ 'dor ba yang mi byed cing 'khor ba yang med/ mya ngan las 'das pa yang med pa'o/ /de ci'i phyir zhe</text></item>
<item><p>68b4</p><section>mdo sde</section><text>na/ phrad par byed pa yang med/ dor ba 'ang med pa ni 'phags pa rnams kyi lam mo/ /de nas bram ze shing sA la chen po lta bu'i bu mnyam par gnas pa zhes bya bas 'jam dpal gzhon nur gyur pa la 'di skad ces smras so/ /</text></item>
<item><p>68b5</p><section>mdo sde</section><text>'jam dpal ji ltar na dge bsnyen sangs rgyas la skyabasu song ba yin/ ci ltar na chos la skyabasu song ba yin/ ji ltar na dge 'dun la skyabasu song ba yin/ smras pa/ rigs kyi bu nam dge bsnyen lta ba gnyis nye bar mi len pa</text></item>
<item><p>68b6</p><section>mdo sde</section><text>ste gnyis gang zhe na/ bdag tu lta ba mi len/ pha rol tu lta ba mi len/ bdag tu lta ba mi len/ sangs rgyas su lta ba mi len/ bdag tu lta ba mi len/ chos su lta ba mi len/ bdag tu lta ba mi len/ dge 'dun du lta ba mi</text></item>
<item><p>68b7</p><section>mdo sde</section><text>len pa de tsam gyis dge bsnyen sangs rgyas dang / chos dang dge 'dun la skyabasu song ba yin no/ /gzhan yang rigs kyi bu nam dge bsnyen de bzhin gshegs pa gzugs su khas mi len/ tshor bar ma yin/ 'du shes su ma yin</text></item>
<item><p>68b8</p><section>mdo sde</section><text>'du byed du ma yin/ de bzhin gshegs pa rnam par shes par yang khas mi len na de ltar na sangs rgyas la skyabasu song ba yin no nam chos gang la yang rnam par mi rtog cing sgro mi 'dogs na de ltar na chos la skyabasu song ba yin</text></item>
<item><p>69a1</p><section>mdo sde</section><text>no/ /nam dge 'dun 'dus ma byas su'ang mos la/ 'dus byas las gud na 'dus ma byas su mos par yang mi byed na/ de ltar na dge 'dun la skyabs su song ba yin no/ /gzhan yang rigs kyi bu nam dge bsnyen/</text></item>
<item><p>69a2</p><section>mdo sde</section><text>sangs rgyas su'ang mi dmigs/ chos su'ang mi dmigs/ dge 'dun du yang mi dmigs na de ltar na sangs rgyas dang / chos dang / dge 'dun la skyabasu song ba yin no/ /mnyam par gnas pas smras pa/ 'jam dpal</text></item>
<item><p>69a3</p><section>mdo sde</section><text>byang chub sems dpa' gang 'di dag byang chub tu rab tu zhugs pa de dag gang du rab tu zhugs pa yin/ smras pa/ bla gab med pa la rab tu zhugs so/ /de ci'i phyir zhe na/ byang chub ni bla gab med pa dang mtshungs so/ /smras pa/</text></item>
<item><p>69a4</p><section>mdo sde</section><text>'jam dpal ji ltar na byang chub sems dpa' byang chub tu rab tu zhugs pa zhes brjod par bya/ smras pa/ rigs kyi bu nam byang chub sems dpa' rab tu 'jug pa thams cad rab tu 'jug pa ma yin par rab tu shes pa dang /</text></item>
<item><p>69a5</p><section>mdo sde</section><text>chos thams cad chos ma yin par rab tu shes pa dang / sems can thams cad sems can ma yin par rab tu shes pa ste/ de ltar na rigs kyi bu byang chub sems dpa' byang chub la rab tu zhugs pa zhes brjod par bya'o/ /de nas</text></item>
<item><p>69a6</p><section>mdo sde</section><text>bcom ldan 'das la bram ze shing sA la chen po lta bu'i bu mnyam par gnas pas 'di skad ces gsol to/ /bcom ldan 'das ji ltar na byang chub sems dpa' byang chub sems dpa' zhes bgyi/ bcom ldan 'das kyis bka' stsal</text></item>
<item><p>69a7</p><section>mdo sde</section><text>pa/ rigs kyi bu nam byang chub sems dpa' log par nges pa'i sems can rnams la snying rje bskyed cing yang dag par nges pa'i sems can rnams la lhag par gus pa mi skyed pa'i tshig bla dgas ni byang chub sems dpa' zhes bya'o/ /</text></item>
<item><p>69a8</p><section>mdo sde</section><text>de ci'i phyir zhe na/ rigs kyi bu byang chub sems dpa' ni nges pa dang ma nges pa'i sems can rnams kyi phyir byang chub tu smon lam mi 'debs kyi/ gzhan du na log par nges pa'i sems can rnams kyi phyir byang chub tu smon lam 'deb</text></item>
<item><p>69b1</p><section>mdo sde</section><text>te/ de'i phyir byang chub sems dpa' zhes bya'o/ /de bas na rigs kyi bu byang chub sems dpa' log par nges pa'i sems can rnams la snying rje bar byas nas byang chub tu smon lam 'debs te/ de'i phyir byang chub sems dpa'</text></item>
<item><p>69b2</p><section>mdo sde</section><text>zhes bya'o/ /de nas bcom ldan 'das la byang chub sems dpa' byang chub ces bya bas 'di skad ces gsol to/ /bcom ldan 'das gang gi slad du byang chub sems dpa' zhes bgyi ba bdag kyang spobs so/ /bcom ldan 'das</text></item>
<item><p>69b3</p><section>mdo sde</section><text>kyis bka' stsal pa/ byang chub khyod spobs par gyis shig /byang chub kyis gsol pa/ bcom ldan 'das 'di lta ste/ skyes pa'am/ bud med ji lta bur bstan pa'i yan lag brgyad dang ldan pa'i gso sbyin la ma ral ma</text></item>
<item><p>69b4</p><section>mdo sde</section><text>zhig par nye bar gnas na de yan lag brgyad kyi gso sbyin yang dag par blangs pa zhes bgyi ba'i grangs su mchi'o/ /bcom ldan 'das de bzhin du byang chub sems dpa' sems dang po bskyed pa nas bzung ste byang chub kyi snying po'i bar</text></item>
<item><p>69b5</p><section>mdo sde</section><text>du byang chub kyi sems las ma g.yos pa lags te/ de ni de'i slad du byang chub sems dpa' zhes bgyi'o/ /byang chub sems dpa' blo gros brtan pas gsol pa/ bcom ldan 'das byang chub sems dpa' gang lhag pa'i</text></item>
<item><p>69b6</p><section>mdo sde</section><text>bsam pa brtan pas sems can la mi dmigs pa'i byams pa dang ldan pa lags te/ de ni de'i slad du byang chub sems dpa' zhes bgyi'o/ /byang chub sems dpa' sems can sgrol gyis gsol pa/ bcom ldan 'das</text></item>
<item><p>69b7</p><section>mdo sde</section><text>'di lta ste dper na/ gru'am zam pa ni sems can rgal ba la skyo ba ma mchis shing rnam par mi rtog pa de bzhin du bcom ldan 'das byang chub sems dpa' gang la sems can thams cad bsgral ba'i slad du de lta bu'i sems</text></item>
<item><p>69b8</p><section>mdo sde</section><text>mchis pa de ni de'i slad du byang chub sems dpa' zhes bgyi'o/ /byang chub sems dpa' ngan song sel gyis gsol pa/ bcom ldan 'das byang chub sems dpa' gang sangs rgyas kyi zhing gang du sug pa bzhag ma thag du ngan song</text></item>
<item><p>70a1</p><section>mdo sde</section><text>thams cad rab tu zhi bar 'gyur te/ de ni de'i slad du byang chub sems dpa' zhes bgyi'o/ /byang chub sems dpa' spyan ras gzigs kyi dbang pos gsol pa/ bcom ldan 'das byang chub sems dpa' gang</text></item>
<item><p>70a2</p><section>mdo sde</section><text>mthong ba tsam gyis sems can byang chub tu nges par 'gyur ba dang / ming thos pas kyang 'jigs pa thams cad las yongasu thar bar 'gyur te/ de ni de'i slad du byang chub sems dpa' zhes bgyi'o/ /byang chub sems dpa' mthu chen</text></item>
<item><p>70a3</p><section>mdo sde</section><text>thob kyis gsol pa/ bcom ldan 'das byang chub sems dpa' gang gom pa 'dor zhing mchi ba na stong gsum gyi stong chen po 'jig rten gyi khams kyi bdud kyi khams thams cad rab tu g.yo bar 'gyur te/ de ni de'i slad du</text></item>
<item><p>70a4</p><section>mdo sde</section><text>byang chub sems dpa' zhes bgyi'o/ /byang chub sems dpa' kun tu mi skyo bas gsol pa/ bcom ldan 'das gal te bskal pa gang gA'i klung gi bye ma snyed nyin zhag gcig du 'gyur la/ de nyin zhag du bgrang na de lta bu'i</text></item>
<item><p>70a5</p><section>mdo sde</section><text>tshul gyis zhag bcwa lnga la zla ba phyed/ zhag sum bcu la zla ba gcig /zla ba bcu gnyis la lo gcig pa'i lo bye ba brgya stong la sangs rgyas gcig byung nas mnyes par byed de/ rnam grangs 'di lta bus gang gA'i klung gi bye ma</text></item>
<item><p>70a6</p><section>mdo sde</section><text>snyed kyi sangs rgyas kyi zhing na tshangs pa spyod pa spyad nas phyis lung bstan kyang yongasu mi skyo ba ste/ de ni de'i slad du byang chub sems dpa' zhes bgyi'o/ /byang chub sems dpa' ded dpon bzang pos gsol pa/ bcom ldan</text></item>
<item><p>70a7</p><section>mdo sde</section><text>'das byang chub sems dpa' gang lam ngon par zhugs pa'i sems can lam ngan par zhugs pa rnams la lam bzang po la dgod pa'i slad du snying rje chen po bskyed cing de la lan re ba ma mchis pa de ni de'i slad du byang chub sems dpa'</text></item>
<item><p>70a8</p><section>mdo sde</section><text>zhes bgyi'o/ /byang chub sems dpa' ri rab chen pos gsol pa/ bcom ldan 'das byang chub sems dpa' gang chos thams cad ri rab dang mtshungs shing rnam par mi rtog par rab tu 'tshal ba de ni de'i slad du byang chub sems dpa' zhes</text></item>
<item><p>70b1</p><section>mdo sde</section><text>bgyi'o/ /byang chub sems dpa' mthu bo ches gsol pa/ bcom ldan 'das byang chub sems dpa' gang nyon mongs pa thams cad kyis mi chom pa de ni de'i slad du byang chub sems dpa' zhes bgyi'o/ /byang chub sems dpa' sems kyis</text></item>
<item><p>70b2</p><section>mdo sde</section><text>gsol pa/ bcom ldan 'das byang chub sems dpa' gang sems kyi chos thams cad la sems kyang de la ma rmas shing ma nyams pa de ni de'i slad du byang chub sems dpa' zhes bgyi'o/ /byang chub sems dpa' seng ge'i 'gros su 'gro bas</text></item>
<item><p>70b3</p><section>mdo sde</section><text>gsol pa/ bcom ldan 'das byang chub sems dpa' gang chos zab mo la bzod cing mi 'jigs mi skrag ste/ pha rol gyi mu stegs can thams cad skrag par bgyid pa de ni de'i slad du byang chub sems dpa' zhes bgyi'o/ /byang chub sems dpa'</text></item>
<item><p>70b4</p><section>mdo sde</section><text>bsam gyis mi khyab pas gsol pa/ bcom ldan 'das gang sems las bsam gyis mi khyab par 'jug cing mi sems rnam par mi sems pa de ni de'i slad du byang chub sems dpa' zhes bgyi'o/ /lha'i bu mtshams bzang gis gsol</text></item>
<item><p>70b5</p><section>mdo sde</section><text>pa/ gang lha'i gnas thams cad du yang skye la ci la'ang chags par mi bgyid/ 'dod chags dang bral ba'i chos nyid kyang khong du chud par mi bgyid pa de ni de'i slad du byang chub sems dpa' zhes bgyi'o/ /byang chub sems dpa' bden par smra</text></item>
<item><p>70b6</p><section>mdo sde</section><text>bas gsol pa/ bcom ldan 'das byang chub sems dpa' gang gi ngag ni bden pa'i rjesu 'jug cing rmi lam na yang rdzun gyi tshig mi smra ba de ni de'i slad du byang chub sems dpa' zhes bgyi'o/ /byang chub sems dpa' mthong na dgas gsol</text></item>
<item><p>70b7</p><section>mdo sde</section><text>pa/ gang gzugs thams cad sangs rgyas kyi gzugs su mthong ba de ni de'i slad du byang chub sems dpa' zhes bgyi'o/ /byang chub sems dpa' rtag tu snying brtse bas gsol pa/ bcom ldan 'das byang chub sems dpa' gang 'khor</text></item>
<item><p>70b8</p><section>mdo sde</section><text>bar zhugs pa'i sems can sdug bsngal ba rnams mthong nas chos la dga' ba ma gtogs pa dang sems can yongs su smin par bgyi ba ma gtogs par dga' ba thams cad la dga' bar mi bgyid pa de ni de'i slad du byang chub sems dpa'</text></item>
<item><p>71a1</p><section>mdo sde</section><text>zhes bgyi'o/ /byang chub sems dpa' thogs pa med kyis gsol pa/ bcom ldan 'das byang chub sems dpa' gang nyon mongs pa thams cad dang / bdud thams cad la yang thogs pa ma mchis par 'gyur ba</text></item>
<item><p>71a2</p><section>mdo sde</section><text>de ni de'i slad du byang chub sems dpa' zhes bgyi'o/ /byang chub sems dpa' rtag tu dga' dgod dbang pos gsol pa/ bcom ldan 'das byang chub sems dpa' gang rtag tu dgod pa dang / rab tu dga' ba'i dbang po dag gis</text></item>
<item><p>71a3</p><section>mdo sde</section><text>bdag gi bsam pa yongasu rdzogs shing bgyi ba bgyis pa/ bgyid par bgyis pa de ni de'i slad du byang chub sems dpa' zhes bgyi'o/ /sring mo yid gnyis rnam par 'jom pas gsol pa/ bcom ldan 'das byang chub sems dpa' gang</text></item>
<item><p>71a4</p><section>mdo sde</section><text>chos thams cad la yid gnyis ma mchis shing the rtsom ma mchis pa de ni de'i slad du byang chub sems dpa' zhes bgyi'o/ /gzhon nu ma seng ges gsol pa/ bcom ldan 'das gang la bud med kyi chos kyang ma mchis/ skyes pa'i</text></item>
<item><p>71a5</p><section>mdo sde</section><text>chos kyang ma mchis la sems can yongasu smin par bgyi ba'i slad du gzugs sna tshogs kyang ston pa de ni de'i slad du byang chub sems dpa' zhes bgyi'o/ /bu mo rin chen gyis gsol pa/ bcom ldan 'das byang chub sems dpa'</text></item>
<item><p>71a6</p><section>mdo sde</section><text>gang sangs rgyas dang / chos dang / dge 'dun rin po che ma gtogs pa'i rin po che gzhan la dga' ba mi skyed pa de ni de'i slad du byang chub sems dpa' zhes bgyi'o/ /dge bsnyen sa gos byin gyis gsol pa/ bcom ldan 'das dmigs pa</text></item>
<item><p>71a7</p><section>mdo sde</section><text>can la ni byang chub ma mchis te/ gang chos thams cad la mi dmigs pa dang / mi skyed mi 'gog pa de ni de'i slad du byang chub sems dpa' zhes bgyi'o/ /khyim bdag bzang skyong gis gsol pa/ bcom ldan 'das byang chub sems dpa'</text></item>
<item><p>71a8</p><section>mdo sde</section><text>gang gi ming tsam bzung bas sems can byang chub tu nges par 'gyur ba de ni de'i slad du byang chub sems dpa' zhes bgyi'o/ /gzhon nur gyur pa rin chen zla bas gsol pa/ bcom ldan 'das byang chub sems dpa' gang rtag tu</text></item>
<item><p>71b1</p><section>mdo sde</section><text>rgyun mi chad par gzhon nu'i tshangs pa spyod pa dang ldan zhing 'dod pa la rtog pas kyang yongasu mi spyod na/ gnyis kyi dbang po gnyis mjal ba lta ci smos te/ de ni de'i slad du byang chub sems dpa' zhes bgyi'o/ /lha'i bu man da ra ba'i</text></item>
<item><p>71b2</p><section>mdo sde</section><text>dris gsol pa/ bcom ldan 'das byang chub sems dpa' gang tshul khrims kyi dris yongasu bsgos pas gang tshul khrims kyi dri las dri bzhin gyi ngad mi ldang ba de ni de'i slad du byang chub sems dpa' zhes bgyi'o/ /byang chub</text></item>
<item><p>71b3</p><section>mdo sde</section><text>sems dpa' dga' byed kyis gsol pa/ bcom ldan 'das byang chub sems dpa' gang sangs rgyas la bsnyen bkur bgyi ba dang / dam pa'i chos yongasu gzung ba dang / sems can yongasu smin par bgyi ba dang / chos gsum</text></item>
<item><p>71b4</p><section>mdo sde</section><text>gyis dga' ba bgyid pa de ni de'i slad du byang chub sems dpa' zhes bgyi'o/ /tshangs pa khyad par sems kyis gsol pa/ bcom ldan 'das byang chub sems dpa' gang sangs rgyas kyi chos ma lags pa'i chos gang yang ma</text></item>
<item><p>71b5</p><section>mdo sde</section><text>mchis so zhes snang bar 'gyur ba de ni de'i slad du byang chub sems dpa' zhes bgyi'o/ /byang chub sems dpa' byams pas gsol pa/ bcom ldan 'das byang chub sems dpa' gang mthong ma thag tu sems can dag byams pa'i</text></item>
<item><p>71b6</p><section>mdo sde</section><text>ting nge 'dzin thob par 'gyur ba de ni de'i slad du byang chub sems dpa' zhes bgyi'o/ /'jam dpal gzhon nur gyur pas gsol pa/ bcom ldan 'das byang chub sems dpa' gang chos ston pa thams cad kyang ston la chos su</text></item>
<item><p>71b7</p><section>mdo sde</section><text>'du shes pa yang ma mchis/ chos ma lags par 'du shes pa yang ma mchis/ bdag tu 'du shes pa yang ma mchis/ pha rol tu 'du shes pa yang mi bgyid de/ de ni de'i slad du byang chub sems dpa' zhes bgyi'o/ /byang chub</text></item>
<item><p>71b8</p><section>mdo sde</section><text>sems dpa' dra ba can gyi 'od kyis gsol pa/ bcom ldan 'das byang chub sems dpa' gang gi 'od kyis sems can rnams kyi nyon mongs pa thams cad rab tu zhi bar bgyid pa de ni de'i slad du byang chub sems dpa' zhes bgyi'o/ /</text></item>
<item><p>72a1</p><section>mdo sde</section><text>byang chub sems dpa' kun tu me tog gis gsol pa/ bcom ldan 'das byang chub sems dpa' gang phyogs bcu'i 'jig rten na sangs rgyas kyi zhing thams cad de bzhin gshegs pa rnams kyis me tog brgyas pa</text></item>
<item><p>72a2</p><section>mdo sde</section><text>lta bur mthong ba de ni de'i slad du byang chub sems dpa' zhes bgyi'o/ /de ltar byang chub sems dpa' de dag gis rang rang gi spobs pa rnam par bshad do/ /de nas bcom ldan 'das kyis bram ze shing sA la chen po lta bu'i bu mnyam par gnas</text></item>
<item><p>72a3</p><section>mdo sde</section><text>pa la bka' stsal pa/ byang chub sems dpa' gang sdug bsngal ba'i sems can thams cad thar bar bya bar spro zhing dge ba'i rtsa ba thams cad kyang sems can thams cad la gtong ba de ni de'i phyir byang chub sems dpa' zhes bya'o/ /</text></item>
<item><p>72a4</p><section>mdo sde</section><text>de nas tshangs pa khyad par sems kyis 'jam dpal gzhon nur gyur pa la 'di skad ces smras so/ /rigs kyi bu khyod gnas pa ci lta bur gnas par byed/ smras pa gnas pa gang gis 'dus byas thams cad la zhugs pa'i sems</text></item>
<item><p>72a5</p><section>mdo sde</section><text>can thams cad gnas pa'o/ /smras pa/ gang gnas pa ni 'dus byas thams cad la zhugs pa'i sems can thams cad gnas pa gang gis gnas smras pa/ gang gis de bzhin gshegs pa thams cad gnas pa gang gis gnas pa'o/ /</text></item>
<item><p>72a6</p><section>mdo sde</section><text>smras pa/ de bzhin gshegs pa thams cad gnas pa gang gis gnas pa mdzad/ smras pa/ don dam pa'i stong pa nyid la gnas pas so/ /smras pa/ gal te rigs kyi bu gnas pa gang gis byis pa so so'i skye bo thams cad</text></item>
<item><p>72a7</p><section>mdo sde</section><text>gnas pa des de bzhin gshegs pa thams cad gnas par mdzad na de bzhin gshegs pa rnams la khyad par du 'phags pa ci zhig yod/ smras pa/ tshangs pa de stong pa nyid la khyad par yod par 'dod dam/ smras pa/ 'jam dpal</text></item>
<item><p>72a8</p><section>mdo sde</section><text>de ni ma yin no/ /'jam dpal gyis smras pa/ ci bcom ldan 'das kyis chos thams cad stong pa zhes bshad dam smras pa/ de de bzhin no/ /smras pa/ tshangs pa de'i phyir chos thams cad bye brag med de/ de dag gis gnas pa</text></item>
<item><p>72b1</p><section>mdo sde</section><text>yang de'i mtshan nyid do/ /tshangs pa de bzhin gshegs pa ni chos tha dad du mi 'dogs so/ /smras pa/ 'jam dpal gnas pa gnas pa zhes bya ba'i gnas pa de gang yin/ smras pa/ tshangs pa gang la tshangs pa'i</text></item>
<item><p>72b2</p><section>mdo sde</section><text>gnas bzhi yod pa de ni gnas zhes bya ste/ gang tshangs pa tshangs pa'i gnas bzhi dang bral ba de ni gnas la gnas pa ma yin no/ /gnas gang la gnas pas tshangs pa'i gnas bzhi rdzogs par byas te gnas pa de dag</text></item>
<item><p>72b3</p><section>mdo sde</section><text>ni gnas la gnas pa'o/ /tshangs pa dgon pa 'am bla gab med pa na gnas kyang tshangs pa'i gnas bzhi dang bral na de gnas la gnas pa ma yin no/ /gnas pa la mkhas pa ma yin no/ /smras pa/ de ste yang thog dang khang</text></item>
<item><p>72b4</p><section>mdo sde</section><text>bu brtsegs par gser gyi khri la gding ba dang / dgab pa bshams pa'i gnas na gnas kyang tshangs pa'i gnas bzhi dang ldan na de dag gnas la gnas shing gnas la mkhas pa yin no/ /smras pa/ gnas pa gang gis gnas na</text></item>
<item><p>72b5</p><section>mdo sde</section><text>ye shes/ thong bar 'gyur/ smras pa/ gnas pa gang gis gnas na bdag mthong ba rnam par dag par 'gyur ba'o/ /smras pa ci 'jam dpal gang bdag mthong ba de ye shes mthong ba'am/ smras pa/ tshangs pa de de bzhin te/ gang</text></item>
<item><p>72b6</p><section>mdo sde</section><text>bdag mthong ba de ye shes mthong ngo / /tshangs pa 'di lta ste dper na/ skyes bu gser lta mkhas pa ni ngan pa lta shes pas bzang po ltar shes pa la nges par 'byung ngo / /de bzhin du bdag mthong bas ye shes mthong ba rnam par</text></item>
<item><p>72b7</p><section>mdo sde</section><text>dag par 'gyur ro/ /smras pa/ 'jam dpal bdag mthong ba gang yin/ smras pa/ gang bdag med chos nyid de/ tshangs pa bdag ni shin tu dngos po med pa/ ma grub pa gang de ltar mgo gcig tu gyur pa de ni bdag mthong ba zhes</text></item>
<item><p>72b8</p><section>mdo sde</section><text>bya'o/ /smras pa/ 'jam dpal khyod kyis ji ltar bshad pa'i don des shes te bdag mthong bas sangs rgyas mthong ngo / /de ci'i phyir zhe na/ bdag gis ngo bo nyid kyis sangs rgyas kyi ngo bo nyid do/ /smras pa/ tshangs pa de de</text></item>
<item><p>73a1</p><section>mdo sde</section><text>bzhin no/ /smras pa/ 'jam dpal gang gis de bzhin gshegs pa mthong / smras pa/ gang bdag tu lta ba 'khrug par mi byed pas so/ /de ci'i phyir zhe na/ bdag tu lta ba ni chos su lta ba ste/ chos mthong bas/</text></item>
<item><p>73a2</p><section>mdo sde</section><text>sangs rgyas mthong ba'o/ /smras pa/ 'jam dpal rnam grangs gang gis gang ma zhugs pa de dag yang dag par zhugs par 'gyur ba yod dam/ smras pa/ tshangs pa gang 'dus byas kyi dngos po thams cad la yang ma zhugs pa de</text></item>
<item><p>73a3</p><section>mdo sde</section><text>yang dag par zhugs pa yin no/ /smras pa/ ji lta bu la zhugs na yang dag par zhugs pa zhes bya/ smras pa/ gang spong ba'i phyir yang ma yin/ mngon du bya ba'i phyir yang ma yin pa la 'jug pa de ni yang dag par zhugs pa zhes</text></item>
<item><p>73a4</p><section>mdo sde</section><text>bya'o/ /smras pa/ 'jam dpal gang dag gis de bzhin gshegs pa ma mthong la 'phags pa shes rab kyi mig rnam par sbyangs par 'gyur ba'i rnam grangs yod dam/ smras pa/ tshangs pa gang de bzhin gshegs pa la</text></item>
<item><p>73a5</p><section>mdo sde</section><text>gnyisu mi lta ba de dag gi 'phags pa'i shes rab kyi mig rnam par dag par 'gyur ro/ /smras pa/ 'jam dpal shes rab kyi mig gis ci mthong / smras pa/ tshangs pa gal te chos gang yang mthong bar gyur na shes rab kyi mig</text></item>
<item><p>73a6</p><section>mdo sde</section><text>ma yin par 'gyur ro/ /tshangs pa shes rab kyi mig ni 'dus byas kyang mi mthong / 'dus ma byas kyang mi mthong ngo / /de ci'i phyir zhe na/ shes rab ni rnam par mi rtog pa ste/ de ni 'dus byas mthong bar rung ba ma yin no/ /</text></item>
<item><p>73a7</p><section>mdo sde</section><text>'dus ma byas kyang mig gi lam las 'das pas de yang mi mthong ngo / /smras pa/ 'jam dpal yang dag par zhugs pa'i dge slong 'bras bu thob par mi 'gyur ba'i rnam grangs yod dam/ smras pa/ tshangs pa yang dag</text></item>
<item><p>73a8</p><section>mdo sde</section><text>par sbyor ba la 'bras bu thob pa med pa yang yod do/ /yang dag pa'i sbyor ba ni gang la yang mi sbyor ba'o/ /de la 'bras bu thob par rnam par rtog pa yang med de/ tshangs pa 'thob pa med pa las 'thob par lta'o/ /gang 'thob pa de</text></item>
<item><p>73b1</p><section>mdo sde</section><text>ni mngon pa'i nga rgyal dang bcas pa'o/ /yang dag pa'i sbyor ba la ni mngon pa'i nga rgyal dang / mngon pa'i nga rgyal med pa yang med/ thob pa yang med/ mngon par rtogs pa yang med do/ /smras pa/ 'jam dpal chos gang dag mngon du</text></item>
<item><p>73b2</p><section>mdo sde</section><text>rtogs par bya ba'i phyir khong du chud pa zhes stan smras pa/ tshangs pa chos gang ma skyes/ ma bskyed/ skyed par mi 'gyur ba'i chos de dag mngon par rtogs par bya ba'i phyir khong du chud pa'o zhes bstan to/ /smras pa/ 'jam dpal ma</text></item>
<item><p>73b3</p><section>mdo sde</section><text>skyes pa'i chos la mngon par rtogs pa gang yin/ smras pa/ gang mi skye ba 'di nyid mngon par rtogs pa yin te/ de'i phyir 'dus byas thams cad ma skyes par mthong zhing yang dag pa nyid du nges par 'jug pa zhes bya'o/ /smras</text></item>
<item><p>73b4</p><section>mdo sde</section><text>pa/ 'jam dpal yang dag pa nyid du nges pa zhes bya ba de gang la bya/ smras pa/ bdag dang mya ngan las 'das pa mtshungs te/ 'di ni gnyisu med cing gnyisu byar med de/ de bas na yang dag pa nyid du nges pa zhes bya'o/ /</text></item>
<item><p>73b5</p><section>mdo sde</section><text>yang dag pa nyid du zhugs pas na de'i phyir yang dag par nges pa zhes bya'o/ /mnyam pa nyid kyis mnyam pa nyid la nges par byung bas na de'i phyir yang dag par nges pa zhes bya'o/ /nges pa'i don la don 'dren pas na de'i phyir yang dag</text></item>
<item><p>73b6</p><section>mdo sde</section><text>par nges pa zhes bya'o/ /ting nge 'dzin thams cad la sgro btag pa med pa'i phyir de ni yang dag par nges pa zhes bya'o/ /de nas bcom ldan 'das kyis 'jam dpal gzhon nur gyur pa la legs so zhes bya ba byin te/ 'jam</text></item>
<item><p>73b7</p><section>mdo sde</section><text>dpal khyod kyi tshig 'di legs par smras te ji ltar ston pa bzhin no/ /khyod kyi bstan pa 'di bshad pa na dge slong bdun stong len pa med par zag pa las sems rnam par grol lo/ /lha'i bu stong phrag sum bcu rtsa gnyis chos</text></item>
<item><p>73b8</p><section>mdo sde</section><text>rnams la mig rdul med cing rdul dang bral ba'i chos kyi mig skyes so/ /srog chags stong phrag bcu 'dod chags dang bral ba thob bo/ /srog chags nyis brgya bla na med pa yang dag par rdzogs pa'i byang chub tu sems skyes so/ /byang chub sems dpa' lnga stong</text></item>
<item><p>74a1</p><section>mdo sde</section><text>mi skye ba'i chos la bzod pa skyes so/ /de nas bcom ldan 'das la tshangs pa khyad par sems kyis 'di skad ces gsol to/ /bcom ldan 'das 'jam dpal gzhon nur gyur pas sangs rgyas kyi bgyi ba bgyis so/ /'jam dpal</text></item>
<item><p>74a2</p><section>mdo sde</section><text>gyis smras pa/ tshangs pa sangs rgyas 'byung ba gang la yang phan pa'am gnod par nye bar mi gnas so/ /smras pa/ 'jam dpal bcom ldan 'das kyis tshad med pa'i sems can yongasu mya ngan las 'das te/ khyod kyang tshad med pa'i</text></item>
<item><p>74a3</p><section>mdo sde</section><text>sems can yongasu mya ngan las 'da' bar byed pa ma yin nam/ smras pa/ tshangs pa sems can med pa la sems can du rab tu 'byed par 'dod dam/ smras pa de ma yin no/ /smras pa/ tshangs pa sems can/ sems can du</text></item>
<item><p>74a4</p><section>mdo sde</section><text>bstan pa 'am/ sems can med pa la sems can yongasu grub par 'dod dam/ smras pa/ de ma yin no/ /smras pa/ tshangs pa de bzhin gshegs pa 'byung ba'am 'gag par 'dod dam/ smras pa/ ma yin no/ /smras pa/ de bzhin gsheg</text></item>
<item><p>74a5</p><section>mdo sde</section><text>pas yongasu mya ngan las 'das pa'i sems can de dag gang yin/ smras pa/ 'jam dpal gzhon nur gyur pa chos kyi tshul gyi rnam pa gang gis ston pa ltar na 'di la 'khor ba yang med/ mya ngan las 'das pa'ang med do/ /smras pa/</text></item>
<item><p>74a6</p><section>mdo sde</section><text>tshangs pa de de bzhin te/ de bzhin gshegs pas 'khor ba yang ma dmigs/ yongasu mya ngan las 'das pa yang ma dmigs so/ /tshangs pa bcom ldan 'das kyis gang nyan thos btul ba de dag gis kyang 'khor ba yang ma dmigs/</text></item>
<item><p>74a7</p><section>mdo sde</section><text>mya ngan las 'das pa yang ma dmigs so/ /tshangs pa yongasu mya ngan las 'das pa zhes bya ba 'di ni btags pa'i tshig tha snyad tsam ste/ 'di la gang yang 'khor ba yang med/ yongasu mya ngan las 'das pa yang med do/ /smras pa/</text></item>
<item><p>74a8</p><section>mdo sde</section><text>'jam dpal 'di la su dag dad par 'gyur/ smras pa/ chos gang la yang mngon par chags par mi 'gyur ba rnams so/ /smras pa/ 'jam dpal mngon par chags pa zhes bya ba de ci la mngon par chags/ smras pa/ tshangs pa mngon</text></item>
<item><p>74b1</p><section>mdo sde</section><text>par chags pa zhes bya ba ni med pa la mngon par chags so/ /gal te tshangs pa yod pa la mngon par chags par gyur na 'di ltar shin tu mngon pa'i nga rgyal dang bral bar gyur pa ma yin no/ /'di ltar med pa la mngon par chags pa ste/</text></item>
<item><p>74b2</p><section>mdo sde</section><text>de bas na med pa'o zhes rtogs nas mngon par chags par mi byed de/ gang mngon par chags pa mi byed pa de mi 'khor ro/ /gang mi 'khor ba de rnam par mi 'gro ba'o/ /gang rnam par mi 'gro ba de mya ngan las 'das pa zhes bya'o/ /</text></item>
<item><p>74b3</p><section>mdo sde</section><text>smras pa/ 'jam dpal yongasu mya ngan las 'das pa zhes bya ba ci'i gnyen po yin pa'i phyir mya ngan las 'das pa zhes bya/ smras pa/ tshangs pa yongasu mya ngan las 'das pa zhes bya ba ni phan tshun rkyen la sgro mi 'dogs pa'i</text></item>
<item><p>74b4</p><section>mdo sde</section><text>phyir ro/ /ma rig pa mngon par 'du mi byed pa dang / 'dru mi byed mi 'jug pas kyang nye bar mi sbyor te/ gang nye bar mi sbyor ba de ni kun nas mi slong ngo / /gang kun nas mi slong ba de ni yongasu mya ngan las 'das pa zhes bya'o/ /</text></item>
<item><p>74b5</p><section>mdo sde</section><text>kun nas mi slong bar spyod pa ni shin tu 'gog pa'o/ /de'i lam mngon par rtogs pa ni shin tu mi skye ba yin te/ 'di ni 'phags pa'i bden pa bzhi zhes bya'o/ /de nas bram ze shing sA la chen po lta bu'i bu mnyam par gnas</text></item>
<item><p>74b6</p><section>mdo sde</section><text>pas 'jam dpal gzhon nur gyur pa la 'di skad ces smras so/ /'jam dpal khyod kyis bstan pa thams cad ni yang dag par bstan pa'o/ /smras pa/ rigs kyi bu tshig thams cad ni yang dag pa'o/ /smras pa/ 'jam dpal</text></item>
<item><p>74b7</p><section>mdo sde</section><text>gang rdzun gyi tshig yod pa ma yin pa yang dag pa ma yin pa gang yin pa de yang dag pa'am/ smras pa/ rigs kyi bu de yang yang dag pa'o/ /de ci'i phyir zhe na/ 'di ltar ngag thams cad ni dbang du gyur pa ste/ yul la gnas pa yang ma</text></item>
<item><p>74b8</p><section>mdo sde</section><text>yin no/ /phyogs na gnas pa yang ma yin no/ /gang dbang du gyur cing yul la 'ang mi gnas/ phyogs la'ang mi gnas pa de ni med pa'i phyir yang dag pa ste/ de'i phyir tshig thams cad kyang yang dag pa zhes bya'o/ /gang yang lha sbyin</text></item>
<item><p>75a1</p><section>mdo sde</section><text>gyis tshig smras pa dang / gang de bzhin gshegs pas tshig smras pa tshig de gnyis tha dad pa ma yin no/ /de ci'i phyir zhe na/ tshig thams cad ni de bzhin gshegs pa'i tshig ste/ tshig thams cad ni de bzhin nyid las</text></item>
<item><p>75a2</p><section>mdo sde</section><text>mi 'da' ba'o/ /gang tshig gi rnam par rig par byas pa ste thams cad ni rnam par rig pa med pas rnam par rig par byas pa ste/ de bas na tshig thams cad yi ge mnyam pa'i phyir/ yi ge mtshungs pa'i phyir/ yi ge stong pa'i</text></item>
<item><p>75a3</p><section>mdo sde</section><text>phyir tshig thams cad ni mtshungs pa'o/ /mnyam par gnas pas smras pa/ 'jam dpal de bzhin gshegs pas 'phags pa'i tha snyad du 'dogs pa dang / 'phags pa ma yin pa'i tha snyad du 'dogs pa zhes ma gsungs</text></item>
<item><p>75a4</p><section>mdo sde</section><text>sam/ smras pa/ rigs kyi bu yi ge gang dag gis 'phags pa rnams kyi tha snyad du 'dogs pa'i yi ge de dag nyid kyis 'phags pa ma yin pa rnams kyang tha snyad du 'dogs so/ /smras pa/ 'jam dpal de de bzhin no/ /</text></item>
<item><p>75a5</p><section>mdo sde</section><text>smras pa/ ci yi ge de dag 'phags pa 'am 'phags pa ma yin pa zhes rtog gam/ smras pa/ de ma yin no/ /smras pa/ ji ltar yi ge de dag mi rtog rnam par mi rtog pa de bzhin du 'phags pa rnams ni rtog pa dang rnam par</text></item>
<item><p>75a6</p><section>mdo sde</section><text>rtog pa thams cad dang bral ba'o/ /de dag la tha snyad med de/ 'phags pa rnams ni yi ger 'du shes pas tha snyad du mi 'dogs so/ /chosu 'du shes pa ma yin/ chos ma yin par 'du shes pas ma yin/ bdag tu 'du shes</text></item>
<item><p>75a7</p><section>mdo sde</section><text>pas ma yin/ pha rol tu 'du shes pas ma yin no/ /'di lta ste dper na/ sil snyan dang / rnga bo che dang / rdza rnga dang / dung dag ni rkyen gyis sgra 'byung yang de dag rnam par mi rtog pa de bzhin du 'phags pa rnams rkyen kun 'byung</text></item>
<item><p>75a8</p><section>mdo sde</section><text>ba mthong ba'i phyir tha snyad du 'dogs pas chags par mi byed/ mngon par chags par mi byed do/ /de nas byang chub sems dpa' mnyam par gnas kyis 'jam dpal gzhon nur gyur pa la 'di skad ces smras so/ /'jam dpal</text></item>
<item><p>75b1</p><section>mdo sde</section><text>bcom ldan 'das kyis 'di ltar dge slong dag 'dus te 'khod pas bya ba gnyis yod de/ chos kyi gtam bya ba dang / 'phags pa mi smra bar gyur pas gnas par bya'o zhes gsungs na/ de la 'jam dpal chos kyi gtam ni gang /</text></item>
<item><p>75b2</p><section>mdo sde</section><text>'phags pa mi smra bar gyur pa ni gang / smras pa/ gtam gang gis sangs rgyas 'khrug par mi byed/ chos 'khrug par mi byed/ dge 'dun 'khrug par mi byed pa 'di ni chos kyi gtam mo/ /sangs rgyas la chos nyid du mos pa dang /</text></item>
<item><p>75b3</p><section>mdo sde</section><text>chos la 'dod chags dang bral bar mos pa dang / dge 'dun la 'dus ma byas su mos pa 'di ni 'phags pa mi smra bar gyur pa'o/ /gzhan yang rigs kyi bu dran pa nye bar bzhag pa bzhi la brtsams te gtam brjod pa 'di ni chos kyi gtam mo/ /</text></item>
<item><p>75b4</p><section>mdo sde</section><text>yang chos thams cad la mi dran zhing yid la mi byed pa 'di ni 'phags pa mi smra bar gyur pa'o/ /gang yang dag par spong ba bzhi la brtsams te gtam brjod pa ni chos kyi gtam mo/ /gang mnyam pa nyid kyis mtshungs par yang mi byed/</text></item>
<item><p>75b5</p><section>mdo sde</section><text>mi mtshungs par yang mi byed pa 'di ni 'phags pa mi smra bar 'gyur ro/ /gang rdzu 'phrul gyi rkang pa bzhi la brtsams te gtam brjod pa 'di ni chos kyi gtam mo/ /gang lus dang ngag dang / yid kyi brtson par mi byed pa 'di ni 'phags pa</text></item>
<item><p>75b6</p><section>mdo sde</section><text>mi smra bar 'gyur ba'o/ /gang dbang po lnga dang / stobs lnga la brtsams te gtam brjod pa 'di ni chos kyi gtam mo/ /gang su la yang dad pas chos gang la yang dad par yang mi byed cing chos thams cad la yang blang ba med pa dang /</text></item>
<item><p>75b7</p><section>mdo sde</section><text>dor ba med par rab tu rnam par 'byed pa de ni 'phags pa mi smra bar gyur pa'o/ /dran pa dang rtse gcig pa dang / rlom sems med pa la gnas shing chos thams cad rang bzhin gyis mnyam par bzhag par mos pa dang / spros pa'i</text></item>
<item><p>75b8</p><section>mdo sde</section><text>gnas thams cad la mi rten pa'i rkyen du gyur pa 'di ni 'phags pa mi smra bar gyur pa'o/ /gang byang chub kyi yan lag bdun la brtsams te gtam brjod pa 'di ni chos kyi gtam mo/ /gang btang snyoms pas sgro btags pa med pa 'thob</text></item>
<item><p>76a1</p><section>mdo sde</section><text>cing bsal ba yang med/ bzhag pa yang med par gnas pa 'di ni 'phags pa mi smra bar gyur pa'o/ /gang 'phags pa'i lam yan lag brgyad pa las brtsams te gtam brjod par byed pa 'di ni chos kyi gtam mo/ /gang gzing</text></item>
<item><p>76a2</p><section>mdo sde</section><text>lta bur rtogs nas chos la yang mi rten/ chos ma yin pa la yang mi rten par gnas pa 'di ni 'phags pa mi smra bar gyur pa'o/ /rigs kyi bu de ltar byang chub kyi phyogs kyi chos sum bcu rtsa bdun gyi chos 'di dag smra ba dang /</text></item>
<item><p>76a3</p><section>mdo sde</section><text>'chad pa dang / ston pa dang / 'dogs pa dang / 'jug par byed pa dang / 'grel ba dang / rnam par 'byed pa dang / gsal bar byed cing yang dag par ji lta bur ston pa gang yin pa 'di ni chos kyi gtam mo/ /gang 'di ltar chos</text></item>
<item><p>76a4</p><section>mdo sde</section><text>kyis mngon sum du gyur la lus las logs shig na'ang chos mi mthong / chos las logs shig na'ang lus mi mthong ngo / /ji nas gnyis su yang mi mthong / gnyis med par yang mi mthong ba de ltar mthong ste/ de ltar</text></item>
<item><p>76a5</p><section>mdo sde</section><text>mthong na mngon sum du ye shes mthong ba yang mi mthong ste/ gang mi mthong ba 'di ni 'phags pa mi smra bar gyur pa'o/ /gzhan yang rigs kyi bu gang bdag tu sgro 'dogs pa dang / pha rol tu sgro 'dogs pa dang / chos su</text></item>
<item><p>76a6</p><section>mdo sde</section><text>sgro 'dogs pa dang / chos ma yin pa sgro 'dogs pas gtam mi brjod pa 'di ni chos kyi gtam mo/ /gang brjod du med pa'i chos nyid thob pas yi ge dang / skad dang / sgra dang / dbyangs thams cad dang bral ba mi g.yo ba thob</text></item>
<item><p>76a7</p><section>mdo sde</section><text>pa dben pa'i rang bzhin gyi sems kyis nye bar bsgrub pa la gnas pa 'di ni 'phags pa mi smra bar gyur pa'o/ /rigs kyi bu gang su dag sems can thams cad kyi dbang po mchog dang mchog ma yin pa shes pas/ gtam</text></item>
<item><p>76a8</p><section>mdo sde</section><text>brjod pa de dag ni chos kyi gtam brjod pa'o/ /gang la la mnyam par bzhag cing ma g.yengs pa de dag ni 'phags pa mi smra bar gyur pa la gnas pa'o/ /de nas 'jam dpal gzhon nur gyur pa la bram ze shing sA la chen po lta</text></item>
<item><p>76b1</p><section>mdo sde</section><text>bu'i bu mnyam par gnas pas 'di skad ces smras so/ /ji ltar 'jam dpal khyod kyis bshad pa'i don kho bos shes pa ltar na/ nyan thos dang / rang sangs rgyas rnams la chos kyi gtam dang / 'phags pa mi smra bar gyur pa</text></item>
<item><p>76b2</p><section>mdo sde</section><text>med do/ /de ci'i phyir zhe na/ de dag dbang po mchog dang / mchog ma yin par shes pa la mkhas pa yang med/ rtag tu mnyam par bzhag pa yang ma yin no/ /'jam dpal su dag chos smra ba yin/ su dag 'phags pa mi</text></item>
<item><p>76b3</p><section>mdo sde</section><text>smra bar gyur pa la gnas pa yin zhes gang yang dag par smra bas smra na/ 'jam dpal de bzhin gshegs pa'o zhes yang dag par smra bas smra ba'o/ /de ci'i phyir zhe na/ sangs rgyas bcom ldan 'das ni sems can thams</text></item>
<item><p>76b4</p><section>mdo sde</section><text>cad kyi dbang po la mkhas shing rtag tu mnyam par bzhag pa'o/ /de nas bcom ldan 'das kyis 'jam dpal gzhon nur gyur pa la bka' stsal pa/ 'jam dpal rigs kyi bu mnyam par gnas pas ji ltar bshad pa de de</text></item>
<item><p>76b5</p><section>mdo sde</section><text>bzhin te/ 'di ltar sangs rgyas bcom ldan 'das rnams dgongs so/ /de nas bcom ldan 'das la gnas brtan rab 'byor gyis 'di skad ces gsol to/ /bcom ldan 'das las bdag gis mngon gsum du thos shing</text></item>
<item><p>76b6</p><section>mdo sde</section><text>mngon gsum du bzung ste/ dge slong 'dus te bod pa rnams kyis bya ba gnyis yod de/ chos kyi gtam brjod par bya/ 'phags pa mi smra bar gyur pa la gnas par bya'o zhes gsungs na/ bcom ldan 'das gal</text></item>
<item><p>76b7</p><section>mdo sde</section><text>te gnas 'di la nyan thos rnams mi nus na de ji ltar de bzhin gshegs pas nyan thos rnams la chos kyi gtam brjod cig /yang na 'phags pa mi smra bar gyur pas gnas par byos shig ces don 'di nye bar bstan/ bcom</text></item>
<item><p>76b8</p><section>mdo sde</section><text>ldan 'das kyis bka' stsal pa/ rab 'byor 'di ci snyam du sems/ nyan thos rnams ma thos par chos kyi gtam brjod dam/ 'phags pa mi smra bar gyur pa rtse cig pas gnas sam/ gsol pa de ma lags so/ /</text></item>
<item><p>77a1</p><section>mdo sde</section><text>bcom ldan 'das kyis bka' stsal pa/ rab 'byor rnam grangs 'dis 'di ltar nyan thos dang / rang sangs rgyas rnams la chos kyi gtam yang med/ 'phags pa mi smra ba'ang med par rig par bya'o/ /de nas</text></item>
<item><p>77a2</p><section>mdo sde</section><text>'jam dpal gzhon nur gyur pas tshe dang ldan pa rab 'byor la 'di skad ces smras so/ /rab 'byor sems can rnams kyi spyod pa brgyad khri bzhi stong gang de bzhin gshegs pas mkhyen pa de dag gnas brtan gyis shes sam gang</text></item>
<item><p>77a3</p><section>mdo sde</section><text>dag la de lta bu'i gtam brjod par bya ba de dag la rjesu 'thun pa'i gtam bstan par bya ba de la gnas brtan gyi ye shes 'jug gam/ smras pa/ 'jam dpal de ma yin no/ /'jam dpal kyis smras pa/ gnas brtan rab</text></item>
<item><p>77a4</p><section>mdo sde</section><text>'byor ting nge 'dzin gang la gnas nas sems can thams cad kyi sems kyi spyod pa la lta zhing / bdag gi sems dang pha rol gyi sems su sgrib par mi 'gyur ba sems can thams cad kyi sems la lta ba'i ting nge 'dzin la mnyam</text></item>
<item><p>77a5</p><section>mdo sde</section><text>par 'jog gam/ smras pa/ 'jam dpal de ma yin no/ /'jam dpal gyis smras pa/ btsun pa rab 'byor de bzhin gshegs pa sems can gyi spyod pa brgyad khri bzhi stong so so ci rigasu sman pa ston pas chos kyi gtam</text></item>
<item><p>77a6</p><section>mdo sde</section><text>brjod do/ /ting nge 'dzin mnyam pa nyid las kyang mi g.yo la sems can thams cad kyi sems kyi spyod pa yang rab tu mkhyen te/ btsun pa rab 'byor rnam grangs 'dis kyang 'di ltar 'di la nyan thos dang / rang sangs rgyas rnams</text></item>
<item><p>77a7</p><section>mdo sde</section><text>kyi yul ma yin par rig par bya'o/ /btsun pa rab 'byor sems can 'dod chags spyod pa gang dag sdug pa'i rnam pa nyid kyis rnam par 'grol zhing mi sdug pa'i rnam pas rnam par mi 'grol ba'ang yod de/ de dag kyang de bzhin</text></item>
<item><p>77a8</p><section>mdo sde</section><text>gshegs pas rab tu mkhyen to/ /sems can zhe sdang la spyad pa gang skyon mthong bas rnam par grol bar 'gyur la byams pas rnam par 'grol bar mi 'gyur ba yang yod de/ de dag kyang de bzhin gshegs pas rab tu mkhyen to/ /</text></item>
<item><p>77b1</p><section>mdo sde</section><text>sems can gti mug spyod pa gang dag smad pas rnam par grol bar 'gyur la/ chos bstan pas rnam par grol bar mi 'gyur ba yang yod de/ de dag kyang de bzhin gshegs pas rab tu mkhyen to/ /sems can cha mnyam par</text></item>
<item><p>77b2</p><section>mdo sde</section><text>spyod pa sdug pa'i rnam pas kyang rnam par mi 'grol/ mi sdug pa'i rnam pas kyang mi 'grol/ byams pas kyang mi 'grol/ skyon gyis kyang mi 'grol/ chos bstan pas kyang mi 'grol/ smad pas kyang rnam par grol</text></item>
<item><p>77b3</p><section>mdo sde</section><text>bar mi 'gyur ba yang yod de/ de dag la de bzhin gshegs pa ci nas mnyam pa nyid kyis dbang po'i khams las rnam par grol ba de lta de lta bur chos ston te/ de dag kyang de bzhin gshegs pas rab tu mkhyen to/ /rab 'byor</text></item>
<item><p>77b4</p><section>mdo sde</section><text>rnam grangs 'dis 'di ltar de bzhin gshegs pa ni chos smra ba'i mchog yin pa dang / bsam gtan pa'i mchog yin pa dang / mi smra bar gyur pa la dga' ba'i mchog yin par de ltar rig par bya'o/ /de nas tshe dang ldan</text></item>
<item><p>77b5</p><section>mdo sde</section><text>pa rab 'byor gyis 'jam dpal gzhon nur gyur pa la 'di skad ces smras so/ /'jam dpal gal te nyan thos dang / rang sangs rgyas kyi chos brjod par mi nus/ 'phags pa mi smra bar gyur pa la gnas par mi nus</text></item>
<item><p>77b6</p><section>mdo sde</section><text>na/ byang chub sems dpa' gang la la yon tan 'di lta bu dang ldan pa gang ji ltar chos kyi gtam brjod par byed cing 'phags pa mi smra bar gyur pa la gnas pa yod dam/ 'jam dpal gyis smras pa/ btsun pa rab 'byor</text></item>
<item><p>77b7</p><section>mdo sde</section><text>de bzhin gshegs pa 'di mngon du bzhugs pa mkhyen na de bzhin gshegs pas mkhyen gyis 'di la zhus shig /de'i tshe bcom ldan 'das kyis tshe dang ldan pa rab 'byor la 'di skad ces bka' stsal to/ /rab 'byor sangs rgyas</text></item>
<item><p>77b8</p><section>mdo sde</section><text>thams cad kyi chos kyi rjesu 'jug pa g.yeng ba med pa'i sems zhes bya ba'i ting nge 'dzin yod de/ byang chub sems dpa' gang dag ting nge 'dzin de thob pa de dag thams cad yon tan 'di dag dang ldan par 'gyur ro/ /de nas 'jam dpal</text></item>
<item><p>78a1</p><section>mdo sde</section><text>gzhon nur gyur pas byang chub sems dpa' mnyam par gnas la 'di skad ces smras so/ /rigs kyi bu gang spyod pa brgyad khri bzhi stong dang / chos kyi phung po brgyad khri bzhi stong bstan pa 'di ni chos kyi gtam</text></item>
<item><p>78a2</p><section>mdo sde</section><text>zhes bya'o/ /gang 'du shes dang tshor ba thams cad 'gog pa'i snyoms par 'jug pa 'di ni 'phags pa mi smra bar gyur pa'o/ /rigs kyi bu ngas bskal pa 'am/ bskal pa las lhag par yang chos kyi gtam dang / 'phags pa mi smra bar</text></item>
<item><p>78a3</p><section>mdo sde</section><text>gyur pa la brtsams te lung bstan kyang nga'i spobs pa zad par mi 'gyur ro/ /de nas bcom ldan 'das kyis bram ze shing sA la chen po lta bu'i bu mnyam par gnas pa la bka' stsal pa/ rigs kyi bu sngon 'das pa'i dus na byung ba bskal</text></item>
<item><p>78a4</p><section>mdo sde</section><text>pa grangs med pa bas ches grangs med pa/ rgya che ba/ tshad med pa nas bskal pa snyen pa rnam par grags pa zhes bya ba byung ste/ de'i tshe de'i dus na mthong na dga' ba'i 'jig rten gyi khams su kun tu 'od zer zhes bya ba de bzhin</text></item>
<item><p>78a5</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa/ bde bar gshegs pa/ 'jig rten rig pa/ skyes bu 'dul ba/ kha lo bsgyur ba/ bla na med pa/ lha dang mi rnams kyi ston pa/ sangs rgyas bcom</text></item>
<item><p>78a6</p><section>mdo sde</section><text>ldan 'das 'jig rten du byung ngo / /bcom ldan 'das kun tu 'od zer de bzhin gshegs pa'i 'jig rten gyi khams mthong na dga' ba rin po che thams cad rab tu bkram pa/ 'byor pa rgyas pa/ bde ba shin tu lo legs pa nyams</text></item>
<item><p>78a7</p><section>mdo sde</section><text>dga' ba/ lha dang mis kun tu gang bar gyur to/ /'jig rten gyi khams de spos thams cad kyis yongs su bsgos pas/ reg na shing bal ltar 'jam pa/ gos ka tsa lin di ltar reg na bde ba/ rin po che sna bdun gyis mnyam par brgyan</text></item>
<item><p>78a8</p><section>mdo sde</section><text>par gyur to/ /mthong na dga' ba'i 'jig rten gyi khams de na gling bzhi pa bye ba phrag bzhi yod de/ re re la yang gling chen po dpag tshad brgyad khri bzhi stong yod do/ /grong khyer chen po de dag thams cad kyang rin po che thams cad kyis brgyan pa</text></item>
<item><p>78b1</p><section>mdo sde</section><text>dpag tshad kyi tshad tsam du byas pa yin te/ grong khyer chen po re re na yang grong dang / ri khrod pa dang / yul 'khor dang / grong rdal lnga brgyas bskor bar gyur to/ /grong dang / grong khyer dang / grong rdal dang / ljongs thams cad na yang srog</text></item>
<item><p>78b2</p><section>mdo sde</section><text>chags yang pa brgya stong gnas te/ mi de dag gi mig sngar ci snang ba de dag thams cad kyang sdug cing yid du 'ong ba snang ste/ yid du mi 'ong ba mi snang ngo / /mi de dag kyang rjes su dran pa'i ting nge 'dzin thob par gyur to/ /de'i phyir 'jig rten gyi</text></item>
<item><p>78b3</p><section>mdo sde</section><text>khams de mthong na dga' ba zhes bya'o/ /sangs rgyas kyi zhing gzhan nas byang chub sems dpa' 'jig rten gyi khams der 'ongs pa de dag kyang / 'jig rten gyi khams mthong na dga' ba bzhin du 'jig rten gyi khams gzhan la</text></item>
<item><p>78b4</p><section>mdo sde</section><text>de tsam du dga' bar mi 'dzin to/ /yang de bzhin gshegs pa kun tu 'od zer de theg pa gsum la brtsams te sems can rnams la chos ston te/ phal cher ni rigs kyi bu khyed 'di ltar gnas pa gnyis kyis gnas par byos</text></item>
<item><p>78b5</p><section>mdo sde</section><text>shig /chos kyi gtam brjod cig /yang na 'phags pa mi smra bar gyur pa nye bar zhi ba la gnas par byos shig ces rgyas par yang dag par rab tu ston to// // bam po lnga pa/ rigs kyi bu yang de'i tshe steng gi phyogs</text></item>
<item><p>78b6</p><section>mdo sde</section><text>nas de bzhin gshegs pa sman pa'i rgyal po'i sangs rgyas kyi zhing nas byang chub sems dpa' blo gros mi zad pa dang / khyad par blo gros gnyis 'ongs nas de gnyis bcom ldan 'das kun tu 'od zer de bzhin gshegs</text></item>
<item><p>78b7</p><section>mdo sde</section><text>pa ga la ba der phyin te/ bcom ldan 'das kyis zhabs la mgo bos phyag 'tshal nas lan gsum bskor te phyogs gcig tu 'dug go/ /de gnyis la de bzhin gshegs pa des snang ba yongs su dag pa zhes bya ba'i ting nge 'dzin</text></item>
<item><p>78b8</p><section>mdo sde</section><text>rgya cher yang dag par rab tu ston to/ /ci'i phyir snang ba yongs su dag pa zhes bya zhe na/ byang chub sems dpa' gang ting nge 'dzin de thob pa de mtshan ma dang / nyon mongs pa thams cad las rnam par grol zhing sangs</text></item>
<item><p>79a1</p><section>mdo sde</section><text>rgyas kyi chos thams cad la snang ba thob par 'gyur te/ de'i phyir snang ba yongs su dag pa zhes bya'o/ /chos thams cad sngon gyi mtha' nas yongs su dag pa'o/ /chos thams cad phyi ma'i mtha' nas yongs su dag pa'o/ /</text></item>
<item><p>79a2</p><section>mdo sde</section><text>chos thams cad da ltar byung ba'i mtha' nas yongs su dag pa ste/ 'di ni dus gsum yongs su dag pa zhes bya'o/ /gang yongs su dag pa 'di ni nam du yang yongs su ma dag par mi 'gyur te/ yongs su dag pa gang gis rang bzhin gyis</text></item>
<item><p>79a3</p><section>mdo sde</section><text>yongs su dag pa 'di ni shin tu yongs su dag pa ste/ de'i phyir chos thams cad rang bzhin gyis 'od gsal ba zhes bya'o/ /chos thams cad kyi rang bzhin de gang zhe na/ chos thams cad ni stong pa nyid kyi rang bzhin can te dmigs pa dang</text></item>
<item><p>79a4</p><section>mdo sde</section><text>bral ba'o/ /chos thams cad ni mtshan ma med pa'i rang bzhin can te rtog pa dang rnam par rtog pa dang bral ba'o/ /chos thams cad ni smon pa med pa'i rang bzhin can te/ blang ba med pa/ dor ba med pa/ bsam pa med pa/ nus pa med pa</text></item>
<item><p>79a5</p><section>mdo sde</section><text>shin tu ngo bo nyid dang bral ba yin te/ de ni rang bzhin gyis 'od gsal ba'o/ /'khor ba'i rang bzhin gang yin pa te mya ngan las 'das pa'i rang bzhin yin no/ /mya ngan las 'das pa'i rang bzhin gang yin pa de chos thams cad kyi rang bzhin</text></item>
<item><p>79a6</p><section>mdo sde</section><text>yin te/ de'i phyir sems rang bzhin gyis 'od gsal ba zhes bya'o/ /rigs kyi bu 'di lta ste dper na/ namakha' bla gab med pa kun nas nyon mongs par 'gyur ba ni gnas ma yin zhing go skabs med de/ rigs kyi bu de bzhin du sems kyi</text></item>
<item><p>79a7</p><section>mdo sde</section><text>rang bzhin yang kun nas nyon mongs su rung ba ni gnas ma yin zhing go skabs med do/ /rigs kyi bu 'di lta ste dper na/ namakha' la sprin gyi phung po'am/ du ba 'am/ rdul dag byung ste/ des namakha' mi mdzes shing lham me</text></item>
<item><p>79a8</p><section>mdo sde</section><text>lhang nger mi 'gyur mod kyi de dag gis namakha'i rang bzhin kun nas nyon mongs par mi 'gyur ro/ /gal te namakha' kun nas nyon mongs su zin na shin tu rnam par dag par mi 'gyur te/ 'di ltar kun nas nyon mongs/</text></item>
<item><p>79b1</p><section>mdo sde</section><text>par mi 'gyur bas na de'i phyir nam mkha' zhes rab tu dbye'o/ /rigs kyi bu de bzhin du byis pa so so'i skye bo tshul bzhin ma yin pa yid la byed pa dang ldan pa rnams kyi nyon mongs pa bskyed mod kyis de dag gis sems kyi rang</text></item>
<item><p>79b2</p><section>mdo sde</section><text>bzhin kun nas nyon mongs par mi 'gyur ro/ /gal te kun nas nyon mongs par 'gyur na ni shin tu rnam par dag par mi 'gyur te/ 'di ltar kun nas nyon mongs par mi 'gyur bas na de'i phyir rang bzhin gyis rnam par grol bas</text></item>
<item><p>79b3</p><section>mdo sde</section><text>rnam par grol lo/ /rigs kyi bu 'di ni snang ba yongs su dag pa'i ting nge 'dzin la 'jug pa'o/ /zhes de ltar de bzhin gshegs pa des byang chub sems dpa' de gnyis la rab tu bstan to/ /de gnyis kyis ting nge 'dzin de thos nas bsam</text></item>
<item><p>79b4</p><section>mdo sde</section><text>gyis mi khyab pa'i chos la chos kyi snang ba thob bo/ /de nas bcom ldan 'das kun tu 'od zer de bzhin gshegs pa la byang chub sems dpa' blo gros mi zad pas 'di skad ces gsol to/ /bcom ldan 'das</text></item>
<item><p>79b5</p><section>mdo sde</section><text>bdag cag gis ting nge 'dzin 'di la 'jug pa ni thos na/ bcom ldan 'das bdag cag gnas gang gis gnas par bgyi/ de skad ces gsol pa dang / bcom ldan 'das des rigs kyi bu de gnyis la 'di skad ces</text></item>
<item><p>79b6</p><section>mdo sde</section><text>bka' stsal to/ /rigs kyi bu 'di la khyod chos kyi gtam yang dag par ston cig /yang na 'phags pa mi smra bar gyur pa la gnas par gyis shig /de nas bcom ldan 'das las byang chub sems dpa' de gnyis</text></item>
<item><p>79b7</p><section>mdo sde</section><text>kyis legs so zhes bya ba thos te/ bcom ldan 'das kyi zhabs la mgo bos phyag 'tshal nas lan gsum bskor ba byas te/ bcom ldan 'das kyi drung nas skyed mos tshal zhig gang na yod pa der song ste der phyin nas rang</text></item>
<item><p>79b8</p><section>mdo sde</section><text>gis sprul pa'i khang bu brtsegs pa'i nang du 'dug go/ /de gnyis de ni 'dug pa der tshangs pa chen po 'od zer bzang po zhes bya ba tshangs pa brgya stong phrag bdun bcu rtsa gnyis dang byang chub sems dpa' de</text></item>
<item><p>80a1</p><section>mdo sde</section><text>gnyis ga la ba der song ste phyin nas byang chub sems dpa' de gnyis kyi rkang pa la mgo bos phyag 'tshal nas lan gsum bskor ba byas te byang chub sems dpa' de gnyis la 'di skad ces smras so/ /rigs kyi</text></item>
<item><p>80a2</p><section>mdo sde</section><text>bu bcom ldan 'das kun tu 'od zer de bzhin gshegs pa des 'di skad du 'dus shing 'khod pa rnams kyis bya ba gnyis yod de/ chos kyi gtam bstan par bya'o/ /yang na 'phags pa mi smra bar gyur pas gnas par bya'o/ zhes</text></item>
<item><p>80a3</p><section>mdo sde</section><text>gsungs na/ de la chos kyi gtam ni gang yin/ 'phags pa mi smra bar gyur pa ni gang yin/ de skad ces smras pa dang / byang chub sems dpa' de gnyis kyis tshangs pa 'od zer bzang po la 'di skad ces smras so/ /tshangs pa de'i</text></item>
<item><p>80a4</p><section>mdo sde</section><text>phyir dri ba lung bstan pa 'di las cung zad cig bshad kyis nyon cig dang / 'di la de bzhin gshegs pa ni mngon gsum ste pha rol gyi mchog brnyes so/ /rigs kyi bu de ltar byang chub sems dpa' de gnyis 'khor de'i nang na</text></item>
<item><p>80a5</p><section>mdo sde</section><text>'di lta ste/ chos kyi gtam dang / 'phags pa mi smra bar gyur pa la brtsam nas don gyi tshig 'di nyid rgyas par bstan te/ de'i tshe tshangs pa brgya stong phrag bdun bcu rtsa gnyis po de dag mi skye ba'i chos la bzod pa skyes so/ /tshangs</text></item>
<item><p>80a6</p><section>mdo sde</section><text>pa 'od zer bzang pos kyang ting nge 'dzin kun tu snang ba mngon du gyur te rab tu thob bo/ /rigs kyi bu de ltar byang chub sems dpa' spobs pa rgyun mi chad pa de gnyis dris pa gnyis po 'di lta ste chos kyi gtam dang / 'phags pa mi smra bar</text></item>
<item><p>80a7</p><section>mdo sde</section><text>gyur pa yang dag par ston cing 'dug ste/ de gnyis kyis lo stong phrag bdun bcu rtsa drug gi bar du don gyi tshig 'di gnyis gtan la 'bebs shing lan ldon par gyur te/ gcig gi yang mthar ma phyin/ gnyis po'i yang mthar</text></item>
<item><p>80a8</p><section>mdo sde</section><text>ma phyin te/ /de nas de bzhin gshegs pa de steng gi namakha' la bzhugs nas de gnyis la 'di skad ces bka' stsal to/ /rigs kyi bu mchog go/ /smra bas rtsod par ma byed cig /smra bas rtsod pa ma skyed cig /</text></item>
<item><p>80b1</p><section>mdo sde</section><text>smra ba thams cad ni brag cha dang mtshungs te/ sgra ji 'dra ba de bzhin du sgra brnyan yang de bzhin no/ /khyod kyi spobs pa so so'i yang dag par rig pa mi zad pa mngon par bsgrub pa khong du chud do/ /khyed 'dod na dris pa 'di'i don bskal pa</text></item>
<item><p>80b2</p><section>mdo sde</section><text>'am/ bskal pa las lhag par yang lan ldon zhing khyed kyi spobs pa'i mthar phyin par yang mi 'gyur mod kyi sangs rgyas kyi tshig ni nye bar zhi bar yin te/ zhi ba rab tu zhi ba/ nye bar zhi ba/ yi ge med pa'i don to/ /</text></item>
<item><p>80b3</p><section>mdo sde</section><text>don ni brjod du med pa ste/ ji tsam du brjod pa de tsam du don med pa'o/ /don la rton pa yi ge la ma rton cig ces de gnyis de bzhin gshegs pa des bskul bar rig nis cang mi smra bar gyur to/ /rigs kyi bu rnam grangs 'dis kyang</text></item>
<item><p>80b4</p><section>mdo sde</section><text>'di ltar 'dod na byang chub sems dpa' dag bskal pa brgya stong ngam/ de las lhag par yang spobs pas bstan pa ston par rig par bya'o/ /rigs kyi bu de'i tshe de'i dus na byang chub sems dpa' gnyis byung ba gzhan yin par</text></item>
<item><p>80b5</p><section>mdo sde</section><text>'dzin pa khyod kyis de ltar mi blta'o/ /de ci'i phyir zhe na/ 'jam dpal gzhon nur gyur pa 'di de'i tshe byang chub sems dpa' blo gros mi zad pa zhes bya bar gyur to/ /mnyam par gnas pa khyod kyang de'i tshe de'i dus na</text></item>
<item><p>80b6</p><section>mdo sde</section><text>byang chub sems dpa' khyad par blo gros zhes bya bar gyur to/ /de'i tshe de'i dus na tshangs pa chen po khyad par sems 'di ni tshangs pa 'od zer bzang po zhes bya bar gyur to/ /de nas bcom ldan 'das la bram</text></item>
<item><p>80b7</p><section>mdo sde</section><text>ze shing sA la chen po lta bu'i bu mnyam par gnas pas 'di skad ces gsol to/ /bcom ldan 'das gang 'di mngon par brtson pa de bgyid pa'i brtson 'grus rtsam pa de la de bzhin gshegs pa rnams kyi byang chub</text></item>
<item><p>80b8</p><section>mdo sde</section><text>ni don chen po 'thob par 'gyur te/ mngon par mi brtson pa rnams la ni sangs rgyas bcom ldan 'das brgya stong gis kyang ci zhig bgyi/ bcom ldan 'das mngon par brtson pa ni byang chub/</text></item>
<item><p>81a1</p><section>mdo sde</section><text>lags so/ /de nas 'jam dpal gzhon nur gyur pas bram ze shing sA la chen po lta bu'i bu mnyam par gnas pa la 'di skad ces smras so/ /ji ltar na byang chub sems dpa' mngon par brtson pa mngon par brtson</text></item>
<item><p>81a2</p><section>mdo sde</section><text>pa zhes bya/ smras pa/ byang chub sems dpas ji ltar brtson par byas pas mngon par rtogs pa 'thob par 'gyur ba ste 'di ni mngon par brtson pa'o/ /smras pa/ yang ji ltar mngon par brtson pas mngon par rtogs pa</text></item>
<item><p>81a3</p><section>mdo sde</section><text>'thob par 'gyur/ smras pa/ gang chos gang la yang rnam par mi rtog na de ltar mngon par brtson pas mngon par rtogs pa 'thob par 'gyur ro/ /smras pa/ ji ltar na mngon par rtogs pa mngon par rtogs pa yin/</text></item>
<item><p>81a4</p><section>mdo sde</section><text>smras pa/ mnyam pa nyid gang gis chos thams cad mnyam par mthong ba ni de ltar na mngon par rtogs pa mngon par rtogs pa yin no/ /smras pa/ rigs kyi bu mnyam pa nyid mthong bar rung ngam/ smras pa/ mi rung ngo / /smras</text></item>
<item><p>81a5</p><section>mdo sde</section><text>pa/ gal te mi rung na mi mnyam par 'gyur te/ mnyam par mi rung ngo / /khyad par sems kyis smras pa/ 'jam dpal gang mnyam pa nyid kyis chos thams cad mi mthong ba 'di ni mngon par rtogs pa zhes bya'o/ /'jam</text></item>
<item><p>81a6</p><section>mdo sde</section><text>dpal gyis smras pa/ tshangs pa ci'i phyir mi mthong / smras pa/ gnyis dang bral ba'i phyir mi mthong ngo / /'jam dpal mi mthong ba ni yang dag par mthong ba yin no/ /smras pa/ tshangs pa sus 'jig rten gyi mnyam</text></item>
<item><p>81a7</p><section>mdo sde</section><text>pa nyid mthong / smras pa/ de bzhin gshegs pas so/ /smras pa ji ltar gzigs/ smras pa/ ji ltar gzugs kyi de bzhin nyid las gzhan du ma mdzad pa dang / tshor ba dang / 'du shes dang / 'du byed dang / rnam par</text></item>
<item><p>81a8</p><section>mdo sde</section><text>shes pa'i de bzhin nyid las gzhan du ma mdzad pa'o/ /'jam dpal phung po lnga'i de bzhin nyid ji lta ba bzhin du gzigs pa 'di ni 'jig rten la yang dag par gzigs pa'o/ /smras pa/ tshangs pa 'jig rten gang gis rab tu phye</text></item>
<item><p>81b1</p><section>mdo sde</section><text>smras pa/ zad pa'i mtshan nyid rab tu phye'o/ /smras pa/ gal te 'jig rten zad pa'i mtshan nyid kyis rab tu phye ba yin na tshangs pa ci 'jig rten gyi mtshan nyid de zad par 'gyur ram/ smras pa/ 'jam dpal 'jig rten gyi</text></item>
<item><p>81b2</p><section>mdo sde</section><text>mtshan nyid zad par mi 'gyur ro/ /smras pa/ 'o na nga ji ltar 'jig rten zad pa'i mtshan nyid kyis rab tu phye ba yin/ smras pa/ 'jam dpal gang shin tu zad par mi 'gyur ro/ /de ci'i phyir zhe na/ gang zad pa de ni zad par mi</text></item>
<item><p>81b3</p><section>mdo sde</section><text>'gyur ba'i phyir ro/ /smras pa/ tshangs pa de bzhin gshegs pas 'dus byas zad pa'i chos can du ma gsungs sam/ smras pa/ 'jam dpal zad pa'i chos nyid gang yin pa de nam yang zad par mi 'gyur te/ de bas na</text></item>
<item><p>81b4</p><section>mdo sde</section><text>de bzhin gshegs pas 'dus byas zad pa'i chos can no zhes gsungs so/ /smras pa/ tshangs pa gang gis 'dus byas kyi grangasu 'gro/ smras pa/ 'jam dpal zad pa'i chos nyid kyis 'dus byas so zhes bya ba'i grangs</text></item>
<item><p>81b5</p><section>mdo sde</section><text>su 'gro'o/ /smras pa/ tshangs pa 'dus byas ci la gnas/ smras pa/ 'dus ma byas kyi rang bzhin la gnas so/ /smras pa/ tshangs pa 'dus byas dang / 'dus ma byas kyi chos rnams la tha dad du bya ba ci yod/ smras pa/</text></item>
<item><p>81b6</p><section>mdo sde</section><text>'jam dpal 'dus byas dang / 'dus ma byas kyi chos rnams tha dad du bya ba ni tha snyad do/ /de ci'i phyir zhe na/ tha snyad kyi 'di ni 'dus byas so/ /'di ni 'dus ma byas so zhes bstan to/ /yang 'dus myas kyi chos nyid gang yin pa</text></item>
<item><p>81b7</p><section>mdo sde</section><text>de ni 'dus ma byas kyi chos nyid kyang de yin te/ chos nyid la tha dad du bya ba med do/ /smras pa/ tshangs pa chos nyid ces bya ba 'di gang gi tshig bla dgas yin/ smras pa/ 'jam dpal chos nyid ces bya ba ni 'dus ma byas dang</text></item>
<item><p>81b8</p><section>mdo sde</section><text>bye brag med par gyur pa'i chos rnams kyi tshig bla dgas so/ /smras pa/ tshig bla dgas shes bya ba'i don ci/ smras pa/ pha rol rnam par rig par bya ba'i ched du bstan pas na 'di ni de'i phyir tshig bla dgas zhes bya'o/ /</text></item>
<item><p>82a1</p><section>mdo sde</section><text>de ci'i phyir zhe na/ tshig bla dgas thams cad ni lhag par byed pas sgro 'dogs pa yin te/ de'i phyir de bzhin gshegs pa sgro mi 'dogs shing lhag par yang mi mdzad la ston pa na de ni lhag pa'i tshig ces bya'o/ /yang 'jam</text></item>
<item><p>82a2</p><section>mdo sde</section><text>dpal tshig thams cad tshig ma yin pas na de'i phyir sangs rgyas kyi tshig ni brjod du med pa zhes bya'o/ /de ci'i phyir zhe na/ yang dag par rdzogs pa'i sangs rgyas nyid ni brjod pas rab tu phye ba ma yin no/ /smras pa/ yang dag par rdzogs</text></item>
<item><p>82a3</p><section>mdo sde</section><text>pa'i sangs rgyas ji ltar rab tu dbye/ smras pa/ gzugs su yang ma yin/ mtshan du yang ma yin/ chos nyid du yang rab tu mi dbye'o/ /smras pa/ ji gzugs kyi mtshan nyid kyi chos las tha dad du rab tu dbye 'am/ smras pa de ma yin</text></item>
<item><p>82a4</p><section>mdo sde</section><text>no/ /smras pa/ gzugs kyi mtshan nyid kyi chos kyi de bzhin nyid gang yin pa de ni de las kyang ma yin/ gzhan las kyang ma yin te/ de ltar de bzhin gshegs pa rnams rab tu dbye'o/ /'di ltar de bzhin nyid kyis rab tu bstan cing chud za bar</text></item>
<item><p>82a5</p><section>mdo sde</section><text>yang mi 'gyur ba de ltar rab tu dbye'o/ /smras pa/ de ltar na de bzhin gshegs pas ci zhig mngon par rdzogs par sangs rgyas/ smras pa/ 'jam dpal de ltar na de bzhin gshegs pas chos thams cad kyi rang bzhin dang ngo bo nyid kyis ji</text></item>
<item><p>82a6</p><section>mdo sde</section><text>lta ba bzhin du mngon par rdzogs par sangs rgyas shing mngon par rtogs te/ de phyir yang dag par rdzogs pa'i sangs rgyas zhes bya'o/ /de nas bcom ldan 'das la bram ze shing sA la chen po lta bu'i bu mnyam par gnas kyis 'di skad ces</text></item>
<item><p>82a7</p><section>mdo sde</section><text>gsol to/ /bcom ldan 'das ji ltar na byang chub sems dpa' rnams theg pa chen po la yang dag par zhugs pa zhes bgyi/ de nas bcom ldan 'das kyis de'i tshe tshigasu bcad pa 'di dag gsungs so/ /mkhas pa de dag gzugs</text></item>
<item><p>82a8</p><section>mdo sde</section><text>gzhig phyir/ /byang chub tu ni ma zhugs te/ /gzugs bzhin byang chub de bzhin zhes/ /mkhas pa dag ni de ltar 'jug /de bzhin nyid kyis phye bas na/ /gzugs ltar byang chub de bzhin to/ /mkhas mchog de dag byang chub la/ /yongasu</text></item>
<item><p>82b1</p><section>mdo sde</section><text>dbye bar mi 'jug go/ /byang chub don ni dbyer med de/ /don la byang chub mi dmigs so/ /don dam 'di la gang brtson pa/ /de dag byang chub nyid la zhugs/ /phung po dang ni khams rnams dang / /skye mched dag la byang chub tshol/ /byang chub</text></item>
<item><p>82b2</p><section>mdo sde</section><text>de yi rang bzhin te/ /de dag gud na byang chub med/ /chos rnams rab dang tha ma dang / /bar ma'ang nam zhig mi 'dzin cing / /gang yang 'dor bar mi byed pa/ /de tshe byang chub yang dag zhugs/ /nam zhig chos dang chos ma yin/ /gnyis</text></item>
<item><p>82b3</p><section>mdo sde</section><text>su de dag khas mi len/ /gnyis su gyur pa'ang ma yin pa/ /de dag byang chub rab tu zhugs/ /'dus ma byas ni gnyis su med/ /'dus byas dag ni gnyis yod na/ /'di gnyis mtha' ste rnam par spang / /byang chub spyod pa de dag spyod/</text></item>
<item><p>82b4</p><section>mdo sde</section><text>so so'i skye las rab 'das la/ /mi 'gyur la'ang mi gnas shing / /'bras bu'ang ma thob 'phags pa rnams/ /de dag 'jig rten sbyin 'os yin/ /'jig rten chos rnams kun lta zhing / /'jig rten na yang pad mo bzhin/ /spyod pa</text></item>
<item><p>82b5</p><section>mdo sde</section><text>mchog la spyod pa ni/ /de dag byang chub zhugs pa yin/ /gang la 'jig rten spyod pa der/ /de dag spyod par byed mod kyi/ /gang la 'jig rten rmongs 'gyur ba/ /de la mkhas pa de dag grol/ /de dag 'khor bar nyon mi mongs/ /byang chub sems</text></item>
<item><p>82b6</p><section>mdo sde</section><text>dpa' 'jigs med pa/ /zhen pa med cing zhum med pa/ /de dag byang chub spyad pa spyod/ /ji bzhin mkhas shing brtag par bgyi/ /chos kyi dbyings kyi tshul yang rtogs/ /de dag chos dang chos min du/ /'di la mkhas pa mi rtog go/ /byang chub</text></item>
<item><p>82b7</p><section>mdo sde</section><text>spyod pa rab spyod cing / /de dag chos rnams 'jig mi byed/ /gang yang skyed par mi byed de/ /'di ni byang chub mtshan nyid do/ /chos rnams thams cad mtshan nyid med/ /namakha' mtshungs shing mnyam pa ste/ /mkhas pa de dag nam du yang / /</text></item>
<item><p>82b8</p><section>mdo sde</section><text>mtshan gzhi mtshan gzhi med mi snyam/ /spyod pa mkhas par gyur pa yin/ /thabs kyi pha rol rab song zhing / /sems can rnams kyi bsam pa yang / /mkhas pa dag ni rdzogs par byed/ /rtag tu dam pa'i chos 'dzin cing / /mngon pa nyid</text></item>
<item><p>83a1</p><section>mdo sde</section><text>la rab tu gnas/ /chos la rlom sems mi byed pa/ /'di ni nga'i chos yin te/ /sangs rgyas dag ni skyes kyang rung / /'on te 'dren pa ma skyes kyang / /chos rnams thams cad stong pa ste/ /de dag chos nyid de mi 'dor/ /chos rnams</text></item>
<item><p>83a2</p><section>mdo sde</section><text>kun la mngon gsum ste/ /chos kyi chos nyid gang yin pa/ /de bzhin nyid la rab gnas shing / /de dag brtan pa shin tu sten/ /bdud kyi zab mo spyod pa yi/ /gting yang rtag tu rig mi 'gyur/ /'di ltar de dag chos rnams la/ /ma lus par</text></item>
<item><p>83a3</p><section>mdo sde</section><text>ni mi 'dzin to/ /sangs rgyas ye shes rab tshol na/ /yang dag zhugs pa'i spyod yul min/ /ye shes de yang yul gnas dang / /phyogs la gnas pa mi thob bo/ /sangs rgyas ye shes chags med de/ /chos dang chos la chags mi byed/ /</text></item>
<item><p>83a4</p><section>mdo sde</section><text>byang chub tu ni gang gzhol ba/ /de bzhin de dag chags mi byed/ /sbyin pas mngon par rtag tu 'phags/ /sems dul dul la rab tu dga'/ /de dag ma lus gtong ba na/ /zhen pa'i sems ni yong med do/ /chos ni gtong bar mi nus te/ /</text></item>
<item><p>83a5</p><section>mdo sde</section><text>gzung bar yang ni mi nus so/ /de ltar chos rnams thams cad la/ /bdag gi dngos po yod ma yin/ /chos rnams thams cad ma mchis shing / /grol ba'ang med par gang gis shes/ /gang la lta ba med pa ste/ /de ni sbyin bdag chen po yin/ /</text></item>
<item><p>83a6</p><section>mdo sde</section><text>nga dang nga yir lta ba gang / /de la de dag yong med de/ /de phyir de dag gtong ba na/ /dngos po ci la'ang rten mi 'gyur/ /sbyin pa gtong ba thams cad kyang / /byang chub la ni bsngo bar byed/ /byang chub la ni sbyin pa yi/ /gnyis su 'du shes mi bskyed</text></item>
<item><p>83a7</p><section>mdo sde</section><text>do/ /'du byed med pa'i tshul khrims la/ /rtag par shin tu gnas par 'gyur/ /tshul khrims la yang bdag gnas shes/ /de dag la ni rlom sems med/ /tshul khrims dag ni ma byas shing / /ma skyes par yang mkhas pas shes/ /</text></item>
<item><p>83a8</p><section>mdo sde</section><text>de phyir de yi tshul khrims ni/ /rab dag dri med namakha' bzhin/ /lus ni gzugs brnyan nyid dang 'dra/ /ngag ni brag cha ji bzhin te/ /sems kyang sgyu ma 'dra rig nas/ /de dag tshul khrims mi snyems so/ /de dag zhi zhing rab tu zhi/ /</text></item>
<item><p>83b1</p><section>mdo sde</section><text>nye bar zhi zhing mnyam par bzhag /sdig pa thams cad zhi byed cing / /rab tu zhi ba'i pha rol song / /ngang tshul ngan dang tshul khrims ni/ /gnyis su bya ba de la med/ /chos kyi dbyings ni yongs shes nas/ /de yi tshul khrims zag pa</text></item>
<item><p>83b2</p><section>mdo sde</section><text>med/ /bzod pa'i pha rol rab phyin cing / /nyes byas thams cad bzod par byed/ /de ltar sems can thams cad la/ /de yi 'du shes mnyam par 'jug /chos rnams thams cad mi gnas te/ /skad cig 'jom pas 'jig</text></item>
<item><p>83b3</p><section>mdo sde</section><text>par 'gyur/ /'di la gang yang gshe ba med/ /'di la gang yang phyag 'tshal med/ /lus rnams bshags shing bsha' na yang / /de yi sems la 'khrug mi 'byung / /lus kyi nang ngam phyi rol na/ /sems ni shin tu mi gnas so/ /</text></item>
<item><p>83b4</p><section>mdo sde</section><text>khams bzhi las ni byung ba yi/ /lus 'di nyid ni dgra dang mtshungs/ /yang dag yongs su rtogs pa yi/ /mkhas pa de dag bdag mi snyems/ /de ltar mngon sum gyur pas na/ /de dag bzod par smra ba yin/ /de yi sems</text></item>
<item><p>83b5</p><section>mdo sde</section><text>ni sun dbyung bar/ /ma lus skye bos mi nus so/ /de dag brtson 'grus che rtsom ste/ /mthu brtan 'jigs pa med pa dag /lus dang sems rnams rig nas ni/ /de dag la ni gnas mi 'gyur/ /'khor ba yi ni thog ma yi/ /</text></item>
<item><p>83b6</p><section>mdo sde</section><text>mtha' nas bzung ste ma skyes so/ /sems can cig gi don phyir yang / /stobs po che dag go cha gyon/ /chos ni gang yang mi skye ste/ /'byung bar 'gyur ba'ang med mod kyi/ /byis pa phyin ci log pa'i phyir/ /sngon gyi mtha' ni mi</text></item>
<item><p>83b7</p><section>mdo sde</section><text>rtogs so/ /dbyings 'di rtag tu gangs pa ste/ /chos kyi dbyings ni bsam mi khyab/ /de ltar yang dag rab shes na/ /'di la skye med 'jig pa med/ /chos kyi chos ni 'di rnams ni/ /sems can 'di dag mi shes te/ /de phyir de yi</text></item>
<item><p>83b8</p><section>mdo sde</section><text>phyin ci log /spang ba'i phyir ni de dag brtson/ /sems can rdzogs pa'i sangs rgyas kyis/ /ji lta bur yang yong ma snyems/ /go cha dag kyang mi 'dor te/ /brtson 'grus dag gi khyad par ltos/ /ji ltar sgyu ma smig rgyu ltar/ /</text></item>
<item><p>84a1</p><section>mdo sde</section><text>chos rnams la ni rab tu 'byed/ /'di la snying po mi rnyed de/ /nam mkha' la ni lta ba bzhin/ /med pa'i yongasu rtogs pa yi/ /skye bo mi mkhas nyon mongs 'gyur/ /gang gi mya ngan 'da' ba yi/ /rig pa dag ni 'di</text></item>
<item><p>84a2</p><section>mdo sde</section><text>la bshad/ /de yi brtson 'grus de phyir te/ /dngos po gzhig phyir ma yin no/ /dngos dang dngos med mi rtag phyir/ /de dag gi ni brtson 'grus bskyed/ /dben pa dag tu rtag gnas shing / /nyon mongs med par rtog par rig /</text></item>
<item><p>84a3</p><section>mdo sde</section><text>'khor ba la ni skrag pa'i yid/ /'dris pa med cing yid mi ston/ /dgon par spyod par brtan pa dag /mkhas pa rtag tu bse ru bzhin/ /shes par btsan pa rig pa dag /de dag mngon shes rtogs par rig /dgon pa bzhin</text></item>
<item><p>84a4</p><section>mdo sde</section><text>du grong de bzhin/ /mnyam pa nyid la rab gnas pas/ /spyod dang spyod lam mi rtogs ste/ /de dag rtag tu mnyam par bzhag /nam zhig mnyam par bzhag pa'i chos/ /nye bar zhi ba zag med la/ /mos shing rnam par grol ba</text></item>
<item><p>84a5</p><section>mdo sde</section><text>na/ /de phyir mnyam par bzhag ces gsungs/ /mnyam par byed cing mnyam par 'gro/ /mnyam pa nyid la rab gnas nas/ /mnyam pa nyid dang 'gal mi byed/ /de phyir mnyam par bzhag ces gsungs/ /byang chub sems</text></item>
<item><p>84a6</p><section>mdo sde</section><text>las rnam pa kun/ /sems las de dag rmongs mi 'gyur/ /sems can dag kyang yongs smin byed/ /de dag mnyam par bzhag ces gsungs/ /rdzogs pa'i sangs rgyas chos kyi sku/ /de bzhin gshegs pa rtag tu dran/ /gzugs</text></item>
<item><p>84a7</p><section>mdo sde</section><text>la 'dod chags bral ba thob/ /de phyir mnyam par bzhag ces gsungs/ /chos kyi chos nyid ji lta bar/ /de dag chos rnams sgom mod kyi/ /dran pa yid la byed pas min/ /de phyir mnyam par bzhag ces gsungs/ /dge 'dun</text></item>
<item><p>84a8</p><section>mdo sde</section><text>dran pa sgom byed de/ /dge 'dun nyid kyang 'dus ma byas/ /tshad dang bral ba zhi ba yi/ /mkhas pa dag ni bsam gtan sgom/ /lus can dag gi phyogs bcu na/ /zhing dang sangs rgyas rnams mthong ste/ /de dag mig dang gzugs</text></item>
<item><p>84b1</p><section>mdo sde</section><text>la yang / /gnyis su 'du shes mi 'jug go/ /sangs rgyas rnams kyis chos bstan pa/ /ji snyed yod pa nyan mod kyi/ /de dag sgra dang rna ba la/ /gnyis su 'du shes mi 'jug go/ /de dag sems can rnams kyi sems/ /</text></item>
<item><p>84b2</p><section>mdo sde</section><text>sems gcig gis ni rab shes kyang / /de dag sems sam sems can la/ /rnam par rtog par mi 'gyur ro/ /bskal pa gang gA'i bye ma snyed/ /bye ba lta bu'i dran gyur kyang / /de dag sngon nam phyi ma zhes/ /spros pa</text></item>
<item><p>84b3</p><section>mdo sde</section><text>'di yang mi 'byung ngo / /zhing rnams bye ba phrag stong dang / /bsam mi khyab par 'phrul gyis 'gro/ /lus la'ang med cing sems la 'ang med/ /de las gud na'ang yod ma yin/ /chos rnams rab tu dbye bar shes/ /spobs pa dag</text></item>
<item><p>84b4</p><section>mdo sde</section><text>la rtogs par rig /chos kyi dbyings rnams bstan pa dag /bskal pa bye bar smra bar byed/ /shes rab kyi yang pha rol phyin/ /phung po dag la mkhas par bslab/ /blang med spros pa med pa yi/ /chos mchog dag ni brjod par byed/</text></item>
<item><p>84b5</p><section>mdo sde</section><text>de dag rkyen la mkhas pa ste/ /mtha' gnyis dag ni spangs pa yin/ /de dag nyon mongs rgyu rnams kyang / /sdig pa med par dag par shes/ /rkyen la lhag par mos pa la/ /lta ba dag ni yod ma yin/ /'di ltar chos rnams thams</text></item>
<item><p>84b6</p><section>mdo sde</section><text>cad ni/ /rkyen las rag lus dngos po med/ /bdag tu lta dang sangs rgyas lta/ /stong par lta ba gang yin dang / /mya ngan 'das dang 'khor bar lta/ /thams cad de la yongs med do/ /shes rab rang bzhin shes nas ni/ /snang bar gyur ma</text></item>
<item><p>84b7</p><section>mdo sde</section><text>thag tu yang / /de dag mun bral chags med cing / /byang chub spyod la spyod par 'gyur/ /theg pa chen po'i theg pa 'di/ /sangs rgyas theg pa bsam mi khyab/ /sems can gyi ni go skabs 'byed/ /theg pa chen po bla na med/ /theg pa</text></item>
<item><p>84b8</p><section>mdo sde</section><text>ji snyed ci yod pa/ /'di ni de yi mchog tu dgongs/ /de phyir theg pa chen po las/ /theg pa thams cad rab tu dbye/ /theg pa gzhan du chung ngu ste/ /thams cad kyi ni go skabs med/ /theg pa chen po 'di la ni/ /lus can kun gyi go</text></item>
<item><p>85a1</p><section>mdo sde</section><text>skabs shod/ /theg pa chen po nam mkha' ltar/ /dri ma med la gang zhugs pa/ /de dag lus can thams cad la/ /ser sna byed pa yong med do/ /ji ltar namakha' tshad med cing / /gzugs med bstan du med pa ltar/ /de bzhin</text></item>
<item><p>85a2</p><section>mdo sde</section><text>theg pa chen po 'di/ /tshad med sgrib pa med pa'o/ /gal te sems can thams cad kyang / /theg pa dam pa 'dod 'gyur na/ /thams cad kyi yang go skabs yod/ /theg pa'i khyad par dag la ltos/ /theg pa chen po'i yon tan dang / /de la gang</text></item>
<item><p>85a3</p><section>mdo sde</section><text>rnams gnas pa yin/ /de dag gi ni bsngags pa'i mtha'/ /bskal pa bye bar bshad mi nus/ /tshig bzhi pa yi tshigs bcad tsam/ /mdo sde 'di las gang 'dzin pa/ /de dag gis ni mi khom spangs/ /mkhas pa de dag dal ba</text></item>
<item><p>85a4</p><section>mdo sde</section><text>thob/ /gang dag mdo sde 'dir dga' ba/ /de dag phyin cad ngan song du/ /'gro bar 'gyur ba ma yin te/ /de dag lha dang mir 'gyur ro/ /phyi dus 'jigs pa chen po'i tshe/ /mdo sde 'di ni gang nyan pa/ /de dag thams cad byang chub tu/ /shin tu</text></item>
<item><p>85a5</p><section>mdo sde</section><text>gzhol bar ngas lung bstan/ /de yi lag na chos yod de/ /de dag dam pa'i chos la gnas/ /chos 'di la ni gnas nas kyang / /de dag chos kyi 'khor lo bskor/ /gang gis mdo sde 'di bzung ba/ /de dag rdzogs pa'i byang chub nye/ /</text></item>
<item><p>85a6</p><section>mdo sde</section><text>bskal pa mtha' yas 'khor ba las/ /bdag nyid chen po de dag spong / /gang gis tshul 'di bzung ba dag /de dag dpa' bo nus pa ste/ /bdud kyi sde rnams rab tu 'jom/ /brtson 'grus che zhing shes rab che/ /mdo sde 'di la gangangasa'</text></item>
<item><p>85a7</p><section>mdo sde</section><text>dga' ba/ /nga ni bzung la gnas pa'i tshe/ /mar me mdzad kyis lung bstan ltar/ /de tshe de dag lung bstan to/ /mdo sde 'di ni gang smra ba/ /de ni sangs rgyas skyob pa yi/ /'jig rten sgrol ba ma byung tshe/ /sangs rgyas mdzad pa byed par</text></item>
<item><p>85a8</p><section>mdo sde</section><text>bya de/ /yang tshigs su bcad pa mngon par bsgrub pa 'di bshad pa na lha'i bu lnga stong byang chub tu sems skyes so/ /byang chub sems dpa' nyis stong mi skye ba'i chos la bzod pa skyes so/ /dge slong stong lhag tsam len pa med par zag</text></item>
<item><p>85b1</p><section>mdo sde</section><text>pa las sems rnam par grol lo/ /srog chags gsum khri nyis stong chos rnams la chos kyi mig rdul med cing dri ma dang bral ba rnam par dag go/ /de nas bcom ldan 'das la 'jam dpal gzhon nur gyur pas 'di skad ces gsol</text></item>
<item><p>85b2</p><section>mdo sde</section><text>to/ /ji ltar bcom ldan 'das kyis bshad pa'i don bdag gis 'tshal ba ltar na gang byang chub kyi phyir smon pa ni log par lta ba la smon pa lags so/ /de ci'i slad du zhe na/ bcom ldan 'das dmigs pa ni log pa lags te/ de bas na</text></item>
<item><p>85b3</p><section>mdo sde</section><text>byang chub la dmigs par bgyid cing / dmigs pa la smon pa de dag gis 'bad pa ni log pa lags so/ /de ci'i slad du zhe na/ bcom ldan 'das byang chub ni 'dod pa'i khams la mi gnas/ gzugs kyi khams la mi gnas/</text></item>
<item><p>85b4</p><section>mdo sde</section><text>gzugs ma mchis pa'i khams la mi gnas te/ bcom ldan 'das byang chub ni mi gnas pa lags pas de la smon pa bgyid pa ma mchis so/ /bcom ldan 'das 'di lta ste dper na/ skyes bu la la zhig bdag gis nam mkha'</text></item>
<item><p>85b5</p><section>mdo sde</section><text>thob par bgyi'o/ /zhes nam mkha' la smon na des namakha' thob par 'gyur ram/ bka' stsal pa/ 'jam dpal de ma yin no/ /'jam dpal gyis gsol pa/ bcom ldan 'das de bzhin du gang byang chub namakha' dang</text></item>
<item><p>85b6</p><section>mdo sde</section><text>mtshungs pa la smon pa de dag ni namakha' la smon pa lagaso/ /bcom ldan 'das byang chub ni smon pa ma mchis pa/ dus gsum las 'das pa/ nye bar mi mchi ba lags te/ bcom ldan 'das byang chub sems dpa' gang 'du</text></item>
<item><p>85b7</p><section>mdo sde</section><text>shes gnyisu bgyis nas byang chub kyang gzhan la 'khor ba yang gzhan no/ /byang chub kyang gzhan la lta bar gyur pa yang gzhan no/ /byang chub kyang gzhan la mya ngan las 'das pa yang gzhan no zhes smon par bgyid na byang chub sems dpa' de</text></item>
<item><p>85b8</p><section>mdo sde</section><text>dag ni byang chub la spyod pa ma lags so/ /de nas tshangs pa khyad par sems kyis 'jam dpal gzhon nur gyur pa la 'di skad ces smras so/ /'jam dpal byang chub sems dpa' ji ltar spyod na byang chub la spyod pa yin/ smras pa/</text></item>
<item><p>86a1</p><section>mdo sde</section><text>tshangs pa byang chub sems dpa' gang chos thams cad la yang spyod la chos gang la yang mi spyod na byang chub sems dpa' de byang chub la spyod de/ tshangs pa spyod pa yul las 'das pa'i byang chub sems dpa' ni byang chub</text></item>
<item><p>86a2</p><section>mdo sde</section><text>tu spyod do/ /smras pa/ 'jam dpal ji ltar na byang chub sems dpa' spyod pa'i yul las 'das pa byang chub la spyod/ smras pa/ dmigs pa'i mtshan ma thams cad dang bral zhing mig dang / rna ba dang / sna dang / lce dang /</text></item>
<item><p>86a3</p><section>mdo sde</section><text>lus dang / yid dang / bral ba de ltar na spyad pa'i yul thams cad las shin tu 'das pa yin no/ /smras pa/ 'jam dpal yang dag par 'das pa zhes bya ba ci la bsam/ smras pa/ mnyam pa nyid las mi 'da' ba'o/ /de ci'i</text></item>
<item><p>86a4</p><section>mdo sde</section><text>phyir zhe na/ tshangs pa byang chub ni chos thams cad kyi mnyam pa nyid do/ /smras pa/ 'jam dpal byang chub sems dpas ji ltar na byang chub tu 'jug par bya/ smras pa/ byang chub ji lta ba bzhin du'o/ /smras pa/ byang chub ji lta</text></item>
<item><p>86a5</p><section>mdo sde</section><text>bu yin/ smras pa/ tshangs pa byang chub de ni 'das pa yang ma yin/ ma 'ongs pa yang ma yin/ da ltar byung ba yang ma yin te/ de bas na byang chub sems dpas dus gsum yongasu dag pa'i rnam pa dang / 'khor gsum</text></item>
<item><p>86a6</p><section>mdo sde</section><text>yongs su dag pas byang chub tu yang dag par 'jug par bya'o/ /'das pa ji lta ba dang / ma 'ongs pa ji lta ba dang / da ltar byung ba ji lta ba dang / ma byung ba ji lta ba dang / ma byung ba gang yin pa de la rab tu dbye ba med de gang de ltar</text></item>
<item><p>86a7</p><section>mdo sde</section><text>rab tu zhugs pa de gang la yang zhugs pa med do/ /de ci'i phyir zhe na/ rab tu 'jug pa 'dis thams cad mkhyen pa'i ye shes thob par 'gyur ro/ /smras pa/ 'jam dpal ci'i phyir thams cad mkhyen pa'i ye shes zhes bya/</text></item>
<item><p>86a8</p><section>mdo sde</section><text>smras pa/ thams cad shes par gyur pa'i ye shes de ni thams cad mkhyen pa'i ye shes shes bya'o/ /smras pa/ 'jam dpal kun shes pa gang yin/ smras pa/ tshangs pa kun shes pa gang la dngos po med cing kun shes pa la</text></item>
<item><p>86b1</p><section>mdo sde</section><text>kun shes pa med pa de ni kun shes pa ste/ dngos po ji lta ba de bzhin du de'i kun shes pa yang med do/ /smras pa/ ci'i phyir dngos po med/ smras pa/ dngos po ni ming gi rang bzhin gyis dben te/ de'i ming dang rang bzhin dben la dngos</text></item>
<item><p>86b2</p><section>mdo sde</section><text>po yang gzhan ma yin/ byang chub kyang gzhan ma yin no/ /gal te dngos po yang gzhan la byang chub kyang gzhan du zin na 'di ltar 'di la byang chub ji lta bar dngos po yang de bzhin no/ /de bas na 'di la sems can yang gud na med la de</text></item>
<item><p>86b3</p><section>mdo sde</section><text>rnam pa gzhan du yang rtogs par mi 'gyur te/ gzhan du na bdag gi mnyam pa nyid kyis byang chub mnyam pa nyid dang / byang chub kyi mnyam pa nyid kyis bdag gi mnyam pa nyid rig par byed de/ de ltar na byang chub rtogs par 'gyur te/</text></item>
<item><p>86b4</p><section>mdo sde</section><text>gzhan du ma yin pas na de'i phyir de la gzhan du 'gyur ba med do/ /bdag ni rtag tu bdag med pa yin te/ de'i phyir de la rnam pa gzhan du 'gyur ba med do/ /ji ltar nam mkha' la rnam pa gzhan du 'gyur ba med pa de bzhin du chos thams cad la yang gzhan</text></item>
<item><p>86b5</p><section>mdo sde</section><text>du 'gyur ba med do/ /de nas tshangs pa khyad par sems kyis 'jam dpal gzhon nur gyur pa la 'di skad ces smras so/ /'di ltar chos 'di dag rab tu phye ba las na de bzhin gshegs pa ni bden par gsungs dpa'o/ /smras pa/ tshangs pa de bzhin gshegs</text></item>
<item><p>86b6</p><section>mdo sde</section><text>pas ni chos gang yang rab tu ma phye'o/ /de ci'i phyir zhe na/ de bzhin gshegs pas chos nyid kyang ma dmigs na gang rab tu dbye ba lta ci smos/ smras pa/ 'jam dpal ci de bzhin gshegs pas chos 'di dag ni 'dus byas so/ /chos 'di dag ni</text></item>
<item><p>86b7</p><section>mdo sde</section><text>'dus ma byas so/ /chos 'di dag ni 'jig rten pa'o/ /chos 'di dag ni 'jig rten las 'das pa'o zhes chos rnams rnam par mi mkhyen tam/ smras pa tshangs pa 'di ji snyam du sems/ sus kyang namakha' 'di rab tu phye ba 'am shes par gyur pa</text></item>
<item><p>86b8</p><section>mdo sde</section><text>yod dam/ smras pa/ 'jam dpal de ma yin no/ /'jam dpal gyis smras pa/ gang namakha' zhes bya ba de skye ba'am 'gag par 'gyur ram/ smras pa de ma yin no/ /smras pa/ tshangs pa de bzhin du chos gang yang rung ba'i rnam par</text></item>
<item><p>87a1</p><section>mdo sde</section><text>rig par byed pa de yang nam mkha' rnam par rig par byed pa'o/ /chos ni skye ba 'am 'gag par mi 'gyur te/ chos thams cad kyi rnam par rig par byed pa ni rnam par rig par byed pa med pa'o/ /chos des gang kun shes par byas</text></item>
<item><p>87a2</p><section>mdo sde</section><text>pa de dag kyang gzhan du mi 'gyur bas na rnam par rig par byed pa med pas kun shes so/ /de ci'i phyir zhe na/ chos rnam par rig par byed pa de ji 'dra ba de bzhin du de'i kun shes pa yang de 'dra ste/ de'i phyir chos thams cad de bzhin nyid la gnas</text></item>
<item><p>87a3</p><section>mdo sde</section><text>shes bya ste de bzhin nyid ni mi gnas pa'o/ /de nas rgyal po chen po bzhi dang / lha'i dbang po brgya byin dang / mi 'jed kyi bdag po tshangs pa yang 'khor de nyid du tshogs pas 'dug par gyur te/ de dag lha'i me tog de dag gis de bzhin gshegs</text></item>
<item><p>87a4</p><section>mdo sde</section><text>pa la gtor nas tshig 'di skad 'dzer to/ /bcom ldan 'das rigs kyi bu'am rigs kyi bu mo gang dag 'jam dpal gzhon nur gyur pas bstan pa 'di la mos pa de dag ni bdud dang phyir rgol ba bcom pa lags so/ /de ci'i slad du zhe na/</text></item>
<item><p>87a5</p><section>mdo sde</section><text>bcom ldan 'das 'jam dpal gzhon nur gyur pas bstan pa ni 'du shes thams cad dang bral ba lags te/ gang chos zab mo bstan pa 'di la mi skrag mi dngang zhing shin tu dngang bar mi 'gyur ba'i rigs kyi bu 'am rigs kyi bu mo de dag ni dge</text></item>
<item><p>87a6</p><section>mdo sde</section><text>ba'i rtsa ba ngan ngon dang ldan pa ma lags so/ /bcom ldan 'das chos kyi rnam grangs 'di sa phyogs gang du byung ba de sangs rgyas kyis byin gyis brlabs pa lags so/ /gang du chos kyi tshul zab mo 'di thos par 'gyur ba'i sa phyogs de dag de</text></item>
<item><p>87a7</p><section>mdo sde</section><text>bzhin gshegs pas yongasu longs spyad pa'o/ /grong dang / grong khyer dang / grong rdal dang / ljongs dang / gtsug lag khang dang / 'chag sa gang du chos kyi rnam grangs 'di byung ba der chos kyi 'khor lo rab tu bskor bar blta'o/ /</text></item>
<item><p>87a8</p><section>mdo sde</section><text>der bdud rnams rgyu ba ma mchis/ dmigs pa la mngon par chags pa rnams kyi rgyu ba ma mchis te/ bcom ldan 'das sems can sngon gyi rgyal ba rnams la lhag par bgyi ba bgyis pa'i rnams kyi rna lam du chos kyi rnam grangs</text></item>
<item><p>87b1</p><section>mdo sde</section><text>'di thos par 'gyur ro/ /bcom ldan 'das 'di ltar bdag cag gis chos kyi rnam grangs 'di las chos kyi snang ba thob ste/ bcom ldan 'das de bzhin gshegs pa dang / 'jam dpal gzhon nur gyur pa dang / tshangs pa 'di</text></item>
<item><p>87b2</p><section>mdo sde</section><text>la bdag cag gis rang gi sha dang khrag gis kyang lan mi lon no/ /bcom ldan 'das gang las chos kyi rnam grangs 'di thos par 'gyur ba'i chos smra ba de la bdag cag ston par 'du shes bskyed par bgyi'o/ /bcom ldan 'das chos</text></item>
<item><p>87b3</p><section>mdo sde</section><text>smra ba de'i drung du bdag cag rtag tu rgyun mi 'chad par mchi ste/ rigs kyi bu de lha de dag gis yongasu gzung bar 'gyur ro/ /chos kyi rnam grangs 'di yi ger 'dri ba 'am/ klog gam/ ston tam/ kha ton byed na lha'i bu brgya stong</text></item>
<item><p>87b4</p><section>mdo sde</section><text>phrag du ma chos nyan du mchi'o/ /de nas bcom ldan 'das kyis rgyal po chen po bzhi dang / lha'i dbang po brgya byin dang / tshangs pa mi 'jed kyi bdag po la 'di skad ces bka' stsal to/ /legs so legs so/ /skyes bu dam pa khyed ji skad zer</text></item>
<item><p>87b5</p><section>mdo sde</section><text>ba de de bzhin no/ /grogs po dag gal te stong gsum gyi stong chen po'i 'jig rten gyi khams rin po che thams cad kyis yongasu bkang ba'i cha gcig bzhag pa dang / chos kyi rnam grangs 'di nyan pa'i dge ba'i rtsa ba cha gcig bzhag pa dang / de gnyis</text></item>
<item><p>87b6</p><section>mdo sde</section><text>ni gang 'di chos kyi rnam grangs nyan pa'i dge ba'i rtsa ba'i cha 'di mchog go/ /stong gsum gyi stong chen po'i 'jig rten gyi khams lta zhog gi gal te chu bo gang ga'i klung gi bye ma snyed kyi 'jig rten gyi khams rin po che thams cad kyis yongasu bkang ba'i</text></item>
<item><p>87b7</p><section>mdo sde</section><text>cha gcig bzhag pa dang / chos kyi rnam grangs 'di nyan pa'i dge ba'i rtsa ba'i cha gcig bzhag pa dang / de gnyis ni gang 'di chos kyi rnam grangs 'di nyan pa'i dge ba'i rtsa ba'i cha mchog go/ /grogs po dag rigs kyi bu 'am/ rigs kyi bu mo</text></item>
<item><p>87b8</p><section>mdo sde</section><text>bsod nams 'dod pas chos kyi rnam grangs 'di mnyan par bya'o/ /rnyed pa 'dod pa dang / chos 'dod pa dang / gzugs 'dod pa dang / longs spyod 'dod pa dang / g.yog 'dod pa dang / chos kyi dbang phyug 'dod pa dang / lha'i phun sum tshogs</text></item>
<item><p>88a1</p><section>mdo sde</section><text>pa 'dod pa dang / mi'i phun sum tshogs pa 'dod pa dang / grags pa 'dod pa dang / brjod pa 'dod pa dang / thos pa 'dod pa dang / dran pa dang / blo gros dang / rtogs pa dang / brtan pa dang / shes rab 'dod pa dang / spobs pa 'dod</text></item>
<item><p>88a2</p><section>mdo sde</section><text>pa dang / gzungs 'dod pa dang / dge ba'i bshes gnyen rnyed par 'dod pa dang / mngon par shes pa dang / rig pa dang / ye shes 'dod pa dang / byang chub 'dod pa dang / dge ba'i chos thams cad 'dod pa dang / byang chub kyi yan lag 'dod pa dang /</text></item>
<item><p>88a3</p><section>mdo sde</section><text>tshig 'dod pa dang / sems can thams cad bde bar thob par bya bar 'dod pa dang / mya ngan las 'das par 'dod pa'i rigs kyi bu'am/ rigs kyi bu mos chos kyi rnam grangs 'di mnyan par bya/ mos par bya/ gzung bar bya/ kun chub par</text></item>
<item><p>88a4</p><section>mdo sde</section><text>bya/ bcang bar bya/ klag par bya/ gzhan la'ang rgya cher rab tu bstan par bya'o/ /grogs po dag chos kyi rnam grangs 'di chung ngu na mnyan pa tsam gyis kyang gang des yongasu ma bzung bar gyur pa'i phun sum tshogs pa de ngas ma mthong ngo / /grogs</text></item>
<item><p>88a5</p><section>mdo sde</section><text>po dag mos par bya/ go bar bya ste/ slob dpon nam mkhan po gang las chos kyi rnam grangs 'di mnyan tam/ bzung na 'jig rten gyi zang zing gang gis de la lan glan par sla ba de lta bu ngas ma mthong ngo / /de ci'i phyir zhe na/ 'di ni 'jig rten</text></item>
<item><p>88a6</p><section>mdo sde</section><text>las 'das pa'i chos te 'jig rten gyi zang zing gis de sbyang bar sla ba ma yin no/ /chos 'di dag ni 'jig rten gyis ma gos pa ste 'jig rten gyi zang zing gis sbyang bar sla ba ma yin no/ /chos 'di ni zang zing med pa ste 'jig rten gyi zang zing gis</text></item>
<item><p>88a7</p><section>mdo sde</section><text>sbyang bar sla bar ma yin no/ /chos kyi rnam grangs 'di la lan glan pa ni chos kyi nan tan ma gtogs par gzhan med de/ log pa'i nan tan gyis ma yin no/ /gang 'di la zhugs pa de dag gis mkhan po dang slob dpon la gus par byas so/ /</text></item>
<item><p>88a8</p><section>mdo sde</section><text>de dag gis lan glan pa dag byas so/ /de dang de dag ni bu lon med par yul 'khor gyi bsod snyoms za'o/ /de dang de dag ni de bzhin gshegs pa'i tshig la nan tan du byed pa'o/ /de dang de dag ni chu bo las rgal ba'o/ /de dang de dag ni dgon pa las shin tu</text></item>
<item><p>88b1</p><section>mdo sde</section><text>rgal ba'o/ /de dang de dag ni gdugs dang / rgyal mtshan dang / ba dan sgreng ba'o/ /de dang de dag ni dpa' bo g.yul las rnam par rgyal ba'o/ /de dang de dag ni seng ge ltar 'jig shing skrag pa dang bral ba'o/ /de dang de dag ni bal glang ltar cang shes</text></item>
<item><p>88b2</p><section>mdo sde</section><text>pa'o/ /de dang de dag ni glang po che ltar sems rab tu zhi ba'o/ /de dang de dag ni khyu mchog ltar pha rol rgol ba thams cad kyis zil gyis mi gnon pa'o/ /de dang de dag ni sman pa ste/ sems can thams cad nad thams cad las rab tu thar bar byed</text></item>
<item><p>88b3</p><section>mdo sde</section><text>pa'o/ /de dang de dag ni chos zab mo bstan pa la mi dngang ba'o/ /de dang de dag ni sbyin pa phun sum tshogs shing nyon mongs pa thams cad yongasu gtong ba'o/ /de dang de dag ni tshul khrims yongs su dag cing zhi ba dang / zhi gnas dam pa'i pha rol tu</text></item>
<item><p>88b4</p><section>mdo sde</section><text>phyin pa'o/ /de dang de dag ni bzod pa'i stobs dang ldan zhing ngar 'dzin pa dang / nga yir 'dzin pa dang bral ba'o/ /de dang de dag ni brtson 'grus che zhing bskal pa grangs med par tshogs mu med pa'i mthar gtugs pa'o/ /de dang de dag ni bsam</text></item>
<item><p>88b5</p><section>mdo sde</section><text>gtan phun sum tshogs shing dran pa dang ldan zhing sems rtse gcig pa'o/ /de dang de dag ni shes rab chen po chos thams cad kyi tshig rab tu dbye ba'i ye shes ston pa la mkhas pa'o/ /de dang de dag ni bsod nams chen po ste bsod nams brgya pa'i</text></item>
<item><p>88b6</p><section>mdo sde</section><text>mtshan gyis legs par brgyan pa'o/ /de dang de dag ni gzi brjid chen po ste nyi ma dang zla ba zil gyis gnon par byed pa thob pa'o/ /de dang de dag ni mthu chen po thob cing stobs bcu'i shugs 'dzin pa'o/ /de dang de dag ni sprin chen po ltar chos</text></item>
<item><p>88b7</p><section>mdo sde</section><text>mngon par sgrog pa'o/ /de dang de dag ni chos kyi char chen po rab tu 'bebs pa nyon mongs pa thams cad rab tu zhi bar byed pa'o/ /de dang de dag ni gnas te mya ngan las 'das pa'i grong du zhugs pa'o/ /de dang de dag ni 'khor ba'i 'jig pas gces</text></item>
<item><p>88b8</p><section>mdo sde</section><text>pa rnams kyi mgon no/ /de dang de dag ni sgron ma ste mun pa mun nag dang bral ba'o/ /de dang de dag ni bdud kyis skrag pa rnams kyi skyabs so/ /de dang de dag ni sems can thams cad kyi rten to/ /de dang de dag ni byang chub kyi snying po la dbang bskur</text></item>
<item><p>89a1</p><section>mdo sde</section><text>ba'o de dang de dag ni chos kyi mig thob bo/ /de dag gis chos kyi de bzhin nyid mthong ngo / /de dag gis chos thams cad stong par shes so/ /de dag ni snying rje chen po la rab tu gnas pa'o/ /de dag ni byams pa chen po la yang dag par</text></item>
<item><p>89a2</p><section>mdo sde</section><text>zhugs pa'o/ /de dag ni sems can thams cad mi gtong ba'o/ /de dag ni theg pa dman pa la rgyab kyis bltas pa'o/ /de dag ni theg pa chen po la mngon du phyogs pa'o/ /de dag gis ni phyin ci log spangs bos/ /de dag ni mnyam pa</text></item>
<item><p>89a3</p><section>mdo sde</section><text>nyid la nye ba'o/ /de dag ni byang chub sems dpa'i nges pa la zhugs pa'o/ /de dag ni byang chub kyi snying po la gnas pa'o/ /de dag gis bdud kyi sde rnams btul lo/ /de dag gis thams cad mkhyen pa nyid khong du chud do/ /de dag ni chos</text></item>
<item><p>89a4</p><section>mdo sde</section><text>kyi 'khor lo rab tu bskor bar 'gyur ro/ /de dag ni sangs rgyas kyi bya ba byed par 'gyur ro/ /grogs po dag gang chos 'di la nan tan du byed pa'i skyes bu dam pa de dag gi bsngags pa ngas bskal pa'am/ bskal pa las 'das par bshad</text></item>
<item><p>89a5</p><section>mdo sde</section><text>kyang chos 'di la nan tan byed pa'i skyes bu dam pa de dag gi bsngags pa'i mthar mi phyin te/ de bzhin gshegs pa ltar spobs pa phun sum tshogs par 'gyur ro/ /de nas 'khor de nyid du lha'i bu phyir mi ldog pa zhes bya ba 'dus par gyur</text></item>
<item><p>89a6</p><section>mdo sde</section><text>te 'dug go/ /de nas bcom ldan 'das la lha'i bu phyir mi ldog pas 'di skad ces gsol to/ /bcom ldan 'das chos kyi nan tan chos kyi nan tan zhes bgyi ba bcom ldan 'das ji tsam gyis na chos kyi nan tan zhes bgyi/ bcom ldan</text></item>
<item><p>89a7</p><section>mdo sde</section><text>'das kyis bka' stsal pa/ lha'i bu chos kyi nan tan zhes bya ba ni gang chos thams cad la nan tan med pa 'di ni chos kyi nan tan no/ /de ci'i phyir zhe na/ gang chos rnams la nan tan du mi byed de/ de chos thams cad mi byed rnam</text></item>
<item><p>89a8</p><section>mdo sde</section><text>par mi byed do/ /gang mi byed rnam par mi byed pa 'di ni chos kyi nan tan no/ /gang dge ba la yang mi 'jug /mi dge ba la yang mi 'jug pa 'di ni chos kyi nan tan no/ /de bzhin du bsdu te/ 'jig rten pa la yang ma yin/ 'jig rten</text></item>
<item><p>89b1</p><section>mdo sde</section><text>las 'das pa la ma yin/ zag pa dang bcas pa la ma yin/ zag pa med pa la ma yin/ kha na ma tho ba dang bcas pa la ma yin/ kha na ma tho ba med pa la ma yin/ 'dus byas la ma yin/ 'dus ma byas la ma yin/</text></item>
<item><p>89b2</p><section>mdo sde</section><text>'khor ba la ma yin/ mya ngan las 'das pa la mi 'jug pa 'di ni chos kyi nan tan zhes bya ste/ chos thams cad la nan tan du bya ba med pa 'di ni chos kyi nan tan no/ /chos su 'du shes pa la chos kyi nan tan med de chos 'di</text></item>
<item><p>89b3</p><section>mdo sde</section><text>la nan tan bya'o zhes spro bar byed/ nan tan mi bya'o zhes spro bar byed na ma zhugs pa'o/ /chos thams cad kyi rjesu zhugs pa'i nan tan 'di ni chos kyi nan tan no/ /spros pa med pas gnyen po med pa 'di ni chos kyi nan tan zhes bya'o/ /</text></item>
<item><p>89b4</p><section>mdo sde</section><text>de nas bcom ldan 'das la lha'i bu phyir mi ldog pas 'di skad ces gsol to/ /bcom ldan 'das gang yang dag pa'i nan tan 'di la zhugs pa dang / 'jug par 'gyur ba de dag la shin tu log pa'i nan tan ma mchis so/ /de ci'i slad du</text></item>
<item><p>89b5</p><section>mdo sde</section><text>zhe na/ bcom ldan 'das shin tu yang dag pa'i nan tan 'di lags te/ log pa'i lam du zhugs pa rnams la nan tan gang yang ma mchis so/ /yang dag pa'i lam la gnas pa rnams la chos kyi nan tan ma mchis so/ /yang dag par zhugs</text></item>
<item><p>89b6</p><section>mdo sde</section><text>pa rnams ni mi mnyam pa'i chos gang yang ma mchis so/ /de ci'i slad du zhe na/ bcom ldan 'das chos thams cad ni mnyam pa khyad par ma mchis pa'o/ /de nas tshangs pa khyad par sems kyis lha'i bu de la 'di skad ces smras so/ /</text></item>
<item><p>89b7</p><section>mdo sde</section><text>lha'i bu khyod nan tan 'di la zhugs sam/ smras pa/ tshangs pa gal te bcom ldan 'das kyis nan tan la gnyis su bshad par gyur na bdag kyang nan tan 'di la nan tan du byed do/ /nan tan ni gnyisu med pa ste/ de la gang nan tan byed pa dang /</text></item>
<item><p>89b8</p><section>mdo sde</section><text>gang la nan tan byed pa de yang med do/ /gang yang nan tan du byed par de med de/ 'on kyang tshangs pa bdag ni lhag par mi byed pa dang sgro mi 'dogs pa'i phyir nan tan 'di la zhugs so/ /chos nyid ji lta bar chos kyi nan tan yang de bzhin te/ de ni de bzhin</text></item>
<item><p>90a1</p><section>mdo sde</section><text>nyid la de ltar zhugs pa zhes bya'o/ /tshangs pas smras pa/ lha'i bu khyod sangs rgyas kyi zhing 'di ni sngon ngas ma mthong ngo / /smras pa/ tshangs pa sangs rgyas kyi zhing 'dis kyang sngon bdag ma mthong ngo / /smras pa/ sangs rgyas kyi zhing 'di</text></item>
<item><p>90a2</p><section>mdo sde</section><text>ni blta'o zhe'am/ mi lta'o zhes rtog pa'am/ rnam par rtog pa med do/ /smras pa/ tshangs pa bdag sngon mthong ngo zhe'am/ sngon ma mthong ngo zhes bdag kyang mi rtog rnam par mi rtog go smras pa/ lha'i bu sngon ma mthong ba mthong ba su</text></item>
<item><p>90a3</p><section>mdo sde</section><text>smras pa/ byis pa so so'i skye bo thams cad kyis ni 'phags pa'i nges par 'jug pa sngon ma mthong ngo / /tshangs pa nam yang dag par nges par zhugs pa de ni sngon ma mthong ba mthong ngo / /nges pa de ni mig gi rnam par shes pas shes pa ma</text></item>
<item><p>90a4</p><section>mdo sde</section><text>yin/ rna ba dang / sna dang / lce dang / lus dang / yid kyi rnam par shes pas shes par bya ba ma yin te/ de bzhin nyid ji lta ba de bzhin du blta bar bya'o/ /mig gi de bzhin nyid ji lta ba dang / rna ba'i de bzhin nyid ji lta ba dang / sna'i de bzhin</text></item>
<item><p>90a5</p><section>mdo sde</section><text>nyid ji lta ba dang / lce'i de bzhin nyid ji lta ba dang / lus kyi de bzhin nyid ji lta ba dang / yid kyi de bzhin nyid ji lta ba de bzhin du blta ste/ gang de ltar mthong ba de dag ni yang dag par mthong ba'o/ /de nas bcom ldan 'das la lha'i dbang po brgya byin</text></item>
<item><p>90a6</p><section>mdo sde</section><text>gyis 'di skad ces gsol to/ /bcom ldan 'das dper na nor bu rin po che'i gling du phyin pa'i mig sngar ni nor bu rin po che 'ba' zhig gda' 'o/ /de bzhin du bcom ldan 'das skyes bu dam pa bsam gyis mi khyab pa'i chos rin po che dang ldan pa rnams</text></item>
<item><p>90a7</p><section>mdo sde</section><text>ci dang ci spobs pa de dag gi de thams cad chos rin po che nyid du spobs so/ /de nyid yang dag pa'i mtha' yongasu gsal bar bgyid par spobs so/ /'di ltar de dag la bdag tu mngon par chags pa ma mchis/ chos su mngon par chags pa ma mchis/</text></item>
<item><p>90a8</p><section>mdo sde</section><text>sems can du mngon par chags pa ma mchis pa'i slad du'o/ /de'i slad du ji ltar ma log pa dang phyin ci ma log par spobs pa de de ltar spobs so/ /ji ltar sngon gyi mtha' yang spyod pa dang / phyi ma'i mtha' yang mi dmigs pa dang / da ltar byung ba la</text></item>
<item><p>90b1</p><section>mdo sde</section><text>yang de lta ba ma mchis pa de ltar spobs so/ /ji ltar ma mos pa rnams kyang mos par bgyid la mos pa rnams kyang rnam par 'grol ba de de ltar spobs so/ /mngon pa'i nga rgyal can rnams kyang tshar bcad par 'gyur la/ nga rgyal ma mchis</text></item>
<item><p>90b2</p><section>mdo sde</section><text>pa kun 'tshal ba lan ldon pa de ltar spobs so/ /ji ltar bdud kyis klags mi rnyed pa de ltar spobs so/ /gang de ltar nyan pa de dag kyang bdud kyi las las 'das par 'gyur ro/ /ji ltar dge ba'i rtsa ba ma bskyed pa rnams bskyed pa dang / dge</text></item>
<item><p>90b3</p><section>mdo sde</section><text>ba'i rtsa ba skyes pa rnams chab mi 'tshal ba dang / nyon mongs pa skyes pa rnams spong ba dang / ma skyes pa rnams mi skyed pa de ltar spobs so/ /ji ltar byang chub sems dpa' go cha ma bgos pa rnams go cha 'tshal ba dang / go cha bgos</text></item>
<item><p>90b4</p><section>mdo sde</section><text>pa rnams mi ldog par 'gyur ba de ltar spobs so/ /ji ltar dam pa'i chos mi 'chad cing dam pa'i chos yongs su gzung bar bgyid pa de ltar spobs so/ /ji ltar sangs rgyas kyi chos thams cad yongasu rdzogs par 'gyur ba de ltar spobs so/ /</text></item>
<item><p>90b5</p><section>mdo sde</section><text>bcom ldan 'das de lta bu'i spobs pas ni mu stegs kyi gnas thams cad gzhom par nus so/ /de ci'i slad du zhe na/ bcom ldan 'das wa ni seng ge'i sgra bzod par yang mi nus na rab tu sgrog par lta ga la nus te/ bcom ldan 'das de</text></item>
<item><p>90b6</p><section>mdo sde</section><text>bzhin du pha rol rgol ba thams cad kyis bla na med pa seng ge'i sgra bzod par mi nus so/ /de nas lha' bu phyir mi ldog pas lha'i dbang po brgya byin la 'di skad ces smras so/ /kau shi ka seng ge'i sgra seng ge'i sgra zhes bya ba ji tsam gyis na</text></item>
<item><p>90b7</p><section>mdo sde</section><text>seng ge'i sgra zhes bya/ smras pa/ lha'i bu chos gang la yang mngon par ma chags par brjod pa de dag seng ge'i sgra yin no/ /gang de lta bu la mngon par chags par brjod pa de dag ni seng ge'i sgra ma yin te wa'i sgra'o/ /gang lta ba kun tu slong ba</text></item>
<item><p>90b8</p><section>mdo sde</section><text>ston pa de dag la seng ge'i sgra med do/ /lha'i dbang po brgya byin gyis smras pa/ lha'i bu khyod seng ge'i sgra ji lta bu yin pa spobs par gyis shig /smras pa/ kau shi ka gang de bzhin gshegs pa la mngon par ma chags par ston na chos ngan pa</text></item>
<item><p>91a1</p><section>mdo sde</section><text>gzhan lta ci smos te/ de'i phyir seng ge'i sgra zhes bya'o/ /yang dag pa'i nan tan ni seng ge'i sgra ste de'i phyir seng ge'i sgra zhes bya'o/ /'di ni mgo gcig tu bstan pa yin te/ de'i phyir seng ge'i sgra zhes bya'o/ /'di ni mi skrag par bstan</text></item>
<item><p>91a2</p><section>mdo sde</section><text>pa ste/ de'i phyir seng ge'i sgra zhes bya'o/ /kau shi ka gang chos thams cad mi skye ba dang / mi 'gog pa dang / mi 'thob par sgom pa'i phyir chos stan pa de dag ni seng ge'i sgra yin te/ gang kun nas nyon mongs pa dang / rnam par byang ba dang /</text></item>
<item><p>91a3</p><section>mdo sde</section><text>kun tu sbyor ba dang 'bral bar bya ba'i phyir chos ston pa de dag la seng ge'i sgra med do/ /kau shi ka seng ge'i sgra zhes bya ba ni 'di lta ste/ mgo gcig tu bstan pa/ chos thams cad gang zag med pa/ bdag med pa yin no/ /kau shi ka seng ge'i sgra</text></item>
<item><p>91a4</p><section>mdo sde</section><text>seng ge'i sgra zhes bya ba ni 'di lta ste/ mgo gcig tu chos thams cad stong pa nyid dang / mtshan ma med pa dang / smon pa med pa yongasu ston pa ni seng ge'i sgra'o/ /dam pa'i chos bsrung ba'i phyir tshig smra ba ni seng ge'i sgra'o/ /'di lta</text></item>
<item><p>91a5</p><section>mdo sde</section><text>ste/ sems can thams cad rab tu thar bar bya ba'i phyir sangs rgyas su gyur cig ces byang chub tu sems bskyed pa'i tshig smra ba ni seng ge'i sgra'o/ /long spyod rung ba la mchog shes par smra ba ni seng ge'i sgra'o/ /kau shi ka seng ge'i sgra zhes</text></item>
<item><p>91a6</p><section>mdo sde</section><text>bya ba ni 'di lta ste/ dgon par gnas pa dang / yang dag par len pa dang / gtong ba sngon du 'gro ba ni seng ge'i sgra'o/ /tshul khrims yang dag par blangs pa mi 'dor ba ni seng ge'i sgra'o/ /mdza' ba dang mi mdza' ba la sems mnyam pa</text></item>
<item><p>91a7</p><section>mdo sde</section><text>ni seng ge'i sgra'o/ /brtson pa mi 'dor ba ni seng ge'i sgra'o/ /nyon mongs pa spong ba ni seng ge'i sgra'o/ /shes rab kyis shin tu brtags pa ni seng ge'i sgra'o/ /seng ge'i sgra bstan pa 'di bshad pa'i tshe stong gsum gyi stong chen po'i 'jig</text></item>
<item><p>91a8</p><section>mdo sde</section><text>rten gyi khams rnam pa drug du g.yos so/ /sil snyan brgya stong du ma ma brdung par sgra 'byin to/ /'jig rten rnams snang ba chen pos khyab par gyur to/ /lha'i bu brgya stong a la la zhes sgra 'byin cing tshig 'di skad ces smras so/ /e ma'o</text></item>
<item><p>91b1</p><section>mdo sde</section><text>deng 'dir lha'i bus seng ge'i sgra 'di bsgrags pas 'dzam bu gling du chos kyi 'khor lo bskor ba lan gnyis byung ngo / /de nas bcom ldan 'das kyis de'i tshe 'dzum pa mdzad pa dang / chos nyid kyis 'di ltar 'gyur te/ nam sangs rgyas bcom ldan 'das</text></item>
<item><p>91b2</p><section>mdo sde</section><text>'dzum pa mdzad pa de'i tshe 'od zer kha dog sna tshogs 'di lta ste/ mthing ka dang / ser po dang / dmar po dang / dkar po dang / le brgan dang / shel dang / dngul gyi kha dog lta bu zhal nas byung ste/ 'jig rten gyi khams mtha' yas pa khyab par</text></item>
<item><p>91b3</p><section>mdo sde</section><text>byas nas tshangs pa'i 'jig rten gyi bar du mngon par 'phags te phyir log nas/ bcom ldan 'das la lan gsum bskor ba byas nas bcom ldan 'das kyi spyi bor mi snang bar gyur to// // bam po drug pa ste tha ma/</text></item>
<item><p>91b4</p><section>mdo sde</section><text>de nas bcom ldan 'das la tshangs pa khyad par sems kyis tshigasu bcad pa 'di dag gis mngon par bstod do/ /ye shes kun mchog pha rol phyin cing thub pa kun mkhyen kun gzugs gnon/ /'di la dus gsum sems can spyod pa sna tshogs</text></item>
<item><p>91b5</p><section>mdo sde</section><text>ci mchis khyod kyis mkhyen/ /gang de shin tu grol ba'i blo yul gang yang de dag bsam pa rnams/ /lha yi gtso bo kun mkhyen 'dzum mdzad 'di yi rgyu ni lung bstan gsol/ /nyan thos rang rgyal dgra bcom dri med de dag gis yang spyod yul</text></item>
<item><p>91b6</p><section>mdo sde</section><text>min/ /sangs rgyas ye shes bsam mi khyab cing mtha' bral khyod la chags pa med/ /khyod kyis sems can spyod pa sems can gang la ci 'dra'i gtam brjod mkhyen/ /smra mchog thub dka' tshig dbang 'dzum pa mdzad pa'i rgyu ni</text></item>
<item><p>91b7</p><section>mdo sde</section><text>bstan par gsol/ /'od 'di shin tu yid 'ong sdug pa dri med rab tu rnam par mdzes/ /nyi zla'i 'od dang de bzhin tshangs pa dbang po'i gzi yang zil gyis gnon/ /de bzhin 'khor yug khrag khrig ri rab dag kyang shin tu snang bgyis na/ /</text></item>
<item><p>91b8</p><section>mdo sde</section><text>ci slad khyod kyis 'dzum mdzad de'i rgyu ni rab tu bstan par gsol/ /'dod chags zhe sdang dregs la sogs pa zug rngu bral zhing rab tu zhi/ /'jig rten lha mi lto 'phye'i tshogs rnams byams pas bdag po khyod zhal lta/ /bde gshegs</text></item>
<item><p>92a1</p><section>mdo sde</section><text>bltas kyang mi ngoms lus ni rab tu sim zhing bde bar 'gyur/ /gang gi slad du 'dzum pa 'di bstan thub pa bdag cag rnams la gsungs/ /khyod kyis chos rnams nam mkha' lta bur rtag tu byed med gsog</text></item>
<item><p>92a2</p><section>mdo sde</section><text>nyid dang / /glog dang sprin 'dra sgyu ma lta bur gsob nyid dbu ba lta bu dang / /rmi lam mthong dang chad pa stong 'dra nam mkha' chu zla lta bur mkhyen/ /dge ba 'dzum mdzad 'di rgyu rnar snyan gsungs ni rab tu brjod par mdzod/ /'dzin dang rtog dang rnam</text></item>
<item><p>92a3</p><section>mdo sde</section><text>rtog kun dang bral bas stong pa nyid la mos/ /bdag po shes bya kun la rtog bral rtag tu mtshan ma med la dgyes/ /khyod ni srid pa gsum 'dir gang la 'ang mi smon bsam gtan ting 'dzin dgyes/ /gang gi slad du 'dzum pa bstan mdzad</text></item>
<item><p>92a4</p><section>mdo sde</section><text>'dren pa 'di ni lung bstan gsol/ /skad la mi chags sgra dang dbyangs dang yi ge dag la 'ang de bzhin te/ /'jig rten du yang chos ston blo gtsang bdag dang chos la 'ang gnas mi mdzad/ /'dus pa so sor bde gshegs bdag la tha dad</text></item>
<item><p>92a5</p><section>mdo sde</section><text>chos ston snyam du 'dzin/ /ye shes rdzu 'phrul dbang po stobs mchog rgyas pa shes rab mtshungs med gsungs/ /khyod ni sdug bsngal kun sel na rga 'chi 'jom sman pa'i mchog lags te/ /khyod ni dpa' bo bdud kyi stobs 'jom mthu bo</text></item>
<item><p>92a6</p><section>mdo sde</section><text>che'i mthu dang ldan/ /khyod ni skyob pa dpung gnyen 'jig rten mgon skyabs sgron ma snang mdzad pa/ /lha min lha dang klus mchod 'dzum pa mdzad pa'i rgyu gang 'dir bstan gsol/ /de skad ces gsol pa dang / bcom ldan 'das kyis tshangs</text></item>
<item><p>92a7</p><section>mdo sde</section><text>pa khyad par sems la 'di skad ces bka' stsal to/ /tshangs pa khyod kyis phyir mi ldog pa'i lha'i bu 'di mthong ngam/ gsol pa/ bcom ldan 'das mthong ngo / /bcom ldan 'das kyis bka' stsal pa/ tshangs pa phyir mi ldog pa lha'i bu</text></item>
<item><p>92a8</p><section>mdo sde</section><text>'di bskal pa brgya stong phrag sum bcu rtsa gnyis na 'jig rten gyi khams legs par sprul pa zhes bya bar bskal pa tshangs pas bstod pa la bla na med pa yang dag par rdzogs pa'i byang chub mngon par rdzogs par 'tshang rgya bar 'gyur</text></item>
<item><p>92b1</p><section>mdo sde</section><text>te de bzhin gshegs pa dgra bcom pa yang dag par rdzogs pa'i sangs rgyas rig pa dang / zhabs su ldan pa/ bde bar gshegs pa/ 'jig rten mkhyen pa/ bla na med pa/ skyes bu 'dul ba'i kha lo bsgyur ba/ lha dang mi rnams kyi</text></item>
<item><p>92b2</p><section>mdo sde</section><text>ston pa sangs rgyas bcom ldan 'das ri rab sgron ma'i rgyal po zhes bya bar 'jig rten du 'byung bar 'gyur te/ de'i sangs rgyas kyi zhing de yang bai dUr+ya dang / 'dzam bu chu bo'i gser dang / rin po che gnyis kyi gzhir 'gyur ro/ /</text></item>
<item><p>92b3</p><section>mdo sde</section><text>de'i byang chub sems dpa' dge 'dun 'ba' zhig 'byung ste bdud dang phyir rgol ba bcom zhing dpa' bo sha stag go/ /sangs rgyas kyi zhing de na bza' ba dang / btung ba yang bsam pa tsam gyis 'byor cing dga' ldan gyi longs spyod dang</text></item>
<item><p>92b4</p><section>mdo sde</section><text>'dra bar 'gyur ro/ /de bzhin gshegs pa de tshe dpag tu med cing ltung ba med pa'i chos ston par 'gyur/ khyad par sems kyis smras pa/ lha'i bu khyod de bzhin gshegs pas lung bstan to/ /smras pa/ tshangs pa bdag ni de bzhin</text></item>
<item><p>92b5</p><section>mdo sde</section><text>nyid dang / chos kyi dbyings ji lta ba bzhin du lung bstan to/ /smras pa/ lha'i bu de bzhin nyid dang / chos kyi dbyings ni lung mi bstan to/ /smras pa/ ji ltar de bzhin nyid dang / chos kyi dbyings lung mi bstan pa bzhin du byang chub sems dpa'</text></item>
<item><p>92b6</p><section>mdo sde</section><text>thams cad la lung bstan pa yang de ltar blta'o/ /smras pa/ lha'i bu de 'ang da khyod de ltar de bzhin gshegs pas lung bstan pas na khyod sngon gyi yang dag par rdzogs pa'i sangs rgyas rnams kyi drung du tshangs par spyad pa la gnas pa ni don med</text></item>
<item><p>92b7</p><section>mdo sde</section><text>pa ma yin no/ /smras pa/ tshangs pa gang gnas med pa de ni tshangs par spyod pa la gnas pa'o/ /smras pa/ lha'i bu de ltar gang la gnas pa med pa de ni tshangs par spyod pa la gnas pa yin/ smras pa/ tshangs pa gang khams gsum la mi</text></item>
<item><p>92b8</p><section>mdo sde</section><text>gnas pa de ni tshangs par spyod pa la gnas pa'o/ /tshangs pa gang yang khams gsum la gnas pa de ni tshangs par spyad pa la gnas pa ma yin no/ /gzhan yang tshangs pa gang bdag mi gnas/ sems can dang / srog dang / gang zag la mi gnas</text></item>
<item><p>93a1</p><section>mdo sde</section><text>pa de ni tshangs par spyod pa la gnas pa yin te/ tshangs pa mdor na gang chos thams cad mi gnas pa de ni tshangs par spyod pa la gnas pa'o/ /smras pa/ lha'i bu tshangs par spyod pa la gnas pa zhes bya ba de gang gi tshig</text></item>
<item><p>93a2</p><section>mdo sde</section><text>bla dgas yin smras pa/ tshangs par spyod pa la gnas zhes bya ba ni tshangs pa gnyis su med pa'i lam la rab tu gnas pa'i tshig bla dgas so/ /smras pa/ lha'i bu lam la rab tu gnas pa yang ci la rab tu gnas pa yin/ smras pa/</text></item>
<item><p>93a3</p><section>mdo sde</section><text>tshangs pa lam la rab tu gnas pa zhes bya ba de chos thams cad la rab tu gnas pa med pa'i tshig bla dgas so/ /de ci'i phyir zhe na/ rab tu gnas pa med pa dang / len pa med pa de ni lam la rab tu gnas pa'o/ /smras pa/ lha'i bu ji</text></item>
<item><p>93a4</p><section>mdo sde</section><text>ltar bsgom pa na lam sgom pa yin/ smras pa/ tshangs pa ji nas kyang dngos po dang dngos po med par mi ltung ba dang / chos gang yang dngos por yang mi byed/ dngos po med par mi byed par sgom pa ste/ de ltar bsgom na lam sgom pa la brtson</text></item>
<item><p>93a5</p><section>mdo sde</section><text>pa yin no/ /smras pa/ lha'i bu gang gis bsgom par bya/ /smras pa/ tshangs pa mthong bas ma yin/ thos pas ma yin/ dran pas ma yin/ rnam par rig pas ma yin/ thob pas ma yin/ mngon du byas pas ma yin te/ gang</text></item>
<item><p>93a6</p><section>mdo sde</section><text>chos thams cad la mi sgom pa 'di ni lam sgom pa'o/ /smras pa/ lha'i bu ji ltar na byang chub sems dpa' brtson 'grus kyi go cha sra ba bgos pa zhes bya/ smras pa/ tshangs pa byang chub sems dpa' gang chos gang la yang gcig pa 'am</text></item>
<item><p>93a7</p><section>mdo sde</section><text>tha dad par yang dag par rjes su mi mthong ba 'di ni byang chub sems dpa' brtson 'grus kyi go cha sra ba bgos pa zhes bya'o/ /gang chos kyi dbyings ma 'dres pa'i phyir chos gang la yang 'byed par mi byed sbyor bar mi byed de/ chos kyi dbyings ma gtogs</text></item>
<item><p>93a8</p><section>mdo sde</section><text>par kun nas nyon mongs pa dang / rnam par byang ba mi mthong ba 'di ni byang chub sems dpa'i brtson 'grus rtsom pa'i mchog go/ /gang chos thams cad la bsal ba dang bzhag pa med pa 'di ni brtson 'grus rtsom pa'o/ /tshangs pa gang la lus dang / ngag dang</text></item>
<item><p>93b1</p><section>mdo sde</section><text>yid kyi rtsom pa med pa 'di ni brtson 'grus rtsom pa'o/ /de nas bcom ldan 'das kyis lha'i bu phyir mi ldog pa la legs so zhes bya ba byin nas tshangs pa khyad par sems la bka' stsal pa/ tshangs pa lha'i bu 'di ji skad ston pa de bzhin no/ /</text></item>
<item><p>93b2</p><section>mdo sde</section><text>'di ni de'i brtson 'grus rtsom pa'i mchog ste/ gang lus kyi rtsom pa yang med/ ngag gi rtsom pa med/ yid kyi rtsom pa yang med pa 'di ni brtson 'grus rtsom pa'i mchog go/ /tshangs pa ngas mngon par shes pa 'das pa'i dus na sbyangs pa'i</text></item>
<item><p>93b3</p><section>mdo sde</section><text>yon tan yo byad bsnyung pa thams cad yang dag par blang ba'i brtson 'grus brtsam kyang de bzhin gshegs pa de dag gis bla na med pa yang dag par rdzogs pa'i byang chub tu lung ma bstan to/ /de bzhin du bla ma rnams la ldang ba dang / rim gro bya ba dang /</text></item>
<item><p>93b4</p><section>mdo sde</section><text>dgon par gnas pa dang / mang du thos pa dang / sems can rnams gyi bya ba la kun tu 'gro ba'i brtson 'grus brtsams kyang nga lung ma bstan to/ /de ci'i phyir zhe na/ de ni 'di ltar lus dang / ngag dang / sems kyi rtsom pa la rab tu gnas pa'i phyir</text></item>
<item><p>93b5</p><section>mdo sde</section><text>ro/ /tshangs pa nam nga lha'i bu 'dis ji skad du bstan pa'i brtson 'grus de lta bu dang ldan par gyur pa de'i 'og tu nga de gshegs pa mar me mdzad kyis bram ze'i khye'u khyod ma 'ongs pa'i dus na shAkya thub pa zhes bya ba de bzhin gshegs pa dgra bcom</text></item>
<item><p>93b6</p><section>mdo sde</section><text>pa yang dag par rdzogs pa'i sangs rgyas su 'gyur ro zhes lung bstan to/ /tshangs pa de lta bas na byang chub sems dpa' lung bstan pa'i sa myur du thob par 'dod pas brtson 'grus rtsom pa 'di lta bu 'di lta ste/ chos thams cad la rtsom pa</text></item>
<item><p>93b7</p><section>mdo sde</section><text>med pa'i brtson 'grus 'di la rtsom par bya'o/ /gsol pa bcom ldan 'das rtsom pa ma mchis pa'i brtson 'grus de gang lags/ bka' stsal pa/ tshangs pa gang dus gsum mnyam pa nyid dang ldan pa'i brtson 'grus rtsom pa'o/ /</text></item>
<item><p>93b8</p><section>mdo sde</section><text>gsol pa/ bcom ldan 'das dus gsum mnyam pa nyid dang ldan pa'i brtson 'grus rtsom pa gang lags/ bka' stsal pa/ 'di lta ste/ 'das pa'i sems ni zad/ ma 'ongs pa ni ma phyin/ da ltar byung ba la/</text></item>
<item><p>94a1</p><section>mdo sde</section><text>ni gnas pa med cing mi dmigs te/ gang zad pa de ni dmigasu med do/ /gang ma phyin pa de ni mi skye ba'i mtshan nyid do/ /de bzhin du gang da ltar byung ba de yang chos nyid kyis mi gnas so/ /chos nyid gang yin pa de yang ma skyes pa'o/ /</text></item>
<item><p>94a2</p><section>mdo sde</section><text>gang ma skyes pa de ni 'das pa 'ang ma yin/ ma 'ongs pa yang ma yin/ da ltar byung ba yang ma yin no/ /gang 'das pa'ang ma yin/ ma 'ongs pa yang ma yin/ da ltar byung ba yang ma yin pa de ni rang bzhin no/ /rang bzhin gang yin pa de ni ma</text></item>
<item><p>94a3</p><section>mdo sde</section><text>skyes pa ste/ tshangs pa dus gsum mnyam pa nyid dang ldan pa'i brtson 'grus rtsom pa de lta bu 'di ni lung bstan pa myur du thob par byed do/ /tshangs pa byang chub sems dpa' bzod pa de lta bu dang ldan pa ni chos thams cad gtong ba med pa'i sbyin pa la</text></item>
<item><p>94a4</p><section>mdo sde</section><text>mos so/ /chos thams cad srung ba med pa'i tshul khrims la mos so/ /chos thams cad rlom sems med pa'i bzod pa la mos so/ /chos thams cad rtsom pa med pa'i brtsond grus la mos so/ /chos thams cad mnyam pa nyid</text></item>
<item><p>94a5</p><section>mdo sde</section><text>kyi ting nge 'dzin la mos so/ /chos thams cad rnam par mi rtog pa'o zhes shes rab la mos so/ /de de ltar mos pas lhag par mi byed/ bri bar mi byed/ byed pa ma yin/ rnam par byed pa ma yin no/ /sbyin pa yang sbyin par byed la de 'ang</text></item>
<item><p>94a6</p><section>mdo sde</section><text>rnam par smin pa la mi re bas so/ /tshul khrims kyang srung la de'ang sgro btags pa med pas so/ /bzod pa yang sgom la de'ang phyi nang stong pa nyid kyis so/ /brtson 'grus kyang rtsom la de'ang yongasu grub pa med pas so/ /bsam gtan la</text></item>
<item><p>94a7</p><section>mdo sde</section><text>yang mnyam par gzhog la de yang gnas pa med pas so/ /shes rab kyang sgom la de yang mtshan ma med pas so/ /tshangs pa byang chub sems dpa' bzod pa de lta bu dang ldan pa ni bya ba thams cad kyang ston la bya bas kyang mi gos so/ /</text></item>
<item><p>94a8</p><section>mdo sde</section><text>de mi gos pas chos thams cad la mnyam pa nyid thob cing rnyed pas kyang mi 'phrogs/ rnyed pa med pas kyang ma yin/ snyan pas kyang ma yin/ mi snyan pas kyang ma yin/ dman pas kyang ma yin no/ bstod pas kyang ma yin/</text></item>
<item><p>94b1</p><section>mdo sde</section><text>sdug bsngal gyis kyang ma yin/ bde bas kyang mi 'phrogs so/ /de 'jig rten gyi chos thams cad las rnam par 'das te/ gnyis su dmigs pa'i sems dang bral zhing gnyis su med pa'i chos rtogs pa'i phyir khengs par yang mi byed/</text></item>
<item><p>94b2</p><section>mdo sde</section><text>'dud par yang mi byed/ sdud par yang mi byed/ khong khro ba yang mi byed/ gnod par yang mi byed/ kun nas gnod par yang mi byed/ rlom sems su yang mi byed/ bag med par yang mi byed/ kun nas bag med par yang mi byed do/ /</text></item>
<item><p>94b3</p><section>mdo sde</section><text>sems can thams cad yongs su smin par bya ba'i phyir lta ba gnyis su ltung ba'i sems can rnams kyi don du snying rje chen po skyed nas ched du bsam nas srid pa nye bar len te/ tshangs pa gang 'di bdag med pa'i bzod pa rab tu thob pas sems can</text></item>
<item><p>94b4</p><section>mdo sde</section><text>thams cad la snying rje chen po bskyed de/ skye ba yongs su 'dzin pa 'di ni brtson 'grus rtsom pa'i mchog yin no/ /brtson 'grus brtsam pa bstan pa 'di bshad pa'i tshe byang chub sems dpa' stong phrag brgyad mi skye ba'i chos la bzod pa skyes par</text></item>
<item><p>94b5</p><section>mdo sde</section><text>gyur te/ de dag thams cad kyang bcom ldan 'das kyis thams cad ming gcig tu de bzhin gshegs pa brtson 'grus brtan pa zhes bya bar sangs rgyas kyi zhing tha dad par byang chub mngon par rdzogs par 'tshang rgya bar 'gyur ro/ /zhes lung bstan to/ /</text></item>
<item><p>94b6</p><section>mdo sde</section><text>de nas 'khor der tshe dang ldan pa 'od srung chen po 'dug par gyur pa des bcom ldan 'das la 'di skad ces gsol to/ /bcom ldan 'das 'di lta ste dper na/ gang klu chen po de dag ni char 'bebs na rgya mtsho chen por 'bebs te/ sa phyogs gzhan du ma</text></item>
<item><p>94b7</p><section>mdo sde</section><text>lags so/ /bcom ldan 'das de bzhin du skyes bu dam pa klu chen po dang mtshungs pa 'di dag kyang chos kyi char 'di 'dra ba 'di skyes bu dam pa mtsho chen po rgya mtsho lta bu 'di dag gi sems kyi rgyud la 'bebs te/ sems can gzhan dag la ni ma lags so/ /</text></item>
<item><p>94b8</p><section>mdo sde</section><text>bcom ldan 'das kyis bka' stsal pa/ 'od srung ji skad zer ba de bzhin yin mod kyi klu'i rgyal po chen po de dag la ni gang gi phyir 'dzam bu gling 'dir char pa mi 'bebs par 'gyur ba'i ser sna med do/ /de ci'i phyir zhe na/ 'dzam bu gling gi phyogs</text></item>
<item><p>95a1</p><section>mdo sde</section><text>kyis char pa'i rgyun shing rta'i srog shing tsam de dag mi bzod do/ /'od srung gal te klu chen po de dag gis 'dzam bu gling 'dir char phab par gyur na des 'dzam bu gling 'di grong dang / grong khyer dang bcas/ ri dang brag dang ri bor bcas/ 'khor yug</text></item>
<item><p>95a2</p><section>mdo sde</section><text>dang 'obasu bcas pa 'di lta ste/ rdza ma'i chus rgya shug gi lo ma bteg pa bzhin du bteg nas khyer bar 'gyur te/ de bas na klu chen po de dag 'dzam bu gling 'dir char pa mi 'bebs so/ /'od srung de bzhin du skyes bu dam pa 'di dag la ni gang gi</text></item>
<item><p>95a3</p><section>mdo sde</section><text>phyir sems can de dag gzhan la chos kyi char pa chen po mi 'bebs par 'gyur ba'i chos kyi ser sna med mod kyi 'on kyang 'di dag chos 'di lta bu dag gi snod du ma gyur te/ de lta bas na skyes bu dam pa de dag rgya mtsho lta bu'i blo mchog dang ldan pa de</text></item>
<item><p>95a4</p><section>mdo sde</section><text>dag la chos kyi char pa chen po 'bebs so/ /'od srung 'di lta ste dper na char pa'i rgyun shing rta'i srog shing tsam bab pa de dag gis kyang rgya mtsho chen po bri ba yang med/ gang ba yang med do/ /'od srung de bzhin du skyes bu dam pa de dag bskal pa</text></item>
<item><p>95a5</p><section>mdo sde</section><text>brgyad chos nyan tam 'chad kyang chos gang yang bri ba'am gang bar mi 'gyur ro/ /'di lta ste dper na rgya mtsho chen po der gling chen po bzhi'i klung sna tshogs nas gang chu 'bab pa de dag thams cad 'di lta ste/ lan tshwa'i ror ro gcig par 'gyur ro/ /</text></item>
<item><p>95a6</p><section>mdo sde</section><text>'od srung de bzhin du skyes bu dam pa de dag rnam grangs sna tshogs su chos bstan pa bshad pa dag thos ma thag du 'di lta ste/ stong pa nyid kyi ror ro gcig tu mos par 'gyur ro/ /'di lta ste dper na rgya mtsho chen po ni dag pa/ gtsang ba dri ma med pa/</text></item>
<item><p>95a7</p><section>mdo sde</section><text>gsal ba/ rnyog pa med pa yin te/ chu rnyog pa can mi 'dzin to/ /'od srung de bzhin du skyes bu dam pa de dag kyang dag pa/ gtsang ba/ dri ma med pa/ gsal ba ste/ gnod sems dang / zhe sdang dang / khro ba dang / 'khon du 'dzin pa'i tha</text></item>
<item><p>95a8</p><section>mdo sde</section><text>ba thams cad mi 'dzin to/ /'di lta ste dper na rgya mtsho chen po ni zab cing gting dpag dka' ba'o/ /de bzhin du skyes bu dam pa de dag kyang chos kyi tshul zab mo la rab tu zhugs shing / nyan thos dang / rang sangs rgyas thams cad kyi gting</text></item>
<item><p>95b1</p><section>mdo sde</section><text>dpag dka'o/ /'di lta ste dper na rgya mtsho chen po ni chu tshad med cing rin po che'i tshogs dpag tu med pa'o/ /'od srung de bzhin du skyes bu dam pa de dag kyang shes rab tshad med cing chos rin po che'i tshogs dpag tu med do/ /'od srung 'di lta ste dper na/</text></item>
<item><p>95b2</p><section>mdo sde</section><text>rgya mtsho chen po rin po che sna tshogs kyi dbyings so/ /'od srung de bzhin du skyes bu dam pa de dag kyang mngon par bsgrub pa sna tshogs kyis chos rin po che tshad med pa'i dbyings so/ /'od srung 'di lta ste dper na/ rgya mtsho chen po'i nang nas rin po</text></item>
<item><p>95b3</p><section>mdo sde</section><text>che kha cig rin thang yod pa dang / kha cig rin thang med pa dang / kha cig mching bu lta bu dang rnam pa gsum 'byung ste/ 'od srung de bzhin du skyes bu dam pa de dag sems can gyi dbang po ji lta ba bzhin du chos ston pa na yang nyan thos kyi theg pa</text></item>
<item><p>95b4</p><section>mdo sde</section><text>dang / rang sangs rgyas kyi theg pa dang / gang 'og ma theg pa chen po la sems kyi rgyud rnam par 'grol lo/ /'od srung 'di lta ste dper na/ rgya mtsho chen po ni sems can cig gi ched du mi gnas so/ /'od srung de bzhin du skyes bu</text></item>
<item><p>95b5</p><section>mdo sde</section><text>dam pa de dag kyang sems can gcig gi don du byang chub tu sems mi skyed do/ /'od srung 'di lta ste dper na/ rgya mtsho chen po ni mthar gyis gzhol/ mthar gyis 'bab/ mthar gyis bab pa'o/ /'od srung de bzhin du skyes bu dam</text></item>
<item><p>95b6</p><section>mdo sde</section><text>pa de dag kyang thams cad mkhyen pa nyid du gzhol/ thams cad mkhyen pa nyid du 'bab/ thams cad mkhyen pa nyid du bab pa'o/ /'od srung 'di lta ste dper na/ rgya mtsho chen po ni shi ba'i ro dang lhan cig mi gnas so/ /'od srung de bzhin du skyes</text></item>
<item><p>95b7</p><section>mdo sde</section><text>bu dam pa de dag kyang nyan thos dang rang sangs rgyas kyi sems dang lhan cig mi gnas so/ /ser sna dang / ngang tshul ngan pa'i sems dang / gnod sems dang / le lo'i sems dang / brjed ngas pa dang / 'chal pa'i shes rab kyi sems dang</text></item>
<item><p>95b8</p><section>mdo sde</section><text>lhan cig mi gnas so/ /bdag dang / sems can dang / srog dang / gang zag dang / skyes bur lta ba dang lhan cig mi gnas so/ /'od srung 'di lta ste dper na/ bskal pas sreg par gyur pa'i tshe/ klung dang / chu bran dang chu mig dang /</text></item>
<item><p>96a1</p><section>mdo sde</section><text>mtshe'u dang / rdzing bu dang / mtsho thams cad sngar skam par 'gyur te/ phyis rgya mtsho chen po zad cing skams par 'gyur ro/ /'od srung de bzhin du dam pa'i chos nub par 'gyur ba'i tshe nyi tshe bar spyod pa la zhugs pa'i sems can thams</text></item>
<item><p>96a2</p><section>mdo sde</section><text>cad kyi dam pa'i chos sngar nub par 'gyur te/ phyis skyes bu dam pa blo gros rgya mtsho lta bu sangs rgyas kyi theg pa yang dag par 'dzin pa de dag gi lag nas dam pa'i chos nub par 'gyur te/ yang 'od srung skyes bu dam pa de dag ni srog kyang yongs</text></item>
<item><p>96a3</p><section>mdo sde</section><text>su gtong bar byed kyi dam pa'i chos yongs su gtong bar mi byed na/ 'od srung skyes bu dam pa de lta bu dag gi lag nas dam pa'i chos nub par 'gyur ba yod dam/ de dag gi dam pa'i chos nub par khyod kyis blta'o/ /'od srung 'di lta ste dper na/</text></item>
<item><p>96a4</p><section>mdo sde</section><text>rgya mtsho chen po nor bu rin po che rin po che thams cad 'dus pa zhes bya ba rdo rje tshogs kyi nor bu chen po zhig yod de/ de nyi ma bdun shar nas tshangs pa'i 'jig rten gyi bar du 'od zer byung yang rin po che de tshig par mi 'gyur te/ gang 'jig rten gyi khams</text></item>
<item><p>96a5</p><section>mdo sde</section><text>kyi bar gyi sangs rgyas kyi zhing gzhan dag na rgya mtsho chen po yod pa der nor bu rin po che de der 'pho bar 'gyur te/ 'od srung gang nor bu rin po che de rgya mtsho chen po las gzhan du ma 'phos pa dang / 'jig rten gyi khams 'dir tshig par mi 'gyur ba de ni gnas</text></item>
<item><p>96a6</p><section>mdo sde</section><text>ma yin zhing go skabs med de/ de ni gnas med do/ /'od srung de bzhin du skyes bu dam pa de lta bu de dag kyang dam pa'i chos yongs su zad par 'gyur te/ 'jig rten gnas par dam pa ma yin pa'i chos bdun byung ba'i tshe sangs rgyas kyi zhing gzhan du</text></item>
<item><p>96a7</p><section>mdo sde</section><text>'pho bar 'gyur ro/ /bdun gang zhe na/ 'di lta ste/ mu stegs can gyi gnas dang / sdig pa'i grogs pos yongs su zin pa dang / log pa'i sbyor ba dang / gcig la gcig 'tshe ba'i sbyor ba dang / lta bar gyur pa'i thib po dang / dge ba'i rtsa ba</text></item>
<item><p>96a8</p><section>mdo sde</section><text>'joms par byed pa dang / ma thob cing mngon par ma rtogs pa ste/ dam pa ma yin pa'i chos bdun po de dag 'jig rten gnas par byung ba de na sems can rnams snod ma yin par shes nas skyes bu dam pa de dag sangs rgyas kyi zhing gzhan du 'pho bar</text></item>
<item><p>96b1</p><section>mdo sde</section><text>'gyur te/ sangs rgyas mthong ba dang / dam pa'i chos mnyan pa dang / sems can yongasu smin par bya ba dang / dge ba'i rtsa ba yongasu 'bar ba dang yang mi 'bral bar 'gyur ro/ /'od srung 'di lta ste dper na/ rgya mtsho chen po la brten cing sems</text></item>
<item><p>96b2</p><section>mdo sde</section><text>can tshad med pa dag gnas so/ /'od srung de bzhin du byang chub sems dpa' la brten cing sems can tshad med pa dag phun sum tshogs pa gsum la gnas so/ /gsum gang zhe na/ lha'i phun sum tshogs pa dang / mi'i phun sum tshogs pa</text></item>
<item><p>96b3</p><section>mdo sde</section><text>dang mya ngan las 'das pa'i phun sum tshogs pa'o/ /'od srung 'di lta ste dper na/ rgya mtsho chen po ni sems can dag gis btung bar mi nus so/ /'od srung de bzhin du skyes bu dam pa de dag gi gang chos bstan pa de dag kyang pha rol gyi rgol</text></item>
<item><p>96b4</p><section>mdo sde</section><text>ba rnams kyis btung bar mi nus so/ /'od srung 'di lta ste dper na/ rgya mtsho chen po'i nang nas sems can gnas pa de dag ni chu gzhan mi tshol gyi de nyid la 'thung ngo / /'od srung de bzhin du skyes bu dam pa de dag kyang gzhan gyi ngo lta bas chos kyi</text></item>
<item><p>96b5</p><section>mdo sde</section><text>ro mi 'thung gi/ rang byung gi ye shes kyi chos kyi ro 'thung ngo / /de nas gnas brtan 'od srung chen pos bcom ldan 'das la 'di skad ces gsol to/ /bcom ldan 'das stong gsum gyi stong chen po'i 'jig rten gyi khams kyi rgya mtsho chen po'i</text></item>
<item><p>96b6</p><section>mdo sde</section><text>gting ngam tshad gzung ba ni nus kyi nyan thos dang / rang sangs rgyas dang / lha dang bcas pa'i 'jig rten gyis skyes bu dam pa de dag gi gting ngam tshad gzung ba ni mi nus te/ de bas na skyes bu dam pa de dag sems nam mkha' dang mtshungs shes bgyi</text></item>
<item><p>96b7</p><section>mdo sde</section><text>'o/ /bcom ldan 'das kyis bka' stsal pa/ 'od srung stong gsum gyi stong chen po'i 'jig rten gyi khams gang ga'i klung gi bye ma snyed kyi rgya mtsho chen po rnams kyi gting ngam tshad ni gzung bar nus kyi nyan thos dang / rang sangs rgyas dang / lha dang bcas</text></item>
<item><p>96b8</p><section>mdo sde</section><text>pa'i 'jig rten gyi skyes bu dam pa blo gros mchog rgya mtsho dang ldan pa de dag gi gting ngam tshad gzung ba ni mi nus so/ /de nas de'i tshe bcom ldan 'das kyis tshigs su bcad pa 'di dag gsungs so/ /ji ltar chog mi shes par chu chen gter/ /'bab chu</text></item>
<item><p>97a1</p><section>mdo sde</section><text>thams cad kun gyi chu tshol ba/ /de bzhin de rnams 'di la chos tshol kyang / /rtag par chos kyis chog par 'gyur ba med/ /ji ltar ji snyed chu mang rab bsdus kyang / /'di la rgya mtsho 'gribs shing gang 'gyur med/ /dam pa'i chos thos nas</text></item>
<item><p>97a2</p><section>mdo sde</section><text>kyang chos kyi dbyings/ /shin tu 'phel shing 'grib pa mthong ba med/ /ji ltar dri med rgya mtsho chu sdud kyang / /rnyog pa can gyi 'bab chu der mi 'bab/ /de bzhin thub mkhas spyad pa spyod pa yang / /de dag rnam dag nyon mongs mi sdud do/ /ji ltar rgya</text></item>
<item><p>97a3</p><section>mdo sde</section><text>mtsho chen po lus 'chang bas/ /zab cing gting yangs pas na mi dpogs pa/ /de bzhin yon tan rgya mtsho ye shes kyang / /pha rol rgol ba rnams kyis dpag mi nus/ /ji ltar rgya mtshor 'bab pa'i 'bab chu rnams/ /rnam pa sna tshogs</text></item>
<item><p>97a4</p><section>mdo sde</section><text>dag kyang ro gcig 'gyur/ /de bzhin rnam pa sna tshogs chos thos nas/ /de dag rnam par grol bar ro gcig 'gyur/ /ji ltar chu 'dzin rgya mtsho chen po ni/ /skye bo gcig gi don phyir mi gnas te/ /de bzhin byang chub tu yang zhugs pa dag /</text></item>
<item><p>97a5</p><section>mdo sde</section><text>de dag 'gro ba kun la phan phyir zhugs/ /ji ltar rgya mtsho rin chen dbyings yin zhing / /de la gnas nas nor bu rin chen 'byung / /de bzhin rin chen 'byung gnas sems can mchog /de dag las ni rin chen gsum 'dir 'byung / /ji ltar rnam</text></item>
<item><p>97a6</p><section>mdo sde</section><text>par mi rtog rgya mtsho na/ /rtag par rin chen rnam pa gsum 'byung ste/ /de bzhin de dag chos rnams ston pa yang / /theg pa gsum gyis sems can dag par 'gyur/ /ji ltar 'bab pa dang ni 'gram nyid nas/ /rgya mtsho chen po mthar gyis</text></item>
<item><p>97a7</p><section>mdo sde</section><text>gzhol ba ltar/ /de bzhin sems can mchog rnams kun mkhyen gzhol/ /sems can rab tu dgrol phyir rtag tu brtson/ /ji ltar rgya mtsho ro dang mi gnas te/ /de dag gi ni ma 'dres chos 'di yin/ /de bzhin byang chub mchog la zhugs pa</text></item>
<item><p>97a8</p><section>mdo sde</section><text>yang / /dman pa'i theg pa dang ni gnas mi byed/ /ji ltar rgya mtsho las byung rin chen ni/ /rin chen sdud ces bya ba sra bsngags pa/ /sreg pa'i bskal pa byung yang mi tshig ste/ /de yang 'jig rten 'jig tshe gzhan du 'gro/ /de bzhin dri ma med</text></item>
<item><p>97b1</p><section>mdo sde</section><text>pa'i chos 'jig tshe/ /brtson 'grus mchog ldan de dag 'bad cing 'dzin/ /snod min 'jig rten chos min 'dod rig nas/ /mkhas pa rgyal ba gzhan gyi drung du 'gro/ /nam zhig sreg pa'i bskal pa byung gyur te/ /chu mig mtsho dang lteng</text></item>
<item><p>97b2</p><section>mdo sde</section><text>ka skam par 'gyur/ /rgya mtsho 'dir ni phyis nas skam par 'gyur/ /stong gsum chen po 'di yang rab tu 'jig /nyi tshe'i spyod la nye bar gnas pa yi/ /'di la mchog tu bya ba'i chos nus pa/ /de tshe 'dir ni sems can mchog chos 'di/ /lus</text></item>
<item><p>97b3</p><section>mdo sde</section><text>dang srog kyang bor nas srung bar byed/ /bde gshegs 'das na'ang rtag par bag med pas/ /de dag rnams la chos 'di mi 'jiga'o/ /de ltar de rnams bsam pa'ang rnam par dag /chos la gnas shing spyod pa rtag par spyod/ /ji ltar rgya mtsho</text></item>
<item><p>97b4</p><section>mdo sde</section><text>sems can tshad med gnas/ /sems can gcig gi don du mi 'jug pa/ /de bzhin 'jig rten thams cad rnam grol phyir/ /grags pa chen po 'di dag rab tu 'jug /'jig rten khams 'di rgya mtsho ji snyed pa/ /ma lus par ni tshad rnams shes</text></item>
<item><p>97b5</p><section>mdo sde</section><text>rung yang / /rgyal ba de dag kun gyi spyod pa ni/ /dgra bcom rang rgyal dag gi shes mi nus/ /ma lus phyogs kyi nam mkha'i dbyings rnams kyang / /mchog rnams kyi ni tshad gzung nus srid kyi/ /nam mkha' bas kyang lhag pa de dag gi/ ye shes</text></item>
<item><p>97b6</p><section>mdo sde</section><text>tshad ni nam kyang bzung mi nus/ /byang chub sems dpa' brtson 'grus brtul brtan zhing / /gang dag 'jig rten ma lus dgrol ba'i phyir/ /rgya che yangs pa'i sems rab gzhol byas pa/ /'od srung de dang mtshungs med ga la lhag /de dag</text></item>
<item><p>97b7</p><section>mdo sde</section><text>rin chen 'byung gnas rgya mtsho 'dra/ /de dag bsod nams yin la bsod nams zhing / /de dag dpyad pa'i rgyal po sman pa'i mchog /sems can yun ring na ba thar bar byed/ /de dag gnas yin skyabs dang dpung gnyen te/ /skyob pa sgron</text></item>
<item><p>97b8</p><section>mdo sde</section><text>ma de bzhin 'od byed pa/ /skye bo ldongs pa rnams kyi mig skyed pa/ /de thob pas na de dag bdud rtsi thob/ /de dang de dag chos kyi rgyal mchog 'bar/ /de rnams brgya byin don mang sems pa ste/ /tshangs pa bsam gtan bzhi la gnas pa</text></item>
<item><p>98a1</p><section>mdo sde</section><text>yin/ /de dag tshangs pa'i chos kyi 'khor lo bskor/ /de dag ded dpon mkhas pa 'dren pa ste/ /log pa'i lam du gnas la lam ston pa/ /de dang de dag bdud 'jom dpa' bo ste/ /sems can dam pa byang chub snying por</text></item>
<item><p>98a2</p><section>mdo sde</section><text>gnas/ /de dag chos dkar tshad med zla ba bzhin/ /de dag 'od zer mngon 'phags nyi ma 'dra/ /sprin lta bur yang tshad med blo sgrogs shing / /'jig rten gsum na bdud rtsi'i char pa 'bebs/ /de dag seng ge lta bur 'jigs skyon med/ /glang po che</text></item>
<item><p>98a3</p><section>mdo sde</section><text>ltar shin tu dul ba'i sems/ /de dag ri rab ri bo 'dra mtshungs te/ /de dag pha rol rgol bas mi thub bo/ /de dag rnam par dang ba chu bzhin te/ /rtag tu bsnyen par dka' ba me dang 'dra/ /de dag rlung ltar rtag tu chag med cing / /sa dang 'dra</text></item>
<item><p>98a4</p><section>mdo sde</section><text>bar tha ba rab tu spangs/ /gnod sems nga rgyal tha ba phrag dog bral/ /de dag rtsi yi shing ltar rtog pa med/ /'jig rten chos rnams brgyad pos ma gos shing / /de dag tshul khrims rnam dag pad ma bzhin/ /de dag u dum ba ra'i me tog ltar/</text></item>
<item><p>98a5</p><section>mdo sde</section><text>dge zhing bskal pa bye bar sgra thos dka'/ /de dag rkang gnyis gtso la byas pa gzo/ /de dag sangs rgyas rigs la gnas par brtson/ /de dag snying rje che zhing brtul shugs brtan/ /byams la gnas dang dga' la mngon par 'phags/ /'dod</text></item>
<item><p>98a6</p><section>mdo sde</section><text>pa'i yon tan lnga la gtang snyoms zhing / /rtag tu rgyal ba dag gi nor rnams tshol/ /de dang de dag sbyi bas khyad par song / /ye shes tshul khrims la yang rab tu gnas/ /de dag bzod pa'i stobs kyis gcig tu dpa'/ /brtson 'grus</text></item>
<item><p>98a7</p><section>mdo sde</section><text>rags shing rtag tu mthu dang ldan/ /de dag bsam gtan mngon par shes la mkhas/ /de dag tshad med zhing du 'phrul gyis 'gro/ /thub pa dam mchog la yang chos nyan cing / /ji ltar thos pa dag kyang ston par byed/ /ji ltar 'di</text></item>
<item><p>98a8</p><section>mdo sde</section><text>mos rnam par 'grol ba yang / /skye bo dag gi spyod pa de dag shes/ /ji ltar mos pa mkhas shing rtogs pa ste/ /nan tan snying por byed cing mu stegs thob/ /'di rnams tshogs pa las ni 'di skye zhes/ /</text></item>
<item><p>98b1</p><section>mdo sde</section><text>de dang de dag chos kun rab tu shes/ /de dag rkyen la mkhas shing rtog pa ste/ /mtha' gnyis lta ba spangs shing mnyam la dga'/ /chos 'di gang nas 'ongs shing gar 'gro zhing / /de dag chos la tshul bzhin rnam par lta/ /chos krun</text></item>
<item><p>98b2</p><section>mdo sde</section><text>'ong ba ma yin 'byang ba yin/ /gnas pa chos nyid mtshungs par rab tu shes/ /ji lta ji ltar 'dus byas brdzun du mthong / /de lta de ltar snying rje can du 'gyur/ /mi bden nyon mongs skye bo sdug bsngal te/ /de dag thar bar bya phyir spyad pa</text></item>
<item><p>98b3</p><section>mdo sde</section><text>spyod/ /nga dang nga yi zhes ni rnam brtag nas/ /byis pa mi mnyam pa la brtson pas spyod/ /chos de yang dag ma yin shes nas ni/ /lta ba spangs pa'i phyir ni chos la spyod/ /bdag med bdag tu mi sdug sdug par ste/ /sdug bsngal bde bar</text></item>
<item><p>98b4</p><section>mdo sde</section><text>mi rtag rtag par yang / /sems log so so'i skye bo rnams la ni/ /'khor ba'i sngon gyi mtha' yang yod ma yin/ /de dag log pa'i sbyor ba de shes nas/ /'di la sems can med dang gang zag med/ /gang la bdag sdug rtag bde med pa</text></item>
<item><p>98b5</p><section>mdo sde</section><text>yin/ /yang dag sbyor ba la yang rnam par sgom/ /'od srung de yi yon tan 'di brjod pa/ /sa yi rdul phran ji bzhin phyogs tsam ste/ /byang chub sems dpa' de yi spyod yul gang / /de dag ye shes bsngags pa mtha' yas so/ /stong gsum</text></item>
<item><p>98b6</p><section>mdo sde</section><text>'jig rten mchod pa ci yod pa/ /kun gyis byang chub sems dpa' de la mchod/ /de las lhag par yang ni mchod 'os te/ /rgyal ba'i thugs sras dag ni phyir mi ldog /gang rnams sangs rgyas 'gyur bar brtson ldan pa/ /de dag gis</text></item>
<item><p>98b7</p><section>mdo sde</section><text>ni nga dang ma byon dang / /gang yang mya ngan 'das pa'i rgyal ba dang / /ma lus phyogs bzhugs rim gror byas par 'gyur/ /de nas tshangs pa khyad par sems kyis/ 'jam dpal gzhon nur gyur pa la 'di skad ces smras so/ /'jam</text></item>
<item><p>98b8</p><section>mdo sde</section><text>dpal ci nas chos kyi rnam grangs 'di de bzhin gshegs pa'i byin gyi rlabs kyis phyi ma'i dus phyi ma'i tshe lnga brgya tha ma la rab tu spyod pa dang / rgyas par 'gyur bar de bzhin gshegs pa/ dgra bcom pa yang dag par rdzogs</text></item>
<item><p>99a1</p><section>mdo sde</section><text>pa'i sangs rgyas la gsol ba thob shig /de skad ces smras pa dang / 'jam dpal gzhon nur gyur pas tshangs pa khyad par sems la 'di skad ces smras so/ /tshangs pa de ji snyam du sems/ chos kyi</text></item>
<item><p>99a2</p><section>mdo sde</section><text>rnam grangs 'di la chos gang de bzhin gshegs pas byin gyis rlabs par bya ba'i chos gang yang de bzhin gshegs pas yongasu bstan tam/ smras pa/ 'jam dpal de ni ma yin no/ /'jam dpal gyis smras pa/ tshangs</text></item>
<item><p>99a3</p><section>mdo sde</section><text>pa de lta bas na 'di la brjod pa med pas na chos thams cad byin gyis ma rlabs pa ste/ de ni nub par mi 'gyur zhing bsrung bar bya ba ma yin no/ /tshangs pa gang chos gang la yang byin gyis rlabs par 'dod pa de ni nam</text></item>
<item><p>99a4</p><section>mdo sde</section><text>mkha' byin gyis brlabs par 'dod do/ /tshangs pa byang chub sems dpa' gang chos gang yang khas len na de ni chos smra ba de ma yin no/ /de ci'i phyir zhe na/ byang chub sems dpa' smra ba thams cad las phyir log pa ni rtsod</text></item>
<item><p>99a5</p><section>mdo sde</section><text>pa med pa lhur byed pa ma yin no/ /tshangs pa byang chub sems dpa' gang dag 'di snyam du 'khor 'dir chos bstan to snyam du sems na de dag la chos thos pa med do/ /de ci'i phyir zhe na/ thos pa med pa ni chos thob pa'o/ /smras pa/</text></item>
<item><p>99a6</p><section>mdo sde</section><text>'jam dpal thos pa med pa ni chos thos pa'o/ /zhes bya ba ci las bsam te de skad zer/ smras pa/ mig dang / rna ba dang / sna dang / lce dang / lus dang / yid kyis thos pa med pa ni chos thos pa ste/ gang skye mched de dag ni gzugs dang / sgra dang /</text></item>
<item><p>99a7</p><section>mdo sde</section><text>dri dang / ro dang / reg dang / chos la mi 'dzin pa de dag ni chos thos pa'o/ /de nas 'khor de nas lha'i bu stong phrag sum bcu rtsa gnyis dang / dge slong stong phrag lnga dang / dge slong ma sum brgya dang / dge bsnyen brgyad brgya dang / dge bsnyen ma brgyad brgya</text></item>
<item><p>99a8</p><section>mdo sde</section><text>de dag thams cad kyis 'jam dpal gyis bstan pa 'di thos nas mi skye ba'i chos la bzod pa rab tu thob ste/ tshig kyang 'di skad du 'jam dpal de de bzhin no/ /ji skad smras pa de bzhin te/ thos pa med pa ni chos thos pa'o zhes 'dzer to/ /de nas tshangs pa khyad</text></item>
<item><p>99b1</p><section>mdo sde</section><text>par sems kyis bzod pa rab tu thob pa'i byang chub sems dpa' de dag la 'di skad ces smras so/ /khyed kyi chos kyi rnam grangs 'di thos sam/ smras pa/ tshangs pa thos pa med pa'i tshul gyis thos so/ /smras pa/ khyod kyi chos kyi rnam grangs</text></item>
<item><p>99b2</p><section>mdo sde</section><text>'di ji ltar shes/ smras pa/ ji ltar shes pa med pa dang / rnam par shes pa med pa de ltar ro/ /smras pa/ khyed kyi chos gang rab tu thob pas bzod pa rab tu thob par 'gyur/ /smras pa/ chos thams cad rab tu thob pa med pa'i phyir ro/ /smras pa/</text></item>
<item><p>99b3</p><section>mdo sde</section><text>chos kyi rnam grangs 'di ji ltar rtogs par bya/ smras pa/ rtogs par bya ba med pa'i tshul gyis so/ /smras pa/ chos bstan pa 'di khyed kyi mngon sum yin nam/ smras pa/ chos thams cad bdag dang gzhan med pa'i phyir mngon sum yin no/ /</text></item>
<item><p>99b4</p><section>mdo sde</section><text>de nas 'khor de nyid du lha'i bu dri ma med pa'i tog ces bya ba 'dus par gyur pa des tshangs pa khyad par sems la 'di skad ces smras so/ /tshangs pa gang chos kyi rnam grangs 'di las chung ngu na nyan par 'gyur ba de dag gal te de bzhin gshegs</text></item>
<item><p>99b5</p><section>mdo sde</section><text>pas lung ma bstan kyang kho bos de dag bla na med pa yang dag par rdzogs pa'i byang chub tu lung bstan to/ /de ci'i phyir zhe na/ tshangs pa chos kyi rnam grangs 'di ni 'bras bu dang sa bon chud mi gzon pa'o/ /'phags pa yang dag par zhugs pa</text></item>
<item><p>99b6</p><section>mdo sde</section><text>thams cad kyis yongasu bzung ba'o/ /dge ba'i rtsa ba thams cad yang dag par bskyed pa'o/ /bdud dang phyir rgol ba tshar gcod pa'o/ /bar du gcod pa thams cad dang bral ba'o/ /dang ba skye bar byed pa'o/ /dad pa dang ldan pa rnams dga' zhing</text></item>
<item><p>99b7</p><section>mdo sde</section><text>mgu bar byed pa'o/ /sangs rgyas thams cad kyis shin tu yongasu gzung ba'o/ /chos kyi rnam grangs 'di ni lha dang bcas pa'i 'jig rten gyis legs par bsrungs pa'o/ /chos kyi rnam grangs 'di ni gcig tu nges pa ste phyir mi ldog pa'o/ /</text></item>
<item><p>99b8</p><section>mdo sde</section><text>chos kyi rnam grangs 'di ni byang chub kyi snying po la mi bslu ba'o/ /chos kyi rnam grangs 'di ni sangs rgyas kyi chos kyi rnam grangs kyi bden pa'i 'byung gnas so/ /chos kyi rnams grangs 'di ni chos kyi 'khor lo bskor ba'o/ /chos kyi rnam grangs 'di ni 'gyod pa rnams</text></item>
<item><p>100a1</p><section>mdo sde</section><text>sel bar byed pa'o/ /chos kyi rnam grangs 'di ni 'phags pa'i lam rnam par sbyong ba'o/ /chos kyi rnam grangs 'di ni thar bar 'dod pa rnams kyis legs par thos pa'o/ /chos kyi rnam grangs 'di ni gzungs 'dod pa</text></item>
<item><p>100a2</p><section>mdo sde</section><text>rnams kyis legs par bzung ba'o/ /chos kyi rnam grangs 'di ni bsod nams 'dod pa rnams kyis legs par rab tu bstan pa'o/ /chos kyi rnam grangs 'di ni chos 'dod pa rnams kyis legs par bsrung ba'o/ /chos kyi rnam</text></item>
<item><p>100a3</p><section>mdo sde</section><text>grangs 'di ni mya ngan las 'das par 'gro ba'i phyir grangs med pa'o/ /chos kyi rnam grangs 'di ni pha rol rgol ba dmigs pa can gyis mi 'phrogs pa'o/ /chos kyi rnam grangs 'di ni sbyin par 'os pa rnams dang 'thun pa'o/ /chos kyi rnam grangs</text></item>
<item><p>100a4</p><section>mdo sde</section><text>'di ni mkhas pa rnams dga' bar byed pa'o/ /chos kyi rnam grangs 'di ni lta ba ngan pa dang bral bas shes rab skyed pa'o/ /chos kyi rnam grangs 'di ni gti mug 'joms par byed pas ye shes bskyed pa'o/ /chos kyi rnam grangs 'di ni yi ge'i tshig</text></item>
<item><p>100a5</p><section>mdo sde</section><text>nges pas shin tu nges pa'i tshig go/ /chos kyi rnam grangs 'di ni 'bru 'brel bas legs par bstan pa'o/ /chos kyi rnam grangs 'di ni don dam pa yang dag par ston pas don yang dag par bskyed pa'o/ /chos kyi rnam grangs 'di ni chos brjod</text></item>
<item><p>100a6</p><section>mdo sde</section><text>pa rnams kyis yongasu ma btang ba'o/ /chos kyi rnam grangs 'di ni shes pa dang ldan pa rnams kyis ma bor ba'o/ /chos kyi rnam grangs 'di ni nor 'dod pa rnams kyi gter ro/ /chos kyi rnam grangs 'di ni kun tu gdungs pa rnams yongasu gdung ba med par</text></item>
<item><p>100a7</p><section>mdo sde</section><text>byed pa'o/ /chos kyi rnam grangs 'di ni byams pa la gnas pa rnams kyi mnyam pa nyid skyed pa'o/ /chos kyi rnam grangs 'di ni le lo can rnams kyis brtson 'grus skyed pa'o/ /chos kyi rnam grangs 'di ni brjed nges pa rnams kyi bsam gtan bskyed pa</text></item>
<item><p>100a8</p><section>mdo sde</section><text>'o/ /chos kyi rnam grangs 'di ni shes rab 'chal ba rnams la snang bar byed pa'o/ /tshangs pa chos kyi rnam grangs 'di la ni sangs rgyas kyi chos thams cad shin tu legs par gnas so/ /de nas lha'i bu des chos kyi rnam grangs 'di'i bsngags pa</text></item>
<item><p>100b1</p><section>mdo sde</section><text>bstan pa na stong gsum gyi stong chen po'i 'jig rten gyi khams 'di rnam pa drug du g.yos so/ /bcom ldan 'das kyis kyang lha'i bu de la legs so/ /zhes bya ba byin no/ /de nas bcom ldan 'das la tshangs pa khyad par sems kyis 'di skad ces gsol</text></item>
<item><p>100b2</p><section>mdo sde</section><text>to/ /bcom ldan 'das lha'i bu 'dis sngon gyi yang dag par rdzogs pa'i sangs rgyas dag las sngon chos kyi rnam grangs 'di thos sam bcom ldan 'das kyis bka' stsal pa/ tshangs pa lha'i bu 'dis sangs rgyas bye ba khrag khrig phrag drug bcu rtsa bzhi</text></item>
<item><p>100b3</p><section>mdo sde</section><text>las chos kyi rnam grangs 'di thos te/ tshangs pa lha'i bu dri ma med pa'i tog 'di bskal pa brgya stong phrag bzhi bcu rtsa gnyis na 'jig rten gyi khams rin po che ldan du de bzhin gshegs pa rin chen bkod pa zhes bya ba 'jig rten du 'byung bar</text></item>
<item><p>100b4</p><section>mdo sde</section><text>'gyur ro/ /gang yang de'i bar du sangs rgyas 'byung ba de dag thams cad la yang mnyes par byed par 'gyur/ bkur stir byed par 'gyur te/ sangs rgyas bcom ldan 'das de dag las chos kyi rnam grangs 'di yang thos par 'gyur ro/ /tshangs pa dge</text></item>
<item><p>100b5</p><section>mdo sde</section><text>slong dang / dge slong ma dang / dge bsnyen dang / dge bsnyen ma dang / lha dang / klu dang / gnod sbyin dang / dri za gang dag gis kyang chos kyi rnam grangs 'di la bzod pa rab tu thob pa de dag thams cad de bzhin gshegs pa rin po che bkod pa'i sangs</text></item>
<item><p>100b6</p><section>mdo sde</section><text>rgyas kyi zhing 'jig rten gyi khams rin chen ldan du skye bar 'gyur ro/ /de nas bcom ldan 'das la lha'i bu dri ma med pa'i tog gis 'di skad ces gsol to/ /bcom ldan 'das gang bdag ni byang chub mi tshal/ mi smon/ mngon par mi dga'/</text></item>
<item><p>100b7</p><section>mdo sde</section><text>mngon par ma chags/ mi dmigs/ mi sems/ mi rtog rnam par mi rtog na/ ci'i slad du bcom ldan 'das kyis bdag la lung bstan/ bcom ldan 'das kyis bka' stsal pa/ lha'i bu 'di ltar skyes bu la la zhig gis rtswa dang / shing</text></item>
<item><p>100b8</p><section>mdo sde</section><text>dang / yal ga dang / lo ma dang / 'dab ma dag mir bcug nas 'di skad du rtswa dang / shing dang yal ga dang lo ma dang 'dab ma dag ma tshig ces smras na/ de de'i dbang gis mi</text></item>
<item><p>101a1</p><section>mdo sde</section><text>'tshig pa yin no/ /lha'i bu de bzhin du 'di ltar byang chub sems dpa' byang chub la mngon par mi dga'/ mngon par ma chags/ mi dmigs/ mi 'dod/ mi smon/ mi sems/ rnam par mi rtog kyang sangs</text></item>
<item><p>101a2</p><section>mdo sde</section><text>rgyas thams cad lung ston te/ lha'i bu 'on kyang byang chub sems dpa' gang byang chub la mngon par mi dga'/ mngon par ma chags/ mi dmigs/ mi 'dod/ mi smon/ mi sems/ rnam par mi rtog pa de la de bzhin gshegs</text></item>
<item><p>101a3</p><section>mdo sde</section><text>pa lung ston to/ /de nas 'khor der lha'i bu lnga brgya tsam gyis bcom ldan 'das la 'di skad ces gsol to/ /bcom ldan 'das bdag cag kyang byang chub la mngon par mi dga'/ mngon par mi chags/ mi dmigs/ mi 'tshal/</text></item>
<item><p>101a4</p><section>mdo sde</section><text>mi smon/ mi rtog /rnam par mi rtog /ci'i slad du bcom ldan 'das kyis bdag cag bla na med pa yang dag par rdzogs pa'i byang chub tu lung mi bstan/ de nas sangs rgyas kyi mthus steng gi phyogs na steng gi bar snang</text></item>
<item><p>101a5</p><section>mdo sde</section><text>la sangs rgyas stong phrag brgyad bcu rtsa bzhi mthong ste/ de bzhin gshegs pa de dag gis de dag bla na med pa yang dag par rdzogs pa'i byang chub tu lung bstan to/ /de nas bcom ldan 'das la lha'i bu de dag gis 'di</text></item>
<item><p>101a6</p><section>mdo sde</section><text>skad ces gsol to/ /bcom ldan 'das de bzhin gshegs pas 'di skad du byang chub sems dpa' gang byang chub la mngon par mi dga'/ mngon par ma chags/ mi dmigs mi 'dod/ mi smon mi sems mi rtog</text></item>
<item><p>101a7</p><section>mdo sde</section><text>rnam par mi rtog pa de byang chub tu lung bstan par 'gyur ro zhes legs par gsungs pa 'di ni ngo mtshar te/ bcom ldan 'das bdag gis steng gi phyogs na sangs rgyas stong phrag brgyad bcu rtsa bzhi mthong ste/ de bzhin gshegs</text></item>
<item><p>101a8</p><section>mdo sde</section><text>pa de dag thams cad bdag cag la bla na med pa yang dag par rdzogs pa'i byang chub tu lung ston to/ /de nas 'jam dpal gzhon nur gyur pas bcom ldan 'das la 'di skad ces gsol to/ /bcom ldan 'das gang slad ma'i dus lnga brgya</text></item>
<item><p>101b1</p><section>mdo sde</section><text>tha ma la 'dzam bu gling 'dir chos kyi rnam grangs 'di rab tu spyod pa dang / yun ring du gnas par 'gyur ba dang / rigs kyi bu dang rigs kyi bu mo gang dag go cha chen po bgos pa dag gi rna lam du gda' bar 'gyur ba dang / rigs kyi bu</text></item>
<item><p>101b2</p><section>mdo sde</section><text>dang rigs kyi bu mo de dag bdud kyi las skyes shing byung ba rnams dbang du mi mchi ba dang / de dag la bdud dam bdud kyi ris kyi lha dag gis klags rnyed par mi 'gyur ba dang / chos kyi rnam grangs 'dis yongasu bzung zhing go</text></item>
<item><p>101b3</p><section>mdo sde</section><text>cha chen po bgos te/ bla na med pa yang dag par rdzogs pa'i byang chub yongs su mi nyams par byin gyis rlabs par gsol/ bcom ldan 'das kyis bka' stsal pa/ 'jam dpal de bas na chos kyi rnam grangs 'di byin gyis</text></item>
<item><p>101b4</p><section>mdo sde</section><text>brlab pa dang / yun ring du gnas par bya ba'i phyir/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / grul bum 'bebs pa zhes bya ba'i rig</text></item>
<item><p>101b5</p><section>mdo sde</section><text>pa dang sngags kyi tshig 'di bshad kyis nyon cig /rigs pa dang sngags kyi tshig de bcangs pas rigs kyi bu 'am rigs kyi bu mo chos smra ba de lha dang / klu dang / gnod sbyin dang / dri za dang / lha ma yin dang / nam mkha' lding</text></item>
<item><p>101b6</p><section>mdo sde</section><text>dang / mi 'am ci dang / lto 'phye chen po dang / grul bum rnams kyis yongasu srung ba rab tu thob ste/ rigs kyi bu 'am rigs kyi bu mo de dag lam 'am/ lam log par song ngam/ gtsug lag khang du song</text></item>
<item><p>101b7</p><section>mdo sde</section><text>ngam/ gnas khang du song ngam/ 'chag pa la zhugs sam/ 'khor gyi nang du song yang rung ste srung bar byed do/ /spobs pa skyed par byed/ dran pa dang / blo gros dang / rtog pa'i stobs bskyed pa nye bar sbyor te/ de la pha rol</text></item>
<item><p>101b8</p><section>mdo sde</section><text>gyi rgol ba 'am/ phas kyi dgra klags tshol ba dag gis glags kyang rnyed par mi 'gyur ro/ /de dran zhing shes bzhin du ldang bar 'gyur/ 'chag par 'gyur/ 'dug par 'gyur/ nyal bar 'gyur ro/ /'jam dpal de la rig pa dang sngags kyi</text></item>
<item><p>102a1</p><section>mdo sde</section><text>tshig de dag gang zhe na/ 'di lta ste/ ud d+hu re/ d+hu d+hu re/ man te/ tsa ti ma/ go tsa ri/ shI la li/ hi li mi li/ thi li/ thi mi li/ hu lu hu lu hu lu/ e bad te/ be ta Te/ kha kha re/ kha re/ kha ra ke/ a san ne/ ja ga</text></item>
<item><p>102a2</p><section>mdo sde</section><text>ti/ ma hi le/ ma nu Sha/ ta ne ma na se ba ra gan d+he/ sarba ru ti/ ra ba ba ga ti/ sin d+hu le/ na mo b+hud d+he b+h+ya/ tsa di ra tre/ na mo d+harmA ya ni rga ta ni/ na maH sa~M g+hA ya/ b+ha ha ta pA pe/ byu pa sha ta ni/ sarba pA pa ni mai tre me/ sarba b+hu d+he b+h+yaH</text></item>
<item><p>102a3</p><section>mdo sde</section><text>sa t+ya ni ra de sha brah+ma pa tho/ ma hA ru Shi b+hi/ pra shAsta tad tra tiSh+Than ti/ sarba b+hu ta grA ha/ na maH sarba b+hu d+hi b+h+yaH sid+h+yan+tu me man+t+ra pa dA swA hA/ 'jam dpal rig pa dang sngags kyi tshig 'di byang chub sems dpa' gang chos kyi rnam grangs 'di la</text></item>
<item><p>102a4</p><section>mdo sde</section><text>brtson pa/ rtag tu shes bzhin dang ldan pa/ mi rgod pa/ khengs pa med pa/ sems ma g.yengs pa/ kun tu sbyor ba gtsang ba/ stsogs pa dang bral ba/ chog shes pa/ bas mtha'i gnas mal la mngon par dga' ba/ 'du 'dzi nyung ba/</text></item>
<item><p>102a5</p><section>mdo sde</section><text>lus dang sems dben pa/ byams pa dang snying rje la mngon par dga' ba/ chos la dga' zhing mos pa/ bden pa'i tshig la rab tu gnas pa/ mi slu ba/ nang du yang dag 'jog la mngon par dga' ba tshul bzhin yid la byed pa la brtson pa/</text></item>
<item><p>102a6</p><section>mdo sde</section><text>tshul bzhin ma yin pa yid la byed pa dang bral ba/ sbyangs pa'i yon tan dang yo byad bsnyungs pa la mngon par dga' ba/ rnyed pa dang ma rnyed pa la sems mnyam pa/ mya ngan las 'das pa la mngon du phyogs pa/ 'khor bas 'jig shing skrag pa/</text></item>
<item><p>102a7</p><section>mdo sde</section><text>sdug pa dang mi sdug pa la sems mnyam pa/ 'du shes sna tshogs dang bral ba/ lus dang srog 'dor ba dang / dngos po thams cad la mi lta ba/ spyod pa dang cho ga phun sum tshogs pa/ tshul khrims dang sdom pa la mngon par dga'</text></item>
<item><p>102a8</p><section>mdo sde</section><text>ba/ bzod pa dang des pa mang ba/ ngan du zer ba bzod pa'i rang bzhin can/ brtson 'grus brtsams pa/ sems can thams cad kyi bya ba ci yod ces bya ba la brtson pa/ bzhin 'dzum pa/ khro gnyer dang bral ba/ gsong por smra ba/ nga rgyal</text></item>
<item><p>102b1</p><section>mdo sde</section><text>bcom pa/ des pa/ 'grogs na bde ba/ de lta bu'i spyod pa la rab tu gnas pa'i rigs kyi bu 'am rigs kyi bu mos 'jam dpal sngags kyi tshig 'di rab tu gdon par bya'o/ /'jam dpal de ltar na chos smra ba de tshe 'di nyid la stobs</text></item>
<item><p>102b2</p><section>mdo sde</section><text>bskyed pa bcu rab tu 'thob bo/ /bcu gang zhe na/ mi brjed pa'i chos nyid pas dran pa'i stobs bskyed pa dang / chos rab tu 'byed pa la mkhas pas blo gros kyi stobs bskyed pa dang / mdo sde'i tshul khong du chud pas rtogs pa'i stobs bskyed pa</text></item>
<item><p>102b3</p><section>mdo sde</section><text>dang / sdom pa dang / spyod pa mi gtong bas dad pa'i stobs bskyed pa dang / bdag dang gzhan srung bas ngo tsha shes shing khrel yod pa'i stobs bskyed pa dang / shes rab yongasu rdzogs pas thos pa'i stobs bskyed pa dang / thos pa thams cad</text></item>
<item><p>102b4</p><section>mdo sde</section><text>yongasu 'dzin pas gzungs kyi stobs bskyed pa dang / sangs rgyas kyi byin gyis yongasu bzung bas spobs pa'i stobs bskyed pa dang / mngon par shes pa lnga rab tu thob pas zab mo'i stobs bskyed pa dang / myur du thams cad mkhyen pa'i</text></item>
<item><p>102b5</p><section>mdo sde</section><text>ye shes yongasu rdzogs pas mi skye ba'i chos la bzod pa'i stobs bskyed pa ste/ 'jam dpal spyod pa la zhugs pa'i chos smra ba gang rig pa dang sngags kyi tshig 'di rab tu 'don pa de ni stobs bskyed pa de bcu rab tu thob par 'gyur ro/ /</text></item>
<item><p>102b6</p><section>mdo sde</section><text>rig pa dang sngags kyi tshig bstan pa 'di bcom ldan 'das kyis bshad pa'i tshe rgyal po chen po bzhi skrag cing ba spu langs par gyur te/ g.yog brgya stong phrag du ma dang / bcom ldan 'das ga la ba der dong nas phyin pa dang / bcom ldan 'das</text></item>
<item><p>102b7</p><section>mdo sde</section><text>kyi zhabs la mgo bos phyag 'tshal te thal mo sbyar nas bcom ldan 'das la 'di skad ces gsol to/ /bcom ldan 'das bdag cag rgyal po chen po bzhi po 'di dag ni rgyun tu zhugs pa/ de bzhin gshegs pa'i bka' sgrub par bgyid pa ste/</text></item>
<item><p>102b8</p><section>mdo sde</section><text>gnyen bshes dang bcas/ 'khor dang bcas rigs kyi bu dang / rigs kyi bu mo chos smra ba dang chos ston pa gang mdo sde 'di lta bu 'di 'chang ba dang / klog pa de dag la bcom ldan 'das bdag cag rgyal po bzhis bsrung ba dang / bskyab pa dang</text></item>
<item><p>103a1</p><section>mdo sde</section><text>sba bar bgyi'o/ /de dag grong ngam/ grong khyer ram/ ljongs sam/ ljongs kyi phyogs gang na gnas kyang rung / khyim pa'am/ rab tu byung ba yang rung ste/ bcom ldan 'das bdag cag rgyal po bzhi stobs dang bcas/ 'khor</text></item>
<item><p>103a2</p><section>mdo sde</section><text>dang bcas pas rigs kyi bu 'am rigs kyi bu mo de dag gi rim gro bgyi bar bdag cag spro'o/ /bsrung ba dang / bskyab pa dang / spro ba dang / spobs pa dang / gzhan gyis gnod par mi bgyi zhing mi gtse bar bgyi ba'i slad du bdag cag spro'o bcom</text></item>
<item><p>103a3</p><section>mdo sde</section><text>ldan 'das phyogs gang na chos kyi rnam grangs 'di rab tu spyod par 'gyur ba'i sa phyogs der dpag tshad brgya kho ra 'khor yug tu lha 'am/ klu 'am/ gnod sbyin nam/ grul bum gyis glags mi rnyed do/ /de nas rgyal po chen po 'phags skyes pos</text></item>
<item><p>103a4</p><section>mdo sde</section><text>tshigasu bcad pa 'di skad ces gsol to/ /bdag la bu dang gnyen bshes dang / /bran dang 'khor rnams ci mchis pa/ /de dang bdag cag grogs bcas pas/ /bdag po de dag rim gro bgyi/ /de nas rgyal po chen po mig mi bzang gis tshigasu bcad</text></item>
<item><p>103a5</p><section>mdo sde</section><text>pa 'di skad ces gsol to/ /bdag ni chos kyi rgyal po'i sras/ /chos las skyes pa chos kyi sprul/ /khyod kyi sras gang byang chub tu/ /zhugs pa de dag rim gro bgyi/ /de nas rgyal po chen po yul 'khor srung gis tshigs su bcad pa 'di skad</text></item>
<item><p>103a6</p><section>mdo sde</section><text>ces gsol to/ /sangs rgyas gsungs pa'i mdo sde 'di/ /gang dag 'dzin par 'gyur ba rnams/ /de dag phyogs bcu rnams su yang / /bdag gis kun tu bsrung bar bgyi/ /de nas rgyal po chen po rnam thos kyi bus tshigs su bcad pa 'di skad ces</text></item>
<item><p>103a7</p><section>mdo sde</section><text>gsol to/ /gang dag byang chub phyir brtson pa/ /de la ci 'dra 'os pa yi/ /de 'dra'i mchod par bgyi ba ni/ /sems can kun gyis mi nus so/ /de nas bcom ldan 'das la rgyal po chen po rnam thos kyi bu bden pa'i zla ba zhes bya ba des rin po</text></item>
<item><p>103a8</p><section>mdo sde</section><text>che sna bdun las byas pa'i gdugs gsol nas tshigs su bcad pa 'di skad ces gsol to/ /de bzhin gshegs las bdag nyid kyis/ /chos kyi rnam grangs gzung bar bgyi/ /pha rol la yang bstan par bgyi/ /bdag gi bsam pa de 'dra'o/ /</text></item>
<item><p>103b1</p><section>mdo sde</section><text>bcom ldan 'das kyis bdag sems dang / /sngon gyi spyad pa ci 'dra mkhyen/ /ji ltar bdag gi sems 'dud pa/ /bdag ni 'jig rten rnam 'dren gyur/ /sangs rgyas dpag med skyob pa la/ /bdag gis gdugs 'di phul ba yis/ /bdag ni</text></item>
<item><p>103b2</p><section>mdo sde</section><text>thub pa khyod 'dra bar/ /spyi gtsug ltar yang mi gdar 'gyur/ /sangs rgyas skyes bu dam pa yang / /bdag gi byams pas bltas pa yis/ /yongasu dag pa'i mig thob ste/ /rgyal ba ma pham blta bar bgyi/ /ye shes pha rol phyin pa yi/ /ston pas</text></item>
<item><p>103b3</p><section>mdo sde</section><text>de nas lung bstan te/ /khyod ni 'di nas phyi dus na/ /dga' ldan du yang skye bar 'gyur/ /dga' ldan nas ni shi 'phos nas/ /rgyal ba byams pa mthong bar 'gyur/ /bskal pa stong phrag nyi shur ni/ /mchod pa byas nas 'byung bar 'gyur/ /</text></item>
<item><p>103b4</p><section>mdo sde</section><text>khyod ni rab tu byung nas kyang / /tshangs pa spyad pa rab spyad de/ /bskal pa bzang 'dir gang byung ba/ /bdag po de dag mthong bar 'gyur/ /thams cad la yang mchod byas te/ /tshangs par spyod pa spyad nas ni/ /bskal pa bye ba drug bcu na/ /</text></item>
<item><p>103b5</p><section>mdo sde</section><text>de nas khyod ni sangs rgyas 'gyur/ /sangs rgyas zhing ni legs brgyan pa/ /rin chen gdugs zhes bya bar ni/ /byang chub sems dpa' sha stag la/ /khyod ni chos rnams ston par 'gyur/ /tshe yi tshad ni bskal par 'gyur/ /sems can</text></item>
<item><p>103b6</p><section>mdo sde</section><text>rnams la phan pa'i phyir/ /mya ngan 'das pa'i dam chos kyang / /ma 'dres bskal pa phyed du gnas/ /de nas bcom ldan 'das la lha'i dbang po brgya byin g.yog brgya stong phrag du ma dang bcas pas 'di skad ces gsol to/ /bcom ldan</text></item>
<item><p>103b7</p><section>mdo sde</section><text>'das bdag gis kyang chos smra ba mdo sde 'di 'chang ba de dag bsrung ba dang / yongasu bsrung bar bgyi'o/ /bsnyen bkur dang rim gro yang bgyi'o/ /gang na chos kyi rnam grangs 'di yi ger 'dri ba 'am/ klog pa der ci nas kyang chos smra ba de'i</text></item>
<item><p>103b8</p><section>mdo sde</section><text>stobs dang mthu dang / chos kyi mtshams sbyor ba spobs par 'gyur bar bdag 'khor dang bcas te chos nyan du mchi'o/ /de nas lha'i dbang po brgya byin gyi bu sbed byed ces bya ba des do shal rin po che thams cad kyis spras pa de bzhin</text></item>
<item><p>104a1</p><section>mdo sde</section><text>gshegs pa la phul nas tshigs su bcod pa 'di dag gsol to/ /thub pa bdag 'dir mngon gsum ste/ /ji ltar khyod kyis sngon spyad pa/ /de bzhin bdag kyang sangs rgyas kyi/ /ye shes tshol bas bsgrub par bgyi/ /khyod kyis</text></item>
<item><p>104a2</p><section>mdo sde</section><text>sngon chad ma stsal cing / /yongasu ma btang ci ma mchis/ /bdog pa thams cad gtong ba yi/ /bdag kyang rjesu bslab par bgyi/ /khyod kyi mdo sde 'di yang ni/ /'jig rten mgon las mngon du blangs/ /yang dang yang du bshad par bgyi/ /</text></item>
<item><p>104a3</p><section>mdo sde</section><text>bdag po khyod la bgyis par gzo/ /mdo sde 'di la su dga' ba/ /de dag bdag gi ston pa 'dra/ /bdag ni sangs rgyas chos 'tshal bas/ /de la rtag tu rim gro bgyid/ /dam pa'i chos rnams yongasu bsrung / /mgon po nyan thos mi</text></item>
<item><p>104a4</p><section>mdo sde</section><text>nus te/ /phyi dus 'jig pa chen po'i tshe/ /bdag gis yongasu bsrung bar bgyi/ /mgon po bdag kyang dbugs dbyung gsol/ /lha rnams the rtsom gcad du gsol/ /thub pa khyu mchog khyod 'dra bar/ /ji srid yun gyis 'grub par 'gyur/</text></item>
<item><p>104a5</p><section>mdo sde</section><text>kun mkhyen ye shes mkhas pa yi/ /bde bar gshegs pas de lung bstan/ /nga ni ci 'dra de 'dra bar/ /khyod kyang rdzogs pa'i sangs rgyas 'gyur/ /bskal pa bye ba phrag stong dang / /bskal pa bye ba brgya yi tshe/ /'jig rten du ni</text></item>
<item><p>104a6</p><section>mdo sde</section><text>sangs rgyas 'gyur/ /ming ni ye shes 'byung zhes bya/ /byang chub zhi ba thob nas kyang / /bdud rnams rab tu btul nas ni/ /sems can bye ba brgya stong rnams/ /byang chub la yang 'god par 'gyur/ /de nas mi 'jed kyi bdag po tshangs pas</text></item>
<item><p>104a7</p><section>mdo sde</section><text>bcom ldan 'das la 'di skad ces gsol to/ /bcom ldan 'das bdag bsam gtan la gnas pa yang btang ste/ rigs kyi bu 'am rigs kyi bu mo gang chos kyi rnam grangs 'di yang dag par ston pa de la chos nyan du mchi'o/ /de ci'i slad du zhe na/</text></item>
<item><p>104a8</p><section>mdo sde</section><text>brgya byin dang tshangs pa ni 'di las skyes te/ bcom ldan 'das bdag rigs kyi bu'am rigs kyi bu mo de dag la bsnyen bkur dang rim gro bgyi bar spro'o/ /de dag ni lha dang bcas pa'i 'jig rten gyis rim gro bgyi ba dang mchod par 'os pa lags so/ /</text></item>
<item><p>104b1</p><section>mdo sde</section><text>de nas tshangs pa mi 'jed kyi bdag pos bcom ldan 'das la tshigasu bcad pa 'di skad ces gsol to/ /dge slong dang ni dge slong ma/ /dge bsnyen dang ni dge bsnyen ma/ /gang rnams mdo sde 'di 'dzin pa/ /skye bo kun gyi mchod rten de/ /</text></item>
<item><p>104b2</p><section>mdo sde</section><text>gal te mdo sde 'di la ni/ /sems can gcig 'ga' btsud na yang / /'gro ba'i mgon po bdag spro'o/ /chos smra ba ni de dag la/ /khri stan gang la de mchis te/ /mdo sde 'di ni rab ston par/ /tshangs pa'i 'jig rten man chad du/ /</text></item>
<item><p>104b3</p><section>mdo sde</section><text>me tog dgram par bdag spro'o/ /gang gi lag nas mdo sde 'di/ /phyi ma'i dus na thos par 'gyur/ /de la a la la zhes ni/ /legs smras legs zhes brjod par bgyi/ /gang na mdo sde 'di mchis par/ /me yi phung pos</text></item>
<item><p>104b4</p><section>mdo sde</section><text>gang ba yi/ /bye ba snyed kyis zhing rgal nas/ /skyo mi 'tshal bar mchi bar bgyi/ /rin chen phung po ri rab tsam/ /dga' bzhin du ni phul nas kyang / /sangs rgyas kyi yang lam sbyong ba/ /mdo sde 'di ni mnyan par bgyi/ /de nas bcom</text></item>
<item><p>104b5</p><section>mdo sde</section><text>ldan 'das kyis de'i tshe rdzu 'phrul mngon par 'du bya ba 'di lta bu mdzad de/ rdzu 'phrul mngon par 'du bya ba ji lta bur mngon par 'dus byas pas bdud sdig to can dpung gi stobs bzhi dang / bcom ldan 'das ga la ba der dong ste lhags pa</text></item>
<item><p>104b6</p><section>mdo sde</section><text>dang / bcom ldan 'das kyi zhabs la mgo bos phyag 'tshal nas 'di skad ces gsol to/ /bcom ldan 'das bdag cag dpung dang bcas/ g.yog dang bcas pa 'di dag de bzhin gshegs pa'i spyan sngar dam bcas te/ gang na chos</text></item>
<item><p>104b7</p><section>mdo sde</section><text>kyi rnam grangs 'di rab tu spyod par 'gyur ba'i ljongs kyi phyogs der chos nyan pa dang / chos smra ba dag la bdud kyi las mi bgyid pa'i steng du bsrung ba dang / bskyab pa dang / sba bar yang bgyi'o/ /de nas bcom ldan 'das kyis 'od gser gyi</text></item>
<item><p>104b8</p><section>mdo sde</section><text>kha dog lta bus sangs rgyas kyi zhing 'di khyab par mdzad de 'jam dpal gzhon nur gyur pa la 'di skad ces bka' stsal to/ /'jam dpal 'di lta ste/ skyes bu dam pa dam pa'i chos yongasu 'dzin pa de dag gi dam pa'i chos yongs su gzung</text></item>
<item><p>105a1</p><section>mdo sde</section><text>bar bya ba'i phyir chos kyi rnam grangs 'di de bzhin gshegs pas byin gyis brlabs so/ /'jam dpal chos kyi rnam grangs 'di yun ji srid du 'dzam bu gling 'dir spyod par 'gyur ba yun de srid du dam pa'i chos nub par mi 'gyur ro/ /</text></item>
<item><p>105a2</p><section>mdo sde</section><text>de nas 'khor de dag thams cad dga' mgu rangs yid bde bar gyur nas spos thams cad dang / phreng ba thams cad dang / byug pa thams cad dang / me tog thams cad dang / phye ma thams cad kyis de bzhin gshegs pa la mngon par</text></item>
<item><p>105a3</p><section>mdo sde</section><text>gtor nas tshig kyang 'di skad du/ e ma'o chos kyi rnam grangs 'di 'dzam bu'i gling na yun ring du gnas pa dang rgyas par gyur cig ces 'dzer to/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga'</text></item>
<item><p>105a4</p><section>mdo sde</section><text>bo khyod kyis chos kyi rnam grangs 'di gzung ngam/ gsol pa/ bcom ldan 'das bdag gis gzung ngo / /bcom ldan 'das kyis bka' stsal pa/ kun dga' bo de lta bas na chos kyi rnam grangs 'di gzung ba dang / bcang ba dang /</text></item>
<item><p>105a5</p><section>mdo sde</section><text>baglag pa dang / yang dag par rab tu bstan pa'i phyir khyod la yongasu gtad do/ /gsol pa/ bcom ldan 'das gang chos kyi rnam grangs 'di 'dzin tam/ 'chang ngam/ klog gam/ gzhan dag la ston tam/ yi ger bris pa la</text></item>
<item><p>105a6</p><section>mdo sde</section><text>mchod pa bgyid na de bsod nams ji tsam zhig bskyed par 'gyur/ bcom ldan 'das kyis bka' stsal pa/ yi ge dang nges pa'i tshig ji snyed kyis chos kyi rnam grangs 'di bstan pa de snyed kyi de bzhin gshegs pa dge</text></item>
<item><p>105a7</p><section>mdo sde</section><text>slong gi dge 'dun dang bcas pa la bde ba'i yo byad thams cad kyis bsnyen bkur byas pa bas/ gang gis chos kyi rnam grangs 'di 'dzin pa dang / bzung nas kyang gzhan la ston pa dang / klog pa de ni de bas ches bsod nams</text></item>
<item><p>105a8</p><section>mdo sde</section><text>mang du bskyed do/ /kun dga' bo gang gis dam pa'i chos yun ring du gnas par bya ba'i phyir chos kyi rnam grangs 'di glegs bam du bris te/ mchod na des tshe 'di nyid la gter 'thob pa bcu 'thob bo/ /bcu gang zhe na/ sangs rgyas</text></item>
<item><p>105b1</p><section>mdo sde</section><text>kyi spyan rab tu thob pas sangs rgyas mthong ba'i gter dang / lha'i rna ba rab tu thob pas chos nyan pa'i gter dang / phyir mi ldog pa'i dge 'dun rab tu thob pas dge 'dun mthong ba'i gter dang / rin po che'i lag pa rab tu thob pas zad</text></item>
<item><p>105b2</p><section>mdo sde</section><text>mi shes pa'i longs spyod kyi gter dang / mtshan dang dpe byad bzang po yongasu rdzogs pas gzugs kyi gter dang / g.yog mi phyed pas g.yog gi gter dang / gzungs rab tu thob pas thos pa'i gter dang / spobs pa rab tu thob pas dran pa'i</text></item>
<item><p>105b3</p><section>mdo sde</section><text>gter dang / pha rol gyi rgol ba tshar gcod pas mi 'jigs pa'i gter dang / sems can thams cad nye bar 'tsho bas bsod nams kyis ter ro/ /yang bcom ldan 'das kyis chos kyi rnam grangs 'di bstan pa na byang chub sems dpa' sa ya khrag khrig</text></item>
<item><p>105b4</p><section>mdo sde</section><text>phrag bdun bcu rtsa gnyis kyis mi skye ba'i chos la bzod pa rab tu thob par gyur to/ /sems can dpag tu med pa byang chub la rab tu zhugs so/ /sems can tshad med pa yang len pa med par rnam par grol lo/ /de nas bcom ldan 'das la</text></item>
<item><p>105b5</p><section>mdo sde</section><text>tshe dang ldan pa kun dga' bos 'di skad ces gsol to/ /bcom ldan 'das chos kyi rnam grangs 'di'i ming ci/ 'di ci ltar gzung bar bgyi/ bcom ldan 'das kyis bka' stsal pa/ kun dga' bo de'i phyir khyod kyis chos kyi rnam grangs 'di'i</text></item>
<item><p>105b6</p><section>mdo sde</section><text>ming chos thams cad yang dag par 'du ba zhes bya bar yang zung shig /sangs rgyas kyi rgyan bkod pa zhes bya bar yang zung shig /tshangs pa khyad par sems kyis kun dris pa zhes bya bar yang zung shig /'jam dpal gyis bstan pa zhes bya bar</text></item>
<item><p>105b7</p><section>mdo sde</section><text>yang zung shig /bcom ldan 'das kyis de skad ces bka'i stsal nas/ 'jam dpal gzhon nur gyur pa dang / tshangs pa khyad par sems dang / bram ze shing sa la chen po lta bu'i bu mnyam par gnas pa dang / byang chub sems dpa' dra ba can gyi</text></item>
<item><p>105b8</p><section>mdo sde</section><text>'od dang / gnas brtan 'od srung chen po dang / tshe dang ldan pa kun dga' bo dang / phyogs bcu nas 'dus pa'i byang chub sems dpa' de dag dang / nyan thos chen po de dag dang / lha dang / mi dang / lha ma yin dang / dri zar bcas pa'i 'jig rten</text></item>
<item><p>106a1</p><section>mdo sde</section><text>bcom ldan 'das kyis bshad pa la yid rangs te mngon par bstod do/ /'phags pa tshangs pa khyad par sems kyis zhus pa zhes bya ba theg pa chen po'i mdo rdzogas+ho// // rgya gar gyi mkhan po shAkya pra b+ha dang / d+harma pA la dang /</text></item>
<item><p>106a2</p><section>mdo sde</section><text>dzi na mi tra dang / zhu chen gyi lo tsa ba ban+de d+harma tA shI la dang / bar zhus kyi lo tsa ba ban+de de ban tra rak+Shi ta dang / ku mA rak+Shi ta la sogs pas zhus shing gtan la phab pa/ / @#/ /rgya gar skad du/ Ar+ya su bi krAn+ta de ba pu tra pa ri prits+tshA na ma ma hA yA na su tra/</text></item>
<item><p>106a3</p><section>mdo sde</section><text>bod skad du/ 'phags pa lha'i bu rab rtsal sems kyis zhus pa zhes bya ba theg pa chen po'i mdo/ bam po dang po/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig</text></item>
<item><p>106a4</p><section>mdo sde</section><text>na/ bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na dge slong khri'i dge slong gi dge 'dun chen po dang / 'jig rten gyi khams gzhan dag nas 'dus pa'i byang chub sems dpa' stong phrag</text></item>
<item><p>106a5</p><section>mdo sde</section><text>rab tu mang po dang / 'dod pa na spyod pa dang / gzugs na spyod pa'i lha'i bu rnams dang / de las gzhan pa'i lha'i bu rnams dang / klu'i rgyal po rgya mtsho la sogs pa klu'i 'khor mang po dang / gnod sbyin gyi rgyal po lus</text></item>
<item><p>106a6</p><section>mdo sde</section><text>ngan la sogs pa gnod sbyin gyi 'khor mang po rnams dang / nam mkha' lding gi rgyal po stobs chen la sogs pa nam mkha' lding gi 'khor mang po rnams dang / lha ma yin gyi dbang po sgra gcan la sogs pa lha ma yin gyi</text></item>
<item><p>106a7</p><section>mdo sde</section><text>'khor mang po rnams dang / mi 'am ci'i rgyal po ljon pa la sogs pa mi 'am ci'i 'khor mang po rnams dang / lto 'phye chen po'i dbang po lag bzangs la sogs pa lto 'phye chen po'i 'khor mang po rnams dang / rgyal po chen po</text></item>
<item><p>106a8</p><section>mdo sde</section><text>bzhi 'khor dang bcas pa rnams dang / lha'i dbang po brgya byin lha'i bu stong phrag mang po'i 'khor dang bcas pa dang / mi mjed kyi bdag po tshangs pa tshangs ris kyi lha'i bu 'bum phrag du ma'i 'khor dang bcas pa dang / rgyal po</text></item>
<item><p>106b1</p><section>mdo sde</section><text>gsal rgyal 'khor stong phrag du ma dang bcas pa dang / khyim bdag mgon med zas sbyin 'khor dang bcas pa dang thabs gcig tu bzhugs te/ de dag la sogs pa 'khor bzhi mang po rnams kyis yongs su bskor cing mdun gyis</text></item>
<item><p>106b2</p><section>mdo sde</section><text>bltas te chos ston to/ /de'i tshe na 'jam dpal gzhon nur gyur pa 'khor de nyid du 'dus par gyur te 'dug go/ /lha'i bu byang chub sems dpa' sems dpa' chen po bla na med pa yang dag par rdzogs pa'i byang chub las phyir mi ldog pa rab rtsal</text></item>
<item><p>106b3</p><section>mdo sde</section><text>sems kyang 'dus par gyur te 'dug go/ /de nas lha'i bu rab rtsal sems kyis 'khor phal po che de 'dus par rig nas stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba</text></item>
<item><p>106b4</p><section>mdo sde</section><text>der logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das ji ltar na byang chub sems dpa' sems dpa' chen po theg pa chen po la gzhan gyi dring mi 'jog pa rnams lags/ ji ltar na byang chub sems</text></item>
<item><p>106b5</p><section>mdo sde</section><text>dpa' sems dpa' chen po brtsams pa thams cad la brtson 'grus brtan pa rnams lags/ ji ltar na byang chub sems dpa' sems dpa' chen po bsod nams dag gis mngon par 'phags pa rnams lags/ ji ltar na byang chub sems dpa' sems dpa'</text></item>
<item><p>106b6</p><section>mdo sde</section><text>chen po ye shes kyis chags pa ma mchis par spyod pa rnams lags/ ji ltar na byang chub sems dpa' sems dpa' chen po shes rab kyis mun pa dang bral ba rnams lags/ ji ltar na byang chub sems dpa' sems dpa' chen po 'khor rnams kyi nang du</text></item>
<item><p>106b7</p><section>mdo sde</section><text>'jigs pa dang bral ba rnams lags/ ji ltar na byang chub sems dpa' sems dpa' chen po thos pas don la rton pa rnams lags/ ji ltar na byang chub sems dpa' sems dpa' chen po 'jig rten gyi tshul gyis chos la rton pa rnams lags/</text></item>
<item><p>106b8</p><section>mdo sde</section><text>ji ltar na byang chub sems dpa' sems dpa' chen po sangs rgyas bcom ldan 'das rnams kyi gsungs pa bzhin du smra ba rnams lags/ ji ltar na byang chub sems dpa' sems dpa' chen po sems</text></item>
<item><p>107a1</p><section>mdo sde</section><text>can rnams la chos smra ba rnams lags/ ji ltar na byang chub sems dpa' sems dpa' chen po mngon par shes pa rnams kyis mngon par 'phags pa rnams lags/ ji ltar na byang chub sems dpa' sems dpa'</text></item>
<item><p>107a2</p><section>mdo sde</section><text>chen po bdud thams cad kyis thub par dka' ba rnams lags/ ji ltar na byang chub sems dpa' sems dpa' chen po blo gros gting dpag dka' ba rnams lags/ ji ltar na byang chub sems dpa' sems dpa' chen po</text></item>
<item><p>107a3</p><section>mdo sde</section><text>'jig rten gyi chos brgyad kyis mi gos pa rnams lags/ ji ltar na byang chub sems dpa' sems dpa' chen po gting dpag dka' zhing zab mo la spyod pa rnams lags/ ji ltar na byang chub sems dpa' sems dpa' chen po</text></item>
<item><p>107a4</p><section>mdo sde</section><text>chos ston pas dbang po la mkhas pa rnams lags/ ji ltar na byang chub sems dpa' sems dpa' chen po 'dus ma byas pa dang ma 'dres pas rnam par thar pa'i sgor gnas pa rnams lags/ ji ltar na byang chub</text></item>
<item><p>107a5</p><section>mdo sde</section><text>dpa' sems dpa' chen po lhag pa'i nga rgyal can tshar gcod pa'i slad du snrel zhir bsgrub pa la mkhas pa rnams lags/ ji ltar na byang chub sems dpa' sems dpa' chen po las kyi sgrib pa thams cad kyi rgyu la mkhas pa rnams</text></item>
<item><p>107a6</p><section>mdo sde</section><text>lags/ ji ltar na byang chub sems dpa' sems dpa' chen po lta ba'i rnam pa dang bral zhing rten cing 'brel bar 'byung ba la mkhas pa rnams lags/ ji ltar na byang chub sems dpa' sems dpa' chen po sems can yongasu smin par</text></item>
<item><p>107a7</p><section>mdo sde</section><text>bgyid pa dag la mkhas pa rnams lags/ ci ltar na byang chub sems dpa' sems dpa' chen po bsam pa yongasu dag pas brtul shugs grub pa rnams lags/ ji ltar na byang chub sems dpa' sems dpa' chen po zhe 'gras</text></item>
<item><p>107a8</p><section>mdo sde</section><text>pa'i sems ma mchis shing bzod pa'i stobs dang ldan pa rnams lags/ ji ltar na byang chub sems dpa' sems dpa' chen po pha rol tu phyin pa thams cad kyi pha rol tu son pa rnams lags/ ji ltar na byang chub sems dpa' sems</text></item>
<item><p>107b1</p><section>mdo sde</section><text>dpa' chen po sems can thams cad kyi nye bar 'tsho ba rnams lags/ ji ltar na byang chub sems dpa' sems dpa' chen po 'jig rten thams cad mngon par 'du bar 'gyur ba rnams lags/ ji ltar na byang chub sems dpa' sems dpa' chen</text></item>
<item><p>107b2</p><section>mdo sde</section><text>po srog chags thams cad kyis bsngags par 'gyur ba rnams lags/ ji ltar na byang chub sems dpa' sems dpa' chen po dge ba'i spyod pa thams cad la rmas pa ma mchis pa rnams lags/ ji ltar na byang chub sems dpa' sems</text></item>
<item><p>107b3</p><section>mdo sde</section><text>dpa' chen po shes rab dag la rgya mtsho lta bu rnams lags/ ji ltar na byang chub sems dpa' sems dpa' chen po chos la dbang bsgyur bas dbang phyug tu gyur pa rnams lags/ ji ltar na byang chub sems dpa' sems dpa' chen po bgyi</text></item>
<item><p>107b4</p><section>mdo sde</section><text>ba thams cad la slob dpon du gyur pa rnams lags/ ji ltar na byang chub sems dpa' sems dpa' chen po thams cad du kha na ma tho ba ma mchis shing yon tan rnam pa thams cad dang ldan pa rnams lags/ de skad ces gsol pa dang /</text></item>
<item><p>107b5</p><section>mdo sde</section><text>bcom ldan 'das kyis lha'i bu rab rtsal sems la 'di skad ces bka' stsal to/ /rab rtsal sems legs so legs so lha'i bu khyod byang chub sems dpa' sems dpa' chen po 'jig rten thams cad las mngon par 'phags pa/</text></item>
<item><p>107b6</p><section>mdo sde</section><text>'jig rten gyi yongasu 'dren pa/ snying rje chen po dang ldan pa/ bskal pa grangs med pa nas go cha bgos pa/ brtson 'grus shin tu brtan pa/ ded dpon chen po/ sems can dpag tu med pa'i don byed pa/ sems can dpag tu med pa thams cad</text></item>
<item><p>107b7</p><section>mdo sde</section><text>thang bde ba la rab tu 'god pa la mkhas pa/ yon tan dpag tu med pa dang ldan pa rnams kyi don du de bzhin gshegs pa la yongasu zhu ba ni yang khyod legs so/ /lha'i bu de'i phyir legs par rab tu nyon la yid la zung shig dang / ji ltar byang chub</text></item>
<item><p>107b8</p><section>mdo sde</section><text>sems dpa' sems dpa' chen po rnams kyis yon tan gyi khyad par de dag dang gzhan dag kyang 'thob par 'gyur ba ngas khyod la bshad par bya'o/ /lha'i bu rab rtsal sems kyis bcom ldan 'das de ltar 'tshal lo zhes gsol te bcom ldan 'das kyi ltar</text></item>
<item><p>108a1</p><section>mdo sde</section><text>nyan pa dang / bcom ldan 'das kyis 'di skad ces bka' stsal to/ /lha'i bu byang chub sems dpa' sems dpa' chen po chos bzhi dang ldan na theg pa chen po la gzhan gyi dring mi 'jog pa rnams yin te/ bzhi gang zhe na thabs la</text></item>
<item><p>108a2</p><section>mdo sde</section><text>mkhas pas mngon par bsgrub pa'i shes rab dang / snying rje chen pos mngon par bsgrub pa'i byams pa dang / don dang chos kyis mngon par bsgrub pa'i spobs pa dang / byang chub kyi yan lag gi rnam pas mngon par bsgrub pa'i mngon</text></item>
<item><p>108a3</p><section>mdo sde</section><text>par shes pa lnga po dag ste/ lha'i bu byang chub sems dpa' sems dpa' chen po chos bzhi po de dag dang ldan na theg pa chen po la gzhan gyi dring mi 'jog pa rnams yin no/ /de la 'di skad ces bya ste/ thabs la mkhas pa mngon par</text></item>
<item><p>108a4</p><section>mdo sde</section><text>sgrub par byed pa yi/ /mngon sum shes rab rtogs par khong du chud gyur cing / /thams cad skyabs phyir snying rje chen po yangs pa la/ /gnas pa'i byams pa mngon par bsgrub par byed gyur la/ /don dang chos la shin tu mkhas par</text></item>
<item><p>108a5</p><section>mdo sde</section><text>'gyur ba yi/ /so so yang dag rig la spobs pa thob gyur la/ /byang chub lam la mngon shes dag gis rnam rtse na/ /des ni gzhan gyi dring la 'jog par mi 'gyur ro/ /lha'i bu byang chub sems dpa' sems dpa' chen po chos</text></item>
<item><p>108a6</p><section>mdo sde</section><text>bzhi dang ldan na brtsam pa thams cad la brtson 'grus brtan pa rnams yin te/ bzhi gang zhe na/ phyir mi ldog pa'i brtson 'grus dang / bsam pa dag pa'i brtul ba dang / byang chub la 'dun pa drag po dang ldan pa dang / sangs rgyas kyi chos</text></item>
<item><p>108a7</p><section>mdo sde</section><text>yongasu bsgrub pa la yid yongasu mi skyo ba dang ldan pa ste/ lha'i bu byang chub sems dpa' sems dpa' chen po chos bzhi po de dag dang ldan na brtsam pa thams cad la brtson 'grus brtan pa yin no/ /de la 'di skad ces bya ste/ brtson 'grus brtan</text></item>
<item><p>108a8</p><section>mdo sde</section><text>zhing rab tu gnas par med gyur cing / /bsam pa rnyog pa med cing yongasu dag gyur la/ /sangs rgyas ye shes don phyir 'dun pa grags ldan zhing / /sangs rgyas chos rnams 'dod cing rtag tu yongs mi skyo/ /gang la chos bzhi rgya chen khyad par de</text></item>
<item><p>108b1</p><section>mdo sde</section><text>yod pa/ /de ni byang chub lam du mngon 'byung brtan 'gyur zhing / /byang chub yan lag lag mthil bzhag pa bzhin gyur la/ /ring po mi thogs 'jig rten gsum gyi chos rgyal 'gyur/ /lha'i bu byang chub sems dpa' sems</text></item>
<item><p>108b2</p><section>mdo sde</section><text>dpa' chen po chos bzhi dang ldan na bsod nams dag gi mngon par 'phags pa rnams yin te/ bzhi gang zhe na/ byang chub sems dpa' rnams shes rab kyi pha rol tu phyin pa la 'doms par byed pa dang / sems can gang dag byang chub tu</text></item>
<item><p>108b3</p><section>mdo sde</section><text>sems ma bskyed pa de dag byang chub tu sems bskyed du 'jug pa dang / sprul pa lta bur dus gsum yongasu bsngo ba dang / byang chub kyi sems dang ma bral bas dge ba'i rtsa ba thams cad skyed pa mngon par 'du byed pa ste chos</text></item>
<item><p>108b4</p><section>mdo sde</section><text>bzhi po de dag dang ldan pa'o/ /de la 'di skad ces bya ste/ mkhas pa gang dag shes rab pha rol phyin 'dams shing / /byang chub zhugs pas byang chub sems 'dzin 'jug byed pa/ /gang dag byang chub zhugs pas dus gsum</text></item>
<item><p>108b5</p><section>mdo sde</section><text>yid rangs zhing / /yid dang ma bral sprul 'dra byang chub 'dod byed pa/ /dge ba gang yin cung zad byed pa thams cad ni/ /thams cad mkhyen nyid sems la rten par byed pa yin/ /lha'i bu byang chub sems dpa' sems dpa' chen po</text></item>
<item><p>108b6</p><section>mdo sde</section><text>chos bzhi dang ldan na ye shes kyis chags pa med par spyod pa rnams yin te/ bzhi gang zhe na/ shes pas byis pa'i bya ba rnams byed cing nga rgyal gyis byas pa rnams mi byed pa dang / chos thams cad rkyen las rag las shing byin gyis rlob</text></item>
<item><p>108b7</p><section>mdo sde</section><text>pa med la gang zag dang bral bar shes pa dang / stong pa nyid spyod yul du gyur cing sems can thams cad mi gtong ba'i bsam pa dang ldan pa dang / chags pa thams cad las yang dag par 'das shing skye mched drug yongasu shes pa srung ba</text></item>
<item><p>108b8</p><section>mdo sde</section><text>ste/ chos bzhi po de dag dang ngo / /de la 'di skad ces bya ste/ shes pas las byed de dag nga rgyal yod min zhing / /brten la mkhas pa yin zhing de dag lta med la/ /stong nyid spyod yul de dag sems can mi gtang zhing / /chags pa</text></item>
<item><p>109a1</p><section>mdo sde</section><text>kun las 'das shing phyi nang gnas pa ni/ /chos mchog bzhi po de la shin tu rab gnas pa/ /shes pas pha rol phyin cing chags med spyod pa yin/ /lha'i bu byang chub sems dpa' sems dpa' chen po chos bzhi dang ldan na shes</text></item>
<item><p>109a2</p><section>mdo sde</section><text>rab kyi mun pa dang bral ba rnams yin te/ bzhi gang zhe na/ thos pas ngoms pa med cing tshul bzhin la rab tu sbyor ba dang / zang zing med pa'i sems kyis chos ston pa dang / chos kyi dbyings dbyer med pa shes par bya ba'i phyir nyon</text></item>
<item><p>109a3</p><section>mdo sde</section><text>mongs pa thams cad la sgyu ma lta bur so sor rtog pa dang / tshul gcig la 'jug pas thams cad kyi 'jug pa la 'jug pa ste/ chos bzhi po de dag dang ngo / /de la 'di skad ces bya ste/ de dag chos tshol ngoms med tshul bzhin rtogs</text></item>
<item><p>109a4</p><section>mdo sde</section><text>byed cing / /de mnyam ston cing klog 'dzin rnyed pa tshol mi byed/ /nyon mongs sprin 'dra sgyu ma rmi lam lta bur blta/ /chos nyid tha dad mi byed de dag tshul gcig 'jug /che bdag chos bzhi de brten khyad par thob 'gyur zhing / /shes rab sgron 'das</text></item>
<item><p>109a5</p><section>mdo sde</section><text>mun bsal zla ltar 'jig rten rgyu/ /lha'i bu byang chub sems dpa' sems dpa' chen po chos bzhi dang ldan na 'khor rnams kyi nang du 'jigs pa dang bral ba rnams yin te/ bzhi gang zhe na/ thos pa thams cad 'dzin pa'i gzungs thob pa dang /</text></item>
<item><p>109a6</p><section>mdo sde</section><text>sems can thams cad kyi the rtsom gcod pa'i spobs pa thob pa dang / sems can thams cad la bdag med pa ston pa'i snying rje chen po dang / bdud dang nyon mongs pa dang bral ba mngon par shes pa'i ye shes kyi go cha bgos pa ste chos bzhi po de</text></item>
<item><p>109a7</p><section>mdo sde</section><text>dag dang ngo / /de la 'di skad ces bya ste/ thos kun chud mi za bar 'gyur ba'i gzungs thob cing / /de dag spobs ldan sems can som nyi gcod par byed/ /snying rjes chos 'di thams cad bdag med ston byed cing / /mngon shes shes pa'i go bgos</text></item>
<item><p>109a8</p><section>mdo sde</section><text>bdud kyis mi nyams la/ /byang chub sems dpa' chos bzhi de dag gis 'jug na/ /'khor kun nang du song yang de la 'jigs pa med/ /lha'i bu byang chub sems dpa' sems dpa' chen po chos bzhi dang ldan na thos pas don la rton pa rnams</text></item>
<item><p>109b1</p><section>mdo sde</section><text>yin te/ bzhi gang zhe na/ thos pas thams cad mi 'dzin pas thos pa dang mi ldan zhing sgrubs pa nyams pa'i byis pa thams cad yongasu spong ba dang / yi ge dang / sgra dang / skad dang / tshig gi lam thams cad mngon du rnam par shes</text></item>
<item><p>109b2</p><section>mdo sde</section><text>par bya ba'i phyir/ brag cha dang mtshungs pa nyid du khong du chud pa dang / don 'dod pa nyid kyi phyir thos pa yongasu tshol zhing dga' dgur bya ba'i phyir ma yin pa dang / brjod du med pa'i don la 'jug cing brjod pa'i don ma yin pa ste/ chos bzhi po</text></item>
<item><p>109b3</p><section>mdo sde</section><text>de dag dang ngo / /de la 'di skad ces bya ste/ ji tsam mang du thos kyang de la mi rtog pas/ /byis pa thos dang mi ldan rtag tu sgrub chos nyams/ /srid gsum sgra skad dbyangs dang tshig lam gang yod pa/ /brag cha 'dra bar de las don ldan sgra thos</text></item>
<item><p>109b4</p><section>mdo sde</section><text>nas/ /don nyid rtogs cing dga' mgur nyes kun phyir mi 'jug /chos nyid 'di ni don mchog yin te brjod du med/ /'di ni don dang sgra skad thos par gyur pa las/ /'gro ba rnams su 'gro bar byed cing 'gro bar 'gyur/ /lha'i bu byang chub sems</text></item>
<item><p>109b5</p><section>mdo sde</section><text>dpa' sems dpa' chen po chos bzhi dang ldan na 'jig rten gyi tshul gyis chos la ston pa rnam pa bzhi ste/ bzhi gang zhe na/ bre mo gtam byed pa rnams la chos ston pa dang / skye bo phal po che 'dus pa dag la 'chi ba rjesu dran pa dang / gtong</text></item>
<item><p>109b6</p><section>mdo sde</section><text>ba chen po dag la rjesu yid rang zhing byang chub tu yongasu bsngo ba dang / 'du 'dzi thams cad la dben par gzhol ba ste/ chos bzhi po de dag dang ngo / /de la 'di skad ces bya ste/ gang tshe skye bo mang po'i dbus su son gyur pa/ /der ni mkhas pas</text></item>
<item><p>109b7</p><section>mdo sde</section><text>chos kyi gtam la 'jug par bya/ /skye bo mang po 'dus par gyur pa'i tshogs rnams la/ /'chi bar 'gyur ba'i 'du shes rnam par sgom par bya/ /des ni bag yod gzhan gyi gtong ba rnam lnga yi/ /gtong la yid rangs byas nas byang chub</text></item>
<item><p>109b8</p><section>mdo sde</section><text>bsngo bya zhing / /gang tshe 'du 'dzi dag dang phrad par gyur pa'i tshe/ /der ni dben par gzhol bar rab tu 'dod par bya/ /lha'i bu byang chub sems dpa' sems dpa' chen po chos bzhi dang ldan na sangs rgyas bcom ldan 'das rnams kyis gsungs</text></item>
<item><p>110a1</p><section>mdo sde</section><text>pa bzhin du smra ba rnams yin te/ bzhi gang zhe na/ byang chub kyi sems mi gtong ba dang / thos pa bsgrub pa snying por byed pa dang / ji skad smras pa de bzhin du byed pa dang / rang bzhin gyis bdag med pa la 'jug pa ste chos bzhi po de dag</text></item>
<item><p>110a2</p><section>mdo sde</section><text>dang ngo / /de la 'di skad ces bya ste/ nyam dag gnod par gyur kyang byang chub sems mi gtong / /de dag skyob pa'i chos thos sgrub pa snying por byed/ /bka' blo bde 'thun ji skad smras pa de bzhin byed/ /mkhas pa de dag chos kun rang bzhin bdag</text></item>
<item><p>110a3</p><section>mdo sde</section><text>med 'jug /de ltar brtson pa'i shes ldan smras bzhin byed 'gyur zhing / /rtag brtson mi 'dor rjes 'thun bdag med ci yang med/ /rtag tu snyan pa'i phreng ba phyogs bcur grags 'gyur zhing / /de ltar chos smra de dag chos kyi shes pas</text></item>
<item><p>110a4</p><section>mdo sde</section><text>'phags/ /lha'i bu byang chub sems dpa' sems dpa' chen po chos bzhi dang ldan na sems can rnams la chos smra ba rnams yin te/ bzhi gang zhe na/ bdag nyid bsgrub pa la gnas shing sems can rnams la chos ston pa dang / bdag nyid</text></item>
<item><p>110a5</p><section>mdo sde</section><text>dul ba dang / bsrung ba dang / grol ba dang / btul ba dang / yongasu mya ngan las 'das shing sems can gzhan dag dul bar bya ba dang / bsrung ba dang / dgrol ba dang / gdul ba dang / yongasu mya ngan las bzla ba'i phyir chos ston par byed pa</text></item>
<item><p>110a6</p><section>mdo sde</section><text>dang / bdag nyid yang dag par rdzogs pa'i byang chub tu bsam pa nges par gyur cing sems can rnams kyang theg pa chen po la rab tu 'god par byed pa dang / bdag nyid chos 'dod cing chos 'dod pas gzhan dag la yang ston par byed pa ste chos bzhi/</text></item>
<item><p>110a7</p><section>mdo sde</section><text>po de dag dang ngo / /de la 'di skad ces bya ste/ sgrub pa snying por byed cing 'gro la chos ston la/ /dul bsrung legs btul shin tu mya ngan 'das gnas kyang / /gang dag ma dul ma bsrungs ma btul mya ngan 'das/ /ma 'das de dag chos kyi</text></item>
<item><p>110a8</p><section>mdo sde</section><text>dkon mchog 'byor bar 'dzud/ /de dag byang chub sems la bsam pa nges gyur cing / /theg pa de la 'gro ba rnams kyang 'god par byed/ /rtag tu chos 'dod don ldan bla ma gus byed cing / /sems can rnams la de dang 'thun pa'i chos rnams</text></item>
<item><p>110b1</p><section>mdo sde</section><text>ston/ /lha'i bu byang chub sems dpa' sems dpa' chen po chos bzhi dang ldan na mngon par shes pa rnams kyis mngon par 'phags pa rnams yin te/ bzhi gang zhe na/ yang dang yang du tshangs pa'i gnas pa bzhi'i gnas pa dang /</text></item>
<item><p>110b2</p><section>mdo sde</section><text>rtag par rgyun tu rab tu dben par gnas pa dang / chos zab mo la bzod pa dang / lus dang sems mnyam pa nyid du shes pa ste/ chos bzhi po de dag dang ngo / /de la 'di skad ces bya ste/ tshangs pa'i gnas pa dag la rtag tu rab gnas</text></item>
<item><p>110b3</p><section>mdo sde</section><text>shing / /dben par gnas pa la yang dga' ba skyed byed la/ /shes pas zab mo'i bzod las nges pa thob gyur cing / /mkha' dang mnyam pa'i sems dang ldan par gyur pa ste/ /de ltar mngon par brtson pa'i 'jig pa med pa rnams/ /</text></item>
<item><p>110b4</p><section>mdo sde</section><text>mngon shes lnga po dag gis mngon par 'phags gyur cing / /de dag sangs rgyas rnams kyi spyan sngar 'dug 'dra la/ /sems can mang po rnams kyang yongasu smin byed 'gyur/ /lha'i bu byang chub sems dpa' sems dpa' chen po chos</text></item>
<item><p>110b5</p><section>mdo sde</section><text>bzhi dang ldan na bdud thams cad kyis thub pa dka' ba rnams yin te/ bzhi gang zhe na/ stong pa nyid kyi rnam pas mngon par bsgrub pa'i bsam gtan bzhi dang / sems can thams cad mi gtong ba'i snying rje chen po dang / dkon mchog</text></item>
<item><p>110b6</p><section>mdo sde</section><text>gsum gyi gdung rgyun mi gcod pa'i brtson 'grus dang / thabs la mkhas pa mngon par bsgrub pa'i pha rol tu phyin pa drug ste chos bzhi po de dag dang ngo / /de la 'di skad ces bya ste/ mtshan med stong pas nges pa'i bsam gtan bzhi bsgom</text></item>
<item><p>110b7</p><section>mdo sde</section><text>zhing / /sems can yongasu skyab phyir rtag tu snying rje ldan/ /dkon mchog gsum rgyun mi gcod brtson 'grus thob gyur cing / /kun tu thabs ldan pha rol phyin pa drug la 'jug /de ltar spyod mkhas blo ldan cha bdag yid gzhungs pa/ /</text></item>
<item><p>110b8</p><section>mdo sde</section><text>de dag bdud bzhi dag las yang dag 'das gyur cing / /bdud kyi lcags kyur zin pa'i 'gro ba mgon med rnams/ /mya ngan 'da' bar 'gro ba'i lam la 'god par byed/ /lha'i bu byang chub sems dpa' sems dpa' chen po chos bzhi</text></item>
<item><p>111a1</p><section>mdo sde</section><text>dang ldan na blos gting dpag dka' ba rnams yin te/ bzhi gang zhe na/ chos zab mo'i tshul la 'jug pa dang / rtag tu don dang ldan zhing bsnyen par dka' ba dang / rtag tu yid byung zhing chos sems par byed pa dang / sangs rgyas kyi</text></item>
<item><p>111a2</p><section>mdo sde</section><text>ye shes sgrib pa med pa la sems kyis nges par rtogs par byed pa ste chos bzhi po de dag dang ngo / /de la 'di skad ces bya ste/ zab mo'i chos kyi tshul la zhugs par gyur pa dang / /rtag tu don dang ldan zhing bsnyen par dka' gyur la/ /rtag tu</text></item>
<item><p>111a3</p><section>mdo sde</section><text>yid byung chos la bsam pa zhugs gyur cing / /sems kyis nges par rtogs par byed pa gang yin pa'i/ /mkhas pa theg pa che la brten pa rab gnas pa/ /blo rnams dag gis gting dpag dka' bar rab 'byung zhing / /chags pa med</text></item>
<item><p>111a4</p><section>mdo sde</section><text>pa'i ye shes yang dag bsgrub byed pa/ /de phyir blo rnams dag gis gting dpag dka' ba yin/ /lha'i bu byang chub sems dpa' sems dpa' chen po chos bzhi dang ldan na/ 'jig rten gyi chos brgyad kyis mi gos pa rnams yin te/</text></item>
<item><p>111a5</p><section>mdo sde</section><text>brgyad gang zhe na/ rnyed pa dang / snyan pa dang / bstod pa dang / bde bas khengs pa med pa dang / ma rnyed pa dang / mi snyan pa dang / smad pa dang / sdug bsngal gyis zhum pa med pa dang / sems can yongasu smin par bya ba'i phyir phung po</text></item>
<item><p>111a6</p><section>mdo sde</section><text>rnams la yongasu spyod par byed pa dang / phung po yongs su shes pa srung zhing dben par lta ba ste chos brgyad po de dag dang ngo / /de la 'di skad ces bya ste/ rnyed dang snyan dang bstod dang bde ba kun thob kyang / /de dag la ni nam</text></item>
<item><p>111a7</p><section>mdo sde</section><text>kyang khengs par 'gyur ba med/ /ma rnyed mi snyan smad dang sdug bsngal thob gyur kyang / /de dag pad ma bzhin du chags med 'jig rten spyod/ /sems can smin par bya phyir phung po yongs spyod cing / /phung po sgyu ma gsog 'dra ya</text></item>
<item><p>111a8</p><section>mdo sde</section><text>ma brlar shes pa/ /sems can phan bde'i don du 'jig rten spyod byed kyang / /'jig rten chos kyis mi gos tshul khrims spos ngad ldan/ /lha'i bu byang chub sems dpa' sems dpa' chen po chos bzhi dang ldan na gting</text></item>
<item><p>111b1</p><section>mdo sde</section><text>dpag dka' zhing zab mo la spyod pa rnams yin te/ bzhi gang zhe na/ bdag la bdag med pa dang / sems can la sems can med pa dang / chos dben pa dang / shes pa chags pa med pa ste/ chos bzhi po</text></item>
<item><p>111b2</p><section>mdo sde</section><text>de dag dang ngo / /de la 'di skad ces bya ste/ bdag la bdag med nyid du yongs su shes gyur cing / /sems can sems can med par rjesu rtogs gyur la/ /chos rnams dben pa nyid du yongs su shes gyur cing / /mkha' la</text></item>
<item><p>111b3</p><section>mdo sde</section><text>lag bzhin shes rab chags pa yod min pa'i/ /dpa' rnams zab mo dag la yongs su spyod byed la/ /spyad pa med la rtag tu spyod par byed gyur cing / /'dzin dang kun 'dzin kun dang rnam par bral gyur pas/ /sems can dag pa</text></item>
<item><p>111b4</p><section>mdo sde</section><text>de dag de phyir gting dpag dka'/ /lha'i bu byang chub sems dpa' sems dpa' chen po chos bzhi dang ldan na chos ston pas dbang po rnams la mkhas pa rnams yin te/ bzhi gang zhe na/ mngon par shes pa thob pa dang / so so yang dag</text></item>
<item><p>111b5</p><section>mdo sde</section><text>par rig pa shes pa dang / shes rab rno ba dang / sngon gyi smon lam rnam par dag pa ste/ chos bzhi po de dag dang ngo / /de la 'di skad ces bya ste/ mngon par shes pa rnams ni rab tu thob gyur cing / /shes pas so so yang dag rig pas mi zad</text></item>
<item><p>111b6</p><section>mdo sde</section><text>gyur/ rtag tu shes rab rnon por gyur cing sngon yang ni/ /yang dag bsags pa yongasu dag pa thob gyur ba/ /sems can rnams kyi dbang po yongs su shes byas nas/ /de dang 'dra ba'i chos rnams yongasu ston par byed/ /de dag bstan pa</text></item>
<item><p>111b7</p><section>mdo sde</section><text>'bras bu med pa ma yin te/ /de phyir mya ngan 'das nas mya ngan 'da' bar byed/ /lha'i bu byang chub sems dpa' sems dpa' chen po chos bzhi dang ldan na 'dus ma byas dang ma 'dres pas rnam par thar pa'i sgor zhugs pa rnams yin te/</text></item>
<item><p>111b8</p><section>mdo sde</section><text>bzhi gang zhe na/ stong pa nyid spyod yul du gyur cing / lta ba'i 'ching bas bcings pa'i sems can rnams thar bar byas pa dang / mtshan ma med pa la gnas shing rnam par rtog pa spyod pa rnams yongasu mya ngan las 'da' bar byed pa dang / smon pa med pa la/</text></item>
<item><p>112a1</p><section>mdo sde</section><text>gnas zhing sems can yongasu smin par bya ba'i phyir bsam bzhin du skye ba len pa dang thabs la mkhas shing shes rab kyi nges par byung ba ste chos bzhi po de dag dang ngo / /de la 'di skad ces bya ste/ stong nyid spyod yul de dag ltas bcing</text></item>
<item><p>112a2</p><section>mdo sde</section><text>grol byed cing / /mtshan med gnas shing sems can 'di dag yongs smin byed/ /smon pa med la gnas shing sems can smin bya'i phyir/ /bsam bzhin skye zhing gang du 'dod pa der skye 'gyur/ /shes rab thabs kyis nges byung rnam thar sgor</text></item>
<item><p>112a3</p><section>mdo sde</section><text>gnas kyang / /'dus ma byas pa'i dbyings ni dus min thob mi byed/ /lha'i bu byang chub sems dpa' sems dpa' chen po chos bzhi dang ldan na lhag pa'i nga rgyal can tshar gcod pa'i phyir snrel zhir bsgrub pa la mkhas pa rnams yin te/</text></item>
<item><p>112a4</p><section>mdo sde</section><text>bzhi gang zhe na/ chos kyi dbyings kun nas sgo yang dag par shes pa dang / chos thams cad sgrib pa med par mos pa dang / kun tu rtog pa'i rtsa ba las byung ba'i nyon mongs pa rnams yongasu shes pa dang / mya ngan las 'das pa'i</text></item>
<item><p>112a5</p><section>mdo sde</section><text>rang bzhin can gyis chos thams cad la nem nur med pa ste chos bzhi po de dag dang ngo / /de la 'di skad ces bya ste/ sems mnyam chos kyi dbyings su nges par byung gyur cing / /de dag rnams kyis sgrib pa 'ga' yang mthong mi 'gyur/ /</text></item>
<item><p>112a6</p><section>mdo sde</section><text>nyon mongs kun tu rtog pa'i rtsa las rab byung bar/ /shes nas de las snrel zhir kun tu ston mi byed/ /chos 'di thams cad rang bzhin mya ngan 'das pa dang / /ma skyes ma 'gag ngo bo nyid kyis dag pa yin/ /de dag kun mkhyen yongs btsal</text></item>
<item><p>112a7</p><section>mdo sde</section><text>mya ngan 'das gyur nas/ /lhag pa'i nga rgyal can dag tshar gcod byed pa yin/ /lha'i bu byang chub sems dpa' sems dpa' chen po chos bzhi dang ldan na las kyi bya ba thams cad kyi rgyu la mkhas pa rnams yin te/ bzhi gang zhe na/</text></item>
<item><p>112a8</p><section>mdo sde</section><text>longs spyod chen po'i rgyu sbyin pa mi spong ba dang / mtho ris su skye ba'i rgyu tshul khrims mi spong ba dang / shes rab chen po'i rgyu thos pa mi spong ba dang bral ba'i rgyu sgom pa mi spong ba ste chos bzhi po de dag dang ngo / /de la 'di skad ces bya ste/</text></item>
<item><p>112b1</p><section>mdo sde</section><text>longs spyod che rgyu sbyin pa mi spong de'i 'bras de/ /mtho ris skye rgyu tshul khrims thob cing de'i 'bras de/ /shes rab nyon mongs 'joms rgyu thos pa de'i 'bras de/ /rnam grol rig rgyu sgom par byed cing de 'bras de/ /rgyu bzhi de la rtag brtson mkhas pa de</text></item>
<item><p>112b2</p><section>mdo sde</section><text>dag ni/ /byang chub snying por dbang bskur 'bras phyir nyin mtshan spyod/ /lha'i bu byang chub sems dpa' sems dpa' chen po chos bzhi dang ldan na lta ba'i rnam pa dang bral zhing rten cing 'brel bar 'byung ba la mkhas pa rnams yin te/ bzhi gang zhe na/</text></item>
<item><p>112b3</p><section>mdo sde</section><text>chad par smra ba ma yin pa dang / rtag par smra ba ma yin pa dang / ma rig pa byung na rga shi'i bar du 'byung bar lta zhing bdag tu lta bar mi byed pa dang / ma rig pa 'gags na rga shi'i bar du 'gag par lta zhing srid pa 'gog par yang mi byed pa ste chos bzhi po</text></item>
<item><p>112b4</p><section>mdo sde</section><text>de dag dang ngo / /de la 'di skad ces bya ste/ nam yang rtag par mi lta chad par ltung mi byed/ /des ni chos rnams rkyen byung byed pa po dang ni/ /tshor ba po med rang bzhin rnam par dag par shes/ /ma rig rtsa las rga shi'i bar du 'byung 'gyur ba/ /rgyal</text></item>
<item><p>112b5</p><section>mdo sde</section><text>ba kun gyis gsungs te de 'gags rgyu dang ni/ /rkyen zad de phyir phyin cad skye mi 'gyur zhes gsungs/ /lha'i bu byang chub sems dpa' sems dpa' chen po chos bzhi dang ldan na sems can yongasu smin par bya ba'i thabs la mkhas pa rnams yin te/ bzhi gang zhe</text></item>
<item><p>112b6</p><section>mdo sde</section><text>na/ byang chub sems dpa' sems can thams cad la rag las par lta ba dang / dge ba'i rtsa ba yang dag par bsags pa la skyo ba med pa dang / 'khor ba'i sgo nas mya ngan las 'das pa'i sgo yongs su tshol ba dang / sems can rnams kyi mos pa ji lta ba de lta bu'i mos</text></item>
<item><p>112b7</p><section>mdo sde</section><text>pa thabs gyis nyamasu myong bar byed cing nyon mongs pa rnams kyis ma yin pa ste/ chos bzhi po de dag dang ngo / /de la 'di skad ces bya ste/ sangs rgyas byang chub 'di ni sems can rnams la rten/ /dge ba sogs shing 'dod pas yongasu skyo ba med/ /</text></item>
<item><p>112b8</p><section>mdo sde</section><text>'khor ba'i sgo nas mya ngan 'das pa yongs tshol zhing / /sems can ji bzhin mos pa thabs kyis yongasu shes/ /lha'i bu byang chub sems dpa' sems dpa' chen po chos bzhi dang ldan na sems can thams cad kyi nye bar 'tsho ba rnams yin te/</text></item>
<item><p>113a1</p><section>mdo sde</section><text>bzhi gang zhe na/ longs spyod mi zad pa dang / chos ston pa mi zad pa dang / mngon par shes pa thob pa dang / sems sa ltar mnyam pa ste chos bzhi po de dag dang ngo / /de la 'di skad ces bya ste/ de dag rnams kyi longs spyod</text></item>
<item><p>113a2</p><section>mdo sde</section><text>rtag tu mi zad cing / /rtag tu chos kyi mi zad rgya mtsho 'dra ba yin/ /de dag mngon shes lnga po mi zad rtag mi g.yo/ /rtag tu dran ldan bsam pa sa dang 'dra ba yin/ /mnyam med byang chub phyir ni yang dag zhugs gyur cing / /mya ngan ma 'das gang la chos</text></item>
<item><p>113a3</p><section>mdo sde</section><text>rnams de yod pa/ /de dag 'gro ba kun gyi nye bar 'tsho 'gyur zhing / /byang chub mchog phyir myur du nges par 'byung bar 'gyur/ /lha'i bu byang chub sems dpa' sems dpa' chen po chos bzhi dang ldan na 'jig rten thams cad mngon par 'du bar 'gyur ba rnams</text></item>
<item><p>113a4</p><section>mdo sde</section><text>yin te/ bzhi gang zhe na/ tshangs pa'i gnas pa bzhi gnas pa dang / bsdu ba'i dngos po bzhis sdus pa dang / bden pa bzhi shes pa dang / so so yang dag par rig pa bzhi thob pa ste/ chos bzhi po de dag dang ngo / /de la 'di skad ces bya ste/ tshangs pa'i gnas pa</text></item>
<item><p>113a5</p><section>mdo sde</section><text>bzhi po dag gis gnas byed cing / /bsdu ba'i dngos po dag la rtag tu dga' bde la/ /bden pa bzhi po dag la 'jig med dpa' bo rnams/ /'gro bas ri mo byas shing mchod pa byas par 'gyur/ /so so yang dag rig pa'i pha rol son gyur cing / /'chang dang klog</text></item>
<item><p>113a6</p><section>mdo sde</section><text>pa dag la rtag tu brtson gyur la/ /pha rol bde bar gyur pa'i bde bas mgu byed na/ /de phyir de dag yid du 'ong zhing sdug par 'gyur/ /lha'i bu byang chub sems dpa' sems dpa' chen po chos bzhi dang ldan na srog chags thams cad kyis</text></item>
<item><p>113a7</p><section>mdo sde</section><text>bsngags par 'gyur ba rnams yin te/ bzhi gang zhe na/ thos pa dang tshul khrims dang ldan zhing tshul 'chos pa med pa dang / des shing 'grogs na bde ba dang / dben pa la dga' shing dbang po bsrung ba dang / bdag nyid bde ba la lhag par chags pa med cing</text></item>
<item><p>113a8</p><section>mdo sde</section><text>rtag tu kha na ma tho ba la lta ba ste/ chos bzhi po de dag dang ngo / /de la 'di skad ces bya ste/ thos pa'i yon tan thob cing tshul khrims pha rol son/ /tshul 'chos med cing rtag tu des la brtul shugs bzang / /nags dang nags rab gnas shing dbang po sdom</text></item>
<item><p>113b1</p><section>mdo sde</section><text>byed la/ /dran ldan bdag bde mi ltos kha na ma tho ste/ /gang la rtag tu dge ba'i yon tan de yod pa/ /de dag rtag tu sems can phan phyir brtson 'grus zhing / /de dag sems can don yang rtag tu byed 'gyur la/ /de dag rtag tu byang chub phyir ni yid</text></item>
<item><p>113b2</p><section>mdo sde</section><text>gzhol 'gyur/ /lha'i bu byang chub sems dpa' sems dpa' chen po chos bzhi dang ldan na dge ba'i spyod pa thams cad la smad pa med pa rnams yin te/ bzhi gang zhe na/ dad pa phun sum tshogs pa dang / brtson 'grus phun sum tshogs pa dang /</text></item>
<item><p>113b3</p><section>mdo sde</section><text>snying rje chen po phun sum tshogs pa dang / theg pa chen por yongs su bsngo ba la mkhas pa rnams yin te bzhi po de dag dang ngo / /de la 'di skad ces bya ste/ de dag dad dang ldan la brtul ba brtan ldan zhing / /de dag brtson 'grus mthu dang stobs</text></item>
<item><p>113b4</p><section>mdo sde</section><text>dang ldan pa yin/ /'gro ba kun la byams dang snying rje che ldan zhing / /byang chub ched du yongs su bsngo la mkhas pa ste/ /de phyir dge ba kun la smas pa yod min zhing / /zla ba nya ba'i zla ba mkha' la skar ma yi/ /tshogs kyi dbus na gnas pa rnam par</text></item>
<item><p>113b5</p><section>mdo sde</section><text>mdzes pa dag /yang dang yang du dge ba kun la rnam 'phel 'gyur/ /lha'i bu byang chub sems dpa' sems dpa' chen po chos bzhi dang ldan na shes rab dag la rgya mtsho lta bu rnams yin te/ bzhi gang zhe na/ ji skad smras pa de bzhin du byed pa dang /</text></item>
<item><p>113b6</p><section>mdo sde</section><text>sgrub pa snying por byed pa dang / blo rab tu gnas pa dang / lhag pa'i bsam pa rdo rje ltar brtan pa ste chos bzhi po de dag dang ngo / /de la 'di skad ces bya ste/ mkhas pa de dag ji skad smras pa de bzhin byed/ /de dag bsgrub pa snying por byed</text></item>
<item><p>113b7</p><section>mdo sde</section><text>cing blo rab gnas/ /gang dag brtson pa de dag rdo rje lta bu yi/ /lhag pa'i bsam pa brtan pa dag dang ldan par 'gyur/ /mkhas pa gang dag chos bzhi de dag ston byed pa/ /de dag rtag tu dge ba'i bshes gnyen bsten byed cing / /dam bcas rnams</text></item>
<item><p>113b8</p><section>mdo sde</section><text>la snying por byed par 'gyur ba dang / /rtag tu sangs rgyas gsungs yang 'dzin par byed pa yin/ /lha'i bu byang chub sems dpa' sems dpa' chen po chos bzhi dang ldan na chos la dbang bsgyur bas dbang phyug du gyur pa rnams</text></item>
<item><p>114a1</p><section>mdo sde</section><text>yin te/ bzhi gang zhe na/ ye shes kyi stobs can rnams yin zhing nyon mongs pa'i stobs can rnams ma yin pa dang / sems la dbang bsgyur ba rnams yin zhing bdud kyi dbang sgyur ba ma yin pa dang / gzung dang spobs pa</text></item>
<item><p>114a2</p><section>mdo sde</section><text>phun sum tshogs pa rnams yin pa dang / 'bras bu yod par chos ston pa rnams yin te chos bzhi po de dag dang ngo / /de la 'di skad ces bya ste/ de dag ye shes stobs ldan nyon mongs dbang mi 'gro/ /shes rab stobs kyis blun spangs lta rnams</text></item>
<item><p>114a3</p><section>mdo sde</section><text>kun du bral/ /sems la dbang bsgyur byed cing bdud bzhi spangs gyur la/ /spobs pa brtan par gyur cig gzungs kyis 'khrug pa med/ /de dag ston pa 'bras bu med par mi 'gyur te/ /de phyir myur du dbang phyug nyid dang ldan par 'gyur/ /lha'i bu byang chub sems</text></item>
<item><p>114a4</p><section>mdo sde</section><text>dpa' sems dpa' chen po chos bzhi dang ldan na bya ba thams cad la slob dpon du gyur pa rnams yin te/ bzhi gang zhe na/ nga rgyal med pa dang / bla ma la gus pa dang / bag yod pa dang / 'dun pa drug po ste chos bzhi po de dag dang ngo / /de la 'di skad ces</text></item>
<item><p>114a5</p><section>mdo sde</section><text>bya ste/ nga rgyal med cing bla mar gus pas gnas gyur la/ /kun nas bag yod byang chub mchog la 'dun drag cing / /bsam pa thag pas smon cing rtag tu drang gyur la/ /slob dpon dpe mkhyud med pa rtag tu slob dpon 'gyur/ /mkhas</text></item>
<item><p>114a6</p><section>mdo sde</section><text>pa 'jig rten 'jig rten 'das pa'i don mkhas shing / /tshul dang tshul ma yin pa'i mkhas pas brtan pa rnams/ /'jig rten kun mdza' thams cad rtogs par khong du chud/ /de phyir 'gro bas spyi bor thal sbyar de la 'dud/ /</text></item>
<item><p>114a7</p><section>mdo sde</section><text>lha'i bu byang chub sems dpa' sems dpa' chen po chos bzhi dang ldan na thams cad du kha na ma tho ba med cing yon tan rnam pa thams cad dang ldan pa rnams yin te/ bzhi gang zhe na/ mngon par shes pa'i ye shes kyis</text></item>
<item><p>114a8</p><section>mdo sde</section><text>rnam par brtse ba dang / sangs rgyas thams cad kyi dgongs pa'i spobs pa dang / dge ba thams cad dang mi 'bral zhing bag chags dang bral ba dang / dge ba'i chos thams cad dang ldan zhing dbang bskur ba thob pa ste/ chos bzhi po</text></item>
<item><p>114b1</p><section>mdo sde</section><text>de dag dang ngo / /de la 'di skad ces bya ste/ sems can dag pa rgya chen mngon shes shes pas brtse/ /bde gshegs kun gyis dgongs pa mkha' 'dra'i spobs dang ldan/ /brtson 'grus thog med mi dge bag chags kun spongs shing / /dge dang ldan zhing</text></item>
<item><p>114b2</p><section>mdo sde</section><text>dbang bskur thobs par gyur pa ste/ /chos rnams de dag la ni rab tu gnas gyur pa/ /de dag kha na ma tho med pa'i yon tan ldan/ /bcom ldan 'das kyis bzhi pa bsgrub pa 'di bstan pa na lha dang mi rnams las srog chags sa yi nyis 'bum gyis</text></item>
<item><p>114b3</p><section>mdo sde</section><text>bla na med pa yang dag par rdzogs pa'i byang chub tu sems bskyed do/ /byang chub sems dpa' nyi khri lnga stong gis ni mi skye ba'i chos la bzod pa thob par gyur to/ /lha dang mi rnams kyi skye dgu las srog chags 'bum ni chos rnams las chos</text></item>
<item><p>114b4</p><section>mdo sde</section><text>kyi mig rdul med cing dri ma dang bral ba rnam par dag go/ /stong gsum gyi stong chen po'i 'jig rten gyi khams 'di yang rnam pa drug tu rab tu g.yos shing 'jig rten thams cad snang ba chen pos khyab par yang gyur to/ /lha rnams kyis kyang lha'i me</text></item>
<item><p>114b5</p><section>mdo sde</section><text>tog gi char rab tu phab cing / lha'i bsil snyan dag gi sgra yang byung bar gyur to/ /klu rnams kyis kyang mu tig dmar po dang klu'i me tog gi char rab tu phab po/ /lha ma yin dang / nam mkha' lding dang / mi 'am lci dang / lto 'phye chen po dang /</text></item>
<item><p>114b6</p><section>mdo sde</section><text>gnod sbyin rnams kyis kyang bcom ldan 'das la lha'i mchod pa dag gis mchod pa byas/ thams cad dang ldan pa'i 'khor rnams kyis kyang / a la la chos a la la chos a la la chos zhes lan</text></item>
<item><p>114b7</p><section>mdo sde</section><text>gsum ched du brjod pa ched du brjod nas mchod pa chen po dag kyang byas so/ /de nas lha'i bu rab rtsal sems kyis 'jam dpal gzhon nur gyur pa la 'di skad ces smras so/ /'jam dpal bcom ldan 'das kyis chos</text></item>
<item><p>114b8</p><section>mdo sde</section><text>sum bcu rtsa gnyis pa de dag gi don dang tshig rnam par gtan la 'bebs pa bstan par bka' stsal gyis/ 'jam dpal khyod kyang chos sum bcu rtsa gnyis pa de dag gi don dang tshig rnam par gtan la dbab pa de la spobs par gyis shig 'jam dpal ji</text></item>
<item><p>115a1</p><section>mdo sde</section><text>ltar na byang chub sems dpa' sems dpa' chen po theg pa chen po la gzhan gyi dring mi 'jog pa rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams gzhan gyi rkyen</text></item>
<item><p>115a2</p><section>mdo sde</section><text>gyis mi 'gro ba de lta na lha'i bu byang chub sems dpa' sems dpa' chen po theg pa chen po la gzhan gyi dring mi 'jog pa rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po brtsam pa thams</text></item>
<item><p>115a3</p><section>mdo sde</section><text>cad la brtson 'grus brtan pa rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams nyon mongs pa thams cad nges par 'joms par byed pa de lta na lha'i bu byang chub sems dpa'</text></item>
<item><p>115a4</p><section>mdo sde</section><text>sems dpa' chen po brtsam pa thams cad la brtson 'grus brtan pa rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po bsod nams dag gis mngon par 'phags pa rnams yin/</text></item>
<item><p>115a5</p><section>mdo sde</section><text>'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams chos kyi dbyings mi g.yo ba rjesu rtogs pa de lta na lha'i bu byang chub sems dpa' sems dpa' chen po bsod nams dag gis mngon par</text></item>
<item><p>115a6</p><section>mdo sde</section><text>'phags pa rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po ye shes kyi chags pa med par spyod pa rnams yin/ /'jam dpal gyis smras pa/ lha'i bu gang gi tshe byang chub sems</text></item>
<item><p>115a7</p><section>mdo sde</section><text>dpa' sems dpa' chen po rnams yul thams cad la chags par mi byed pa de lta na lha'i bu byang chub sems dpa' sems dpa' chen po ye shes kyi chags pa med par spyod pa rnams yin no/ /lha'i bus smras pa/ 'jam dpal ji ltar na</text></item>
<item><p>115a8</p><section>mdo sde</section><text>byang chub sems dpa' sems dpa' chen po shes rab kyi mun pa dang bral ba rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams chos thams cad rang bzhin gyis yongs su</text></item>
<item><p>115b1</p><section>mdo sde</section><text>dag par shes par byed pa de lta na lha'i bu byang chub sems dpa' sems dpa' chen po shes rab kyi mun pa dang bral ba rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po 'khor rnams</text></item>
<item><p>115b2</p><section>mdo sde</section><text>kyi nang du 'jigs pa dang bral ba rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams chos thams cad rnam par phye na mi rnyed par byed pa de lta na lha'i bu byang chub sems dpa' sems</text></item>
<item><p>115b3</p><section>mdo sde</section><text>dpa' chen po 'khor rnams kyi nang du 'jigs pa dang bral ba rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po thos pas don la rton pa rnams yin/ 'jam dpal gyis smras pa/</text></item>
<item><p>115b4</p><section>mdo sde</section><text>lha'i bu gang gi tshe byang chub sems dpa' sems dpa' chen po rnams chos thams cad brjod du med par shes par byed pa de lta na lha'i bu byang chub sems dpa' sems dpa' chen po thos pas don la rton pa rnams yin no/ /lha'i bus smras</text></item>
<item><p>115b5</p><section>mdo sde</section><text>pa/ 'jam dpal ji ltar na byang chub sems dpa' sems dpa' chen po 'jig rten gyi tshul gyis chos la rton pa rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams chos kyi</text></item>
<item><p>115b6</p><section>mdo sde</section><text>dbyings zhi bar nyid du shes par byed pa de lta na lha'i bu byang chub sems dpa' sems dpa' chen po 'jig rten gyi tshul gyis chos la rton pa rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen</text></item>
<item><p>115b7</p><section>mdo sde</section><text>po sangs rgyas bcom ldan 'das rnams kyis gsungs pa bzhin du smra ba rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams sgra thams cad la rten par mi byed pa de lta na lha'i</text></item>
<item><p>115b8</p><section>mdo sde</section><text>bu byang chub sems dpa' sems dpa' chen po sangs rgyas bcom ldan 'das rnams kyis gsungs pa bzhin du smra ba rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po sems can</text></item>
<item><p>116a1</p><section>mdo sde</section><text>rnams la chos smra ba rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams smra ba thams cad las ldog par byed pa de lta na lha'i bu byang chub sems dpa' sems dpa' chen</text></item>
<item><p>116a2</p><section>mdo sde</section><text>po sems can rnams la chos smra ba rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po mngon par shes pa rnams kyis mngon par 'phags pa rnams yin/ 'jam dpal gyis smras</text></item>
<item><p>116a3</p><section>mdo sde</section><text>pa/ lha'i bu gang gi tshe byang chub sems dpa' sems dpa' chen po rnams chos thams cad las g.yo bar mi byed pa de lta na lha'i bu byang chub sems dpa' sems dpa' chen po mngon par shes pa rnams kyis mngon par 'phags pa</text></item>
<item><p>116a4</p><section>mdo sde</section><text>rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po bdud thams cad kyis thub par dka' ba rnams yin/ 'jam dpal gyis smras pa/ lha'i bu gang gi tshe byang chub sems</text></item>
<item><p>116a5</p><section>mdo sde</section><text>dpa' sems dpa' chen po rnams stong pa nyid rjes su rtogs par bya ba'i phyir nyon mongs pa nyid byang chub yin par yongasu tshal bar byed pa de lta na lha'i bu byang chub sems dpa' sems dpa' chen po bdud thams cad kyis thub par dka'</text></item>
<item><p>116a6</p><section>mdo sde</section><text>ba rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po blos gting dpag dka' ba rnams yin/ 'jam dpal gyis smras pa/ lha'i bu gang gi tshe byang chub sems dpa'</text></item>
<item><p>116a7</p><section>mdo sde</section><text>sems dpa' chen po rnams sangs rgyas kyi chos thams cad kyis gting rtogs par byed pa de lta na lha'i bu byang chub sems dpa' sems dpa' chen pos blos gting dpag dka' ba rnams yin no/ /lha'i bus smras pa/ 'jam</text></item>
<item><p>116a8</p><section>mdo sde</section><text>dpal ji ltar na byang chub sems dpa' sems dpa' chen po 'jig rten gyi chos brgyad kyis mi gos pa rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams</text></item>
<item><p>116b1</p><section>mdo sde</section><text>'jig rten na spyod kyang 'jig rten gyi chos rnams kyis gos par mi 'gyur ba de lta na lha'i bu byang chub sems dpa' sems dpa' chen po 'jig rten gyi chos brgyad kyis mi gos pa rnams yin no/ /lha'i bus smras pa/ 'jam dpal ji ltar</text></item>
<item><p>116b2</p><section>mdo sde</section><text>na byang chub sems dpa' sems dpa' chen po gting dpag dka' zhing zab mo la spyod pa rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams bdag la bdag med pas sgyid</text></item>
<item><p>116b3</p><section>mdo sde</section><text>lug par mi 'gyur ba de lta na lha'i bu byang chub sems dpa' sems dpa' chen po gting dpag dka' zhing zab mo la spyod pa rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po chos ston</text></item>
<item><p>116b4</p><section>mdo sde</section><text>pas dbang po la mkhas pa rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams dbang po drug gis dbang po thams cad la lta bar byed par de lta na lha'i bu byang chub sems</text></item>
<item><p>116b5</p><section>mdo sde</section><text>dpa' sems dpa' chen po chos ston pas dbang po la mkhas pa rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po 'dus ma byas dang ma 'dres pas rnam par thar pa'i sgor</text></item>
<item><p>116b6</p><section>mdo sde</section><text>gnas pa rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams sgo thams cad nas thar pa ston par byed pa de lta na lha'i bu byang chub sems dpa' sems dpa' chen po 'dus</text></item>
<item><p>116b7</p><section>mdo sde</section><text>ma byas dang ma 'dres pas rnam par thar pa'i sgor gnas pa rnams yin no/ /lha'i bus slas pa/ 'jam dpal ji ltar na byang chub sems dpa' sems dpa' chen po lhag pa'i nga rgyal can tshar gcod pa'i phyir snrel zhir bsgrub pa la</text></item>
<item><p>116b8</p><section>mdo sde</section><text>mkhas pa rnams yin/ /'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams 'khor ba las mya ngan las 'das pa tshol zhing lta bar byed la/ mya ngan las 'das pa las kyang 'khor</text></item>
<item><p>117a1</p><section>mdo sde</section><text>ba tshol zhing lta bar byed pa de lta na lha'i bu byang chub sems dpa' sems dpa' chen po lhag pa'i nga rgyal can tshar gcod pa'i phyir snrel zhir bsgrub pa la mkhas pa rnams yan no/ /lha'i bus smras pa/ 'jam dpal ji ltar na</text></item>
<item><p>117a2</p><section>mdo sde</section><text>byang chub sems dpa' sems dpa' chen po las kyi bya ba thams cad kyi rgyu la mkhas pa rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams chos thams cad mi 'pho bar</text></item>
<item><p>117a3</p><section>mdo sde</section><text>lta bar byed pa lta na lha'i bu byang chub sems dpa' sems dpa' chen po las kyi bya ba thams cad kyi rgyu la mkhas pa rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po lta ba'i</text></item>
<item><p>117a4</p><section>mdo sde</section><text>rnam pa dang bral zhing rten cing 'brel bar 'byung ba la mkhas pa rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams chos thams cad bdag po med par shes par byed pa</text></item>
<item><p>117a5</p><section>mdo sde</section><text>de lta na lha'i bu byang chub sems dpa' sems dpa' chen po lta ba'i rnam pa dang bral zhing rten cing 'brel bar 'byung ba la mkhas pa rnams yin no/ /lha'i bus smras pa/ 'jam dpal ji ltar na byang chub sems dpa' sems dpa'</text></item>
<item><p>117a6</p><section>mdo sde</section><text>chen po sems can yongs su smin par bya ba dag la thabs la mkhas pa rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams 'jig rten gyi tshul la smod par mi byed pa de lta na lha'i</text></item>
<item><p>117a7</p><section>mdo sde</section><text>bu byang chub sems dpa' sems dpa' chen po sems can yongasu smin par bya ba dag la thabs mkhas pa rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po bsam pa yongasu dag pas</text></item>
<item><p>117a8</p><section>mdo sde</section><text>brtul shugs grub pa rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams rtogs pa nyid byang chub yin par shes par byed pa de lta na lha'i bu byang chub sems dpa' sems dpa' chen po</text></item>
<item><p>117b1</p><section>mdo sde</section><text>bsam pa yongs su dag pas brtul zhugs grub pa rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po zhe 'gras pa'i sems med cing bzod pa'i stobs dang ldan pa rnams yin/</text></item>
<item><p>117b2</p><section>mdo sde</section><text>'jam dpal gyi smras pa/ lha'i bu gang gi tshe byang chub sems dpa' sems dpa' chen po rnams chos thams cad gtan du yongs su mya ngan las 'das par shes par byed/ lta bar byed pa de lta na lha'i bu byang chub sems dpa' sems dpa' chen po zhe</text></item>
<item><p>117b3</p><section>mdo sde</section><text>'gras pa'i sems med cing bzod pa'i stobs dang ldan pa rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po pha rol tu phyin pa thams cad kyi pha rol tu son pa rnams yin/ 'jam dpal</text></item>
<item><p>117b4</p><section>mdo sde</section><text>gyis smras pa/ lha'i bu gang gi tshe byang chub sems dpa' sems dpa' chen po rnams chos thams cad pha rol las mthong bar byed pa de lta na lha'i bu byang chub sems dpa' sems dpa' chen po pha rol tu phyin pa thams cad kyi pha rol tu son pa rnams</text></item>
<item><p>117b5</p><section>mdo sde</section><text>yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po sems can thams cad kyi nye bar 'tsho ba rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa'</text></item>
<item><p>117b6</p><section>mdo sde</section><text>chen po chos kyi dbyings mi zad pa rab tu rtogs par byed pa de lta na lha'i bu byang chub sems dpa' sems dpa' chen po sems can thams cad kyi nye bar 'tsho ba rnams yin no/ /lha'i bus smras pa/ 'jam dpal ji ltar na byang chub sems dpa'</text></item>
<item><p>117b7</p><section>mdo sde</section><text>sems dpa' chen po 'jig rten thams cad mngon par 'du bar 'gyur ba rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams mi snang ba'i tshul gyis sangs rgyas kyi zhing thams cad</text></item>
<item><p>117b8</p><section>mdo sde</section><text>snang ba de lta na lha'i bu byang chub sems dpa' sems dpa' chen po 'jig rten thams cad mngon par 'du bar 'gyur ba rnams yin no/ /lha'i bus smras pa 'jam dpal ji ltar na byang chub sems dpa' sems dpa' chen po srogs chags thams</text></item>
<item><p>118a1</p><section>mdo sde</section><text>cad kyis bsngags par 'gyur ba rnams yin/ 'jam dpal gyis smras pa/ lha'i bu gang gi tshe byang chub sams dpa' sems dpa' chen po rnams chos 'ga' yang len par mi byed/ spong bar mi byed pa de ltar lha'i bu</text></item>
<item><p>118a2</p><section>mdo sde</section><text>byang chub sems dpa' sems dpa' chen po srog chags thams cad kyis bsngags par 'gyur ba rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po dge ba'i spyod pa thams</text></item>
<item><p>118a3</p><section>mdo sde</section><text>cad la smras pa med pa rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams nam mkha' dang mtshungs shing 'dra bar shes par byed pa de lta na lha'i bu byang chub sems dpa' sems dpa'</text></item>
<item><p>118a4</p><section>mdo sde</section><text>chen po dge ba'i spyod pa thams cad la smras pa med pa rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po shes rab dag la snying por gyur pa rnams yin/ 'jam dpal gyis smras pa lha'i</text></item>
<item><p>118a5</p><section>mdo sde</section><text>bu gang gi tshe byang chub sems dpa' sems dpa' chen po rnams chos kyi dbyings kun tu 'byed par mi byed pa de lta na lha'i bu byang chub sems dpa' sems dpa' chen po shes rab dag la snying por gyur pa rnams yin no/ /lha'i bus smras</text></item>
<item><p>118a6</p><section>mdo sde</section><text>pa/ 'jam dpal ji ltar na byang chub sems dpa' sems dpa' chen po chos la dbang bsgyur bas dbang phyug tu gyur pa rnams yin no/ lha'i bus smras pa/ 'jam dpal ji ltar na byang chub sems dpa' sems dpa' chen po bya ba thams cad la</text></item>
<item><p>118a7</p><section>mdo sde</section><text>slob dpon du gyur pa rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams tshul gcig gis tshul thams cad shes par byed cing / tshul thams cad kyis kyang tshul gcig shes par byed pa de</text></item>
<item><p>118a8</p><section>mdo sde</section><text>lta na lha'i bu byang chub sems dpa' sems dpa' chen po bya ba thams cad la slob dpon du gyur pa rnams yin no/ /lha'i bus smras pa/ 'jam dpal ji ltar na byang chub sems dpa' sems dpa' chen po thams cad du kha na ma tho ba med cing /</text></item>
<item><p>118b1</p><section>mdo sde</section><text>yon tan thams cad dang ldan pa rnams yin/ 'jam dpal gyis smras pa/ lha'i bu gang gi tshe byang chub sems dpa' sems dpa' chen po rnams chos thams cad gnyen po med par rtogs nas chos 'ga' yang bsgrub par mi byed/ chos 'ga' yang</text></item>
<item><p>118b2</p><section>mdo sde</section><text>sel bar mi byed pa de lta na lha'i bu byang chub sems dpa' sems dpa' chen po thams cad du kha na ma tho ba med cing yon tan rnams thams cad dang ldan pa rnams yin no/ /'jam dpal gzhon nur gyur pas bstan pa 'di bshad pa na byang</text></item>
<item><p>118b3</p><section>mdo sde</section><text>chub sems dpa' lnga khri brgyad stong gis mi skye ba'i chos lung bstan pa la bzod pa thob par gyur ro/ /lha dang mi rnams kyi skye dgu bdun khri nyis stong ni chos rnams la chos kyi mig rdul med cing dri ma dang bral ba rnam par dag go/ /srog chags</text></item>
<item><p>118b4</p><section>mdo sde</section><text>'bum lhag tsam gyis bla na med pa yang dag par rdzogs pa'i byang chub tu sems bskyed do/ /'jam dpal gzhon nur gyur pa la mchod pa'i phyir lha rnams kyis kyang steng gi bar snang las lha'i me tog gi char dag mngon par rab tu phab bo/ /</text></item>
<item><p>118b5</p><section>mdo sde</section><text>thams cad dang ldan pa'i 'khor rnams kyis kyang 'jam dpal gzhon nur gyur pas bstan pa 'di thos nas yi rangs pa dang / dga' ba dang / yid bde ba skyes nas tshig 'di skad ces bdag cag cig gis kyang chos de dag thob par gyur cig /</text></item>
<item><p>118b6</p><section>mdo sde</section><text>'jam dpal gzhon nur gyur pa'i spobs pa ji lta ba de lta bu'i spobs pa mi chod pa yang thob par gyur cig ces smras so/ /bcom ldan 'das kyis kyang 'jam dpal gzhon nur gyur pa la 'jam dpal khyod kyis chos rnam par gtan la dbab pa</text></item>
<item><p>118b7</p><section>mdo sde</section><text>bstan pa 'di legs par smras te/ legs so legs so zhes bya ba byin to// // bam po gnyis pa/ de nas lha'i bu rab rtsal sems kyis 'jam dpal gzhon nur gyur pa la 'di skad ces smras so/ /'jam dpal ci khyod kho bo las chos kyis</text></item>
<item><p>118b8</p><section>mdo sde</section><text>dgab pa 'dod dam/ 'jam dpal gyis smras pa/ lha'i bu 'di skad du khyod chos kyi dgab pa 'dod dam zhes zer ba ni lha'i bu legs par gsungs pa'i chos 'dul ba 'di la chos kyi dgab pa zhes bya ba ni sred pa dang 'dod pa spangs pa yin te/ chos 'di ni</text></item>
<item><p>119a1</p><section>mdo sde</section><text>so sor rtogs pa med pa'i phyir 'dod pa med pa yin no/ /chos 'di ni mig gi lam las yang dag par 'das pa'i phyir ltar mi snang ba yin no/ /chos 'di ni mngon par grub pa med pa'i phyir ma byas pa yin no/ /chos 'di</text></item>
<item><p>119a2</p><section>mdo sde</section><text>ni yul drug dang ma 'dres pa'i phyir mi mthong ba yin no/ /chos 'di ni sems dang yid dang / rnam par shes pa dang bral ba'i phyir bdag gi ba med pa yin no/ /chos 'di ni gtan yongs su ma grub pa'i phyir gzung ba med pa yin no/ /chos 'di</text></item>
<item><p>119a3</p><section>mdo sde</section><text>ni yul du 'gro ba'i phyir gzhi med pa yin no/ /chos 'di ni rang bzhin gyis dben pa'i phyir zag pa med pa yin no/ /chos 'di ni sngon gyi mtha' rnam par dag pa'i phyir 'ong ba med pa yin no/ /chos 'di ni phyi ma'i mtha' rnam par dag pa'i phyir</text></item>
<item><p>119a4</p><section>mdo sde</section><text>'gro ba med pa yin no/ /chos 'di ni da ltar byung ba rnam par dag pa'i phyir gnas pa med pa yin no/ /chos 'di ni brtag cing sel ba dang bral ba'i phyir rtsol ba med pa yin no/ /chos 'di ni namakha' dang mnyam pa'i phyir mnyam pa med pa yin</text></item>
<item><p>119a5</p><section>mdo sde</section><text>no/ /chos 'di ni gnyen po med pa'i phyir mi mnyam pa dang mnyam pa med pa yin no/ /chos 'di ni bdud kyi yul thams cad las yang dag par 'das pa'i phyir g.yo ba med pa dang / rlom sems med pa dang / ma brtag pa dang / rnam par ma brtag pa</text></item>
<item><p>119a6</p><section>mdo sde</section><text>dang / rnam par ma bsgrub pa dang / kun tu ma bstan pa yin no/ /chos 'di ni skye ba dang 'jig pa dang bral ba'i phyir blang ba med pa dang / dor ba med pa yin no/ /chos 'di ni chos kyi dbyings su yang dag par gzhol ba'i phyir gnas pa med par gnas pa</text></item>
<item><p>119a7</p><section>mdo sde</section><text>yin no/ /chos 'di ni yang dag par ma byung ba'i phyir dbyer med pa yin no/ /chos 'di ni spros pa dang bral ba'i phyir rab tu spyod pa med pa yin no/ /chos 'di ni rang bzhin gyis nye bar zhi ba'i phyir spros pa dang bral ba yin no/ /chos 'di ni rnam par rtog</text></item>
<item><p>119a8</p><section>mdo sde</section><text>pa thams cad dang bral ba'i phyir nye bar zhi ba yin no/ /chos 'di ni phas kyi rgol ba thams cad nges par bcom pa'i phyir rnam par rtag pa med pa yin no/ /chos 'di ni 'dod chags kyi rdul dang bral ba'i phyir shin tu 'phags pa yin no/ /chos 'di</text></item>
<item><p>119b1</p><section>mdo sde</section><text>ni stong pa nyid kyi phyir stong pa med pa yin no/ /chos 'di ni nges par ma brtags pa'i phyir mtshan ma med pa yin no/ /chos 'di ni rnam par shes pa mi gnas pa'i phyir smon pa med pa yin no/ /chos 'di ni rtsa ba yongs su chad pa'i phyir</text></item>
<item><p>119b2</p><section>mdo sde</section><text>mi gnas pa yin no/ /chos 'di ni grogs med pa'i phyir mi rten pa yin no/ /chos 'di ni mi rten pa'i phyir mi g.yo ba yin no/ /chos 'di ni gzod ma nas rnam par dag pa'i phyir bdag med pa yin no/ /chos 'di ni gtan mngon par grub pa med</text></item>
<item><p>119b3</p><section>mdo sde</section><text>pa'i phyir sems can med pa yin no/ /chos 'di ni gzod ma nas ma byang ba'i phyir rtag pa med pa yin no/ /chos 'di ni bzod ma nas ma skyes pa'i phyir ma byung ba yin no/ /chos 'di ni mtshan nyid dang bral ba'i phyir ma skyes pa yin no/ /chos 'di ni</text></item>
<item><p>119b4</p><section>mdo sde</section><text>mtshan nyid thams cad dang bral ba'i phyir mtshan nyid med pa yin no/ /chos 'di ni gzod ma nas yang dag par rgyun chad pa'i phyir zhi ba yin no/ /chos 'di ni gzod ma nas nye bar zhi ba'i phyir yang dag par rgyun chad pa med pa yin no/ /chos 'di ni mi phyed</text></item>
<item><p>119b5</p><section>mdo sde</section><text>pa dang mi snang ba'i phyir nam mkha'i mtshan nyid lta bu yin na/ lha'i bu chos de lta bu la chos kyi dgab pa de lta bu zhig yod/ lha'i bus smras pa/ 'jam dpal chos 'di'i dgab pa ni kun tu 'phro ba med pa yin no/ /'jam dpal gyis smras pa/ lha'i bu</text></item>
<item><p>119b6</p><section>mdo sde</section><text>legs so legs so/ /ji skad smras pa de bzhin te/ chos 'di'i dgab pa ni gang la lus dang ngag dang / sems kyis rtul ba med pa de lta bu yin no/ /de ci'i phyir zhe na/ chos 'di ni gsag pa med pa yin pas de ni sems rnyog pa can gyis mchod</text></item>
<item><p>119b7</p><section>mdo sde</section><text>par mi nus pa'i phyir ro/ /lha'i bus smras pa/ 'jam dpal ji ltar na sems rnyog pa can yin/ 'jam dpal gyis smras pa/ lha'i bu gzugs kyi mtshan ma rjesu dran pas sangs rgyas rjesu dran par byed pa'i sems ni sems rnyog pa can</text></item>
<item><p>119b8</p><section>mdo sde</section><text>yin no/ /sgra dang / skad dang / dbyangs dang / tshig gi lam gyis chos rjes su dran par byed pa'i sems ni sems rnyog pa can yin no/ /'bras bu thob pa mngon du byed pas dge 'dun rjes su dran par byed pa'i sems ni sems rnyog pa can yin no/ /</text></item>
<item><p>120a1</p><section>mdo sde</section><text>nyon mongs pa gtan spong ba rjes su dran par byed pa'i sems ni sems rnyog pa can yin no/ /skye ba la rten pas lha rjes su dran par byed pa'i sems ni sems rnyog pa can yin no/ /ma dul ba'i sbyin pa'i</text></item>
<item><p>120a2</p><section>mdo sde</section><text>sems ni sems rnyog pa can yin no/ /ma zhi ba'i tshul khrims kyi sems ni sems rnyog pa can yin no/ /sems can la brten pa'i bzod pa'i sems ni sems rnyog pa can yin no/ /spros pa dang bcas pa'i shes</text></item>
<item><p>120a3</p><section>mdo sde</section><text>rab kyi sems ni sems rnyog pa can yin no/ /bdag tu 'dzin pa la gnas pa'i byams pa'i sems ni sems rnyog pa can yin no/ /sems la nges par ma bsam pa'i bsam gtan gyi sems ni sems rnyog pa can</text></item>
<item><p>120a4</p><section>mdo sde</section><text>yin no/ /the rtsom gyi snying rje'i sems ni sems rnyog pa can yin no/ /mya ngan las 'das pa'i lam dang bral ba'i dga' ba'i sems ni sems rnyog pa/ can yin no/ /gnyis la gnas pa'i btang snyoms kyi</text></item>
<item><p>120a5</p><section>mdo sde</section><text>sems ni sems rnyog pa can yin no/ /lus su 'du shes pa'i tshor ba'i sems ni sems rnyog pa can yin no/ /chos su 'du shes pa'i dran pa nye bar gzhag pa'i sems ni sems rnyog pa can yin no/ /skye ba dang 'jig par</text></item>
<item><p>120a6</p><section>mdo sde</section><text>'du shes pa'i yang dag par spong ba'i sems ni sems rnyog pa can yin no/ /lus dang sems la rten pa'i rdzu 'phrul gyi rkang pa'i sems ni sems rnyog pa can yin no/ /dbang po drug la rten pa'i dbang po lnga'i sems ni sems</text></item>
<item><p>120a7</p><section>mdo sde</section><text>rnyog pa can yin no/ /lta ba'i stobs dang ldan pa'i stobs lnga'i sems ni sems rnyog pa can yin no/ /chos su 'du shes pa la gnas pa'i byang chub kyi yan lag gi sems ni sems rnyog pa can yin no/ /'du byed yid la byed</text></item>
<item><p>120a8</p><section>mdo sde</section><text>pa la brtson pa'i lam sgom pa'i sems ni sems rnyog pa can yin no/ /sdug bsngal la yongs su rtog pa'i 'du shes kyi sems ni sems rnyog pa can yin no/ /kun 'byung ba la sgom pa'i 'du shes can gyi sems ni sems</text></item>
<item><p>120b1</p><section>mdo sde</section><text>rnyog pa can yin no/ /'gag par zad pa 'du shes pa'i sems ni sems rnyog pa can yin no/ /lam la sgom par 'du shes pa'i sems ni sems rnyog pa can yin te/ lha'i bu ji tsam du rang bzhin gyis yongs su dag pa</text></item>
<item><p>120b2</p><section>mdo sde</section><text>nyid la sgro 'dogs par byed pa de tsam du sems rnyog pa can yin no/ /lha'i bus smras pa/ 'jam dpal sems rnyog pa med pa gang dag yin/ 'jam dpal gyis smras pa/ lha'i bu gang dag sems namakha' dang mnyam pa dag</text></item>
<item><p>120b3</p><section>mdo sde</section><text>go/ /lha'i bus smras pa/ 'jam dpal namakha' la sems cung zad kyang yod dam/ 'jam dpal gyis smras pa/ lha'i bu ji ltar namakha' la sems med pa bzhin du sems de yang de dang 'dra ste/ gang gi sems de 'dra ba de ni sems namakha'</text></item>
<item><p>120b4</p><section>mdo sde</section><text>dang mnyam pa yin no/ /lha'i bus smras pa/ 'jam dpal gnas de la su zhig mos par 'gyur/ 'jam dpal gyis smras pa/ lha'i bu lhag par byed pa la brtson pa rnams kyis mos par dka' ba yin no/ /lha'i bus smras pa/ 'jam dpal lhag</text></item>
<item><p>120b5</p><section>mdo sde</section><text>par byed pa zhes bya ba de ji lta bu yin/ 'jam dpal gyis smras pa/ lha'i bu gang sems namakha' dang mnyam pa nyid kyi phyir lhag par byed pa'o/ /lha'i bus smras pa/ 'jam dpal ci zhig lhag par byed pa yin/ 'jam dpal gyis smras pa/ lha'i bu rtag par</text></item>
<item><p>120b6</p><section>mdo sde</section><text>byed pa ni lhag par byed pa yin no/ /mi rtag par byed pa ni lhag par byed pa yin no/ /de bzhin du bde ba dang / sdug bsngal dang / sdug pa dang / mi sdug pa dang / bdag dang / bdag med par byed pa ni lhag par byed pa yin no/ /stong pa zhes bya ba dang / gang zag</text></item>
<item><p>120b7</p><section>mdo sde</section><text>ces bya ba de ni lhag par byed pa yin no/ /mtshan ma med pa zhes bya ba dang / smon pa med pa zhes bya ba 'di ni lhag par byed pa yin no/ /sgyu ma dang / rmi lam dang / mig yor dang / gzugs brnyan dang / brag cha dang / chu zla dang / smig rgyu dang / sprul pa'i dpe nye bar</text></item>
<item><p>120b8</p><section>mdo sde</section><text>dgod pa dag gi chos rnam par 'jog par byed/ mtshon par byed/ 'jug par byed/ ston par byed pa de ni lhag par byed pa yin no/ /de ji tsam du chos rnam par 'jog par byed pa de tsam du lhag par byed pa yin te/ kun nas nyon mongs pa la</text></item>
<item><p>121a1</p><section>mdo sde</section><text>skyon du byed pa dang / rnam par byang ba la skyon med par byed pa de ni lhag par byed pa yin no/ /'khor ba la skyon du lta bar byed pa dang / mya ngan las 'das pa la phan yon du lta bar byed pa de ni lhag par byed pa yin te/ lha'i</text></item>
<item><p>121a2</p><section>mdo sde</section><text>bu de dag ni lhag pa'i nga rgyal can rnams kyis lhag par byed pa dag yin no/ /lha'i bus smras pa/ 'jam dpal ji ltar na lhag pa'i nga rgyal med pa yin/ 'jam dpal gyis smras pa/ lha'i bu gang gis nges par 'byung ba'i</text></item>
<item><p>121a3</p><section>mdo sde</section><text>dbyings rtogs shing nyon mongs pa thams cad 'gog pa bsrubs te gnas kyang 'gog pa 'gog par yang mi byed la/ skye ba med pa bskyed par yang mi byed cing / sgra thams cad kyis skrag par yang mi byed la/ kun nas nyon mongs</text></item>
<item><p>121a4</p><section>mdo sde</section><text>pa'i rang bzhin gang yin pa de nyid rnam par byang ba'i rang bzhin yin pa de ltar shes shing chos thams cad la gnyis dang bral ba dang / blang ba med pa dang / dor ba med pa thob pa de ni lha'i bu lhag pa'i nga rgyal med pa yin no/ /'jam dpal</text></item>
<item><p>121a5</p><section>mdo sde</section><text>gzhon nur gyur pas bstan pa 'di bshad pa na lha'i bu nyi khri nyis stong chos rnams la chos kyi mig rdul med cing dri ma dang bral ba rnam par dag go/ /dge slong lnga stong ni len pa med par zag pa rnams las sems rnam par grol</text></item>
<item><p>121a6</p><section>mdo sde</section><text>lo/ /byang chub sems dpa' nyi khri nyis stong gis mi skye ba'i chos la bzod pa thob par gyur to/ /srog chags stong phrag rab tu mang po dag gis ni bla na med pa yang dag par rdzogs pa'i byang chub tu sems bskyed do/ /</text></item>
<item><p>121a7</p><section>mdo sde</section><text>dge bsnyen stong yang chos rnams la chos kyi mig rdul med cing dri ma dang bral ba rnam par dag go/ /khyim pa dang rab tu byung ba las bud med nyis stong yang chos rnams la chos kyi mig rdul med cing dri ma dang bral ba rnam par dag go/ /</text></item>
<item><p>121a8</p><section>mdo sde</section><text>de nas lha'i bu rab rtsal sems kyis nyan thos chen po de dag la 'di skad ces smras so/ /tshe dang ldan pa dag khyed cag kyang the tsom ci yod pa dag 'jam dpal gzhon nur gyur pa la dris shig /de nas gnas brtan 'od srung chen pos 'jam dpal</text></item>
<item><p>121b1</p><section>mdo sde</section><text>gzhon nur gyur pa la 'di skad ces smras so/ /'jam dpal dge slong rnam par thar pa brgyad la bsam gtan byed pa ji zhig la bsam gtan byed pa yin/ 'jam dpal gyis smras pa/ btsun pa 'od srung chen po dge slong rnam par thar pa brgyad la</text></item>
<item><p>121b2</p><section>mdo sde</section><text>bsam gtan byed pa ni rtsa ba med pa dang / mtha' med pa dang / gnas med pa la bsam gtan byed pa dang / mi 'khrug pa la bsam gtan byed pa dang / yang dag pa la bsam gtan byed pa yin no/ /'od srung chen pos smras pa/ 'jam</text></item>
<item><p>121b3</p><section>mdo sde</section><text>dpal ci las bsam te de skad smra/ 'jam dpal gyis smras pa/ btsun pa 'od srung chen po rtsa ba ni rang gi lus yin/ mtha' ni ngar 'dzin pa yin/ gnas ni khams gsum pa yin/ 'khrugs pa ni nyon mongs pa rnams yin/</text></item>
<item><p>121b4</p><section>mdo sde</section><text>mi mnyam pa ni gnyis yin te/ de la des lus ni rtsa ba med par shes/ ngar 'dzin pa ni mtha' med par shes/ khams gsum ni gnas med par shes/ nyon mongs pa rnams ni mi 'khrug par shes/ bsam gtan rnams ni</text></item>
<item><p>121b5</p><section>mdo sde</section><text>gnyis su med par shes pas na/ btsun pa 'od srung chen po kho bos de las bsam nas dge slong rnam par thar pa brgyad la bsam gtan byed pa ni rtsa ba med pa dang / mtha' med pa dang / gnas med pa la bsam gtan byed pa dang / mi 'khrug</text></item>
<item><p>121b6</p><section>mdo sde</section><text>pa la bsam gtan byed pa dang / yang dag pa la bsam gtan byed pa yin no zhes smras so/ /sha ri'i bus smras pa/ 'jam dpal ji ltar na byang chub sems dpa' chags pa med pa'i shes rab dang ldan pa yin/ 'jam dpal gyis smras pa/</text></item>
<item><p>121b7</p><section>mdo sde</section><text>btsun pa sha ri'i bu byang chub sems dpa' chags pa thams cad la spyod par byed kyang chags pa thams cad kyis gos par mi 'gyur zhing / nyon mongs pa thams cad la mngon sum du byed kyang sems can yongs su smin par bya ba'i phyir nyon mongs pa de</text></item>
<item><p>121b8</p><section>mdo sde</section><text>dag gi rang bzhin gang yin pa'i nyon mongs pa de dag kyang spong bar mi byed na/ de tsam gyis na byang chub sems dpa' chags pa med pa'i shes rab dang ldan pa yin no/ /maud gal gyi bu chen pos smras pa/ 'jam dpal ji ltar na byang chub sems dpa'</text></item>
<item><p>122a1</p><section>mdo sde</section><text>rdzu 'phrul che ba yin/ 'jam dpal gyis smras pa/ btsun pa maud gal gyi bu chen po byang chub sems dpa' gang 'dus byas kyang ma thob/ 'dus ma byas kyang ma thob la slob pa dang mi slob pa rnams kyang 'dul bar byed na de tsam gyis na byang</text></item>
<item><p>122a2</p><section>mdo sde</section><text>chub sems dpa' rdzu 'phrul che ba yin no/ /rab 'byor gyis smras pa/ 'jam dpal ji ltar na byang chub sems dpa' nyon mongs pa med par gnas pa yin/ 'jam dpal gyis smras pa/ btsun pa rab 'byor gang gi tshe byang chub sems dpa'</text></item>
<item><p>122a3</p><section>mdo sde</section><text>chos thams cad sgrib pa med par shes par byed la/ pha rol dang tshu rol dang bral bar byed cing / byang chub kyi sgrib pa yang mi spong la ting nge 'dzin las kyang mi ldang zhing bya ba thams cad ston par byed na/ de tsam gyis na byang chub sems dpa' nyon</text></item>
<item><p>122a4</p><section>mdo sde</section><text>mongs pa med par gnas pa yin no/ /byams ma'i bu gang pos smras pa/ 'jam dpal ji ltar na byang chub sems dpa' chos smra ba yin/ 'jam dpal gyis smras pa/ btsun pa gang po gang gi tshe byang chub sems dpa' dbang po thams cad kyis spobs</text></item>
<item><p>122a5</p><section>mdo sde</section><text>par byed cing 'du byed thams cad mi rtag go zhes 'bras bu yod par chos ston par byed la/ bskal pa stong phrag rnams su don dang / tshig dang / yi ge ston pa rnams kyis rgyas par ston par byed kyang mthar thug par mi 'gyur na de tsam gyis na byang chub sems</text></item>
<item><p>122a6</p><section>mdo sde</section><text>dpa' chos ston pa yin no/ /nam grus smras pa/ 'jam dpal ji ltar na byang chub sems dpa' bsam gtan pa yin/ 'jam dpal gyis smras pa/ btsun pa nam gru gang gi tshe byang chub sems dpa' chos thams cad rang bzhin gyis mnyam par bzhag pa</text></item>
<item><p>122a7</p><section>mdo sde</section><text>nyid yin par yang shes par byed la sems rnam par g.yengs pa rnams la snying rje chen po bskyed de/ phyi ma'i mtha'i mur thug pa'i bar du spyod par byed cing bsam gtan la gnas pa las g.yo bar mi 'gyur na de tsam gyis na byang chub sems dpa' bsam gtan</text></item>
<item><p>122a8</p><section>mdo sde</section><text>pa yin no/ /nye bar 'khor gyis smras pa/ 'jam dpal ji ltar na byang chub sems dpa' 'dul ba 'dzin pa yin/ 'jam dpal gyis smras pa/ btsun pa nye bar 'khor gang gi tshe byang chub sems dpa' chos rnams gtan dul ba nyid du yang shes par byed</text></item>
<item><p>122b1</p><section>mdo sde</section><text>cing ltung ba dang nyon mongs pa dang bral la/ ltung ba dang nyon mongs pa gdul ba'i phyir chos ston par byed cing / de ltar nyon mongs pa rnams rtogs par yang byed la byang chub kyang tshol bar byed na de tsam gyis na byang chub sems dpa' 'dul ba 'dzin pa yin no/ /</text></item>
<item><p>122b2</p><section>mdo sde</section><text>ma 'gag pas smras pa/ 'jam dpal ji ltar na byang chub sems dpa' lha'i mig dang ldan pa yin/ 'jam dpal gyis smras pa/ btsun pa ma 'gag pa gang gi tshe byang chub sems dpa' phyogs bcu'i gzugs snang ba thams cad kyang mthong bar byed</text></item>
<item><p>122b3</p><section>mdo sde</section><text>la/ gzugs dben par mthong bas chos thams cad dben par mthong ba ste/ rtogs par byed na de tsam gyis na byang chub sems dpa' lha'i mig dang ldan pa yin no/ /ba ku las smras pa/ 'jam dpal ji ltar na byang chub sems dpa' dbang po</text></item>
<item><p>122b4</p><section>mdo sde</section><text>bsrung ba yin/ 'jam dpal gyis smras pa/ gang gi tshe byang chub sems dpa' yul thams cad sangs rgyas kyi yul yin par lta zhing sangs rgyas kyi yul yang med par lta na de tsam gyis na byang chub sems dpa' dbang po bsrung ba yin na/ /sor mo'i</text></item>
<item><p>122b5</p><section>mdo sde</section><text>phreng bas smras pa/ 'jam dpal ji ltar na byang chub sems dpa' dbang po rno ba yin/ 'jam dpal gyis smras pa/ gang gi tshe byang chub sems dpa' byang chub rang bzhin gyis ma skyes pa'i phyir mtsham med pa dang mnyam par lta bar byed na de tsam</text></item>
<item><p>122b6</p><section>mdo sde</section><text>gyis na byang chub sems dpa' dbang po rno ba yin no/ /ka t+ya'i bu chen pos smras pa/ 'jam dpal ji ltar na byang chub sems dpa' mdo sde rnam par 'byed pa la mkhas pa yin/ 'jam dpal gyis smras pa/ btsun pa ka t+ya'i bu chen po gang</text></item>
<item><p>122b7</p><section>mdo sde</section><text>gi tshe byang chub sems dpa' so so yang dag par rig pa mi zad pa bzhi thob cing / tshig gcig gis kyang bskal pa 'bum gyi bar du rgya cher rnam par 'byed cing ston la/ ci nas kyang kun nas nyon mongs pa spong bar mi byed pa dang / rnam par byang ba len</text></item>
<item><p>122b8</p><section>mdo sde</section><text>par mi byed pa de ltar ston par byed pa dang / chos nyid gnas pa las kyang mi g.yo la gnas thams cad la yang mi rten pa de ltar ston par byed na de tsam gyis na byang chub sems dpa' mdo sde rnam par 'byed pa la mkhas pa yin no/ /gsus po che chen pos smras</text></item>
<item><p>123a1</p><section>mdo sde</section><text>pa/ 'jam dpal ji ltar na byang chub sems dpa' so so yang dag rig pa thob pa yin/ 'jam dpal gyis smras pa/ gang gi tshe byang chub sems dpa' brjod du med pa'i don gyis don so so yang dag par rig pa ston pa dang / chos kyi dbyings gnas pa</text></item>
<item><p>123a2</p><section>mdo sde</section><text>nyid kyis chos so so yang dag par rig pa ston pa dang / ming dang mtshan ma med pa nyid kyis nges pa'i tshig so so yang dag par rig pa ston pa dang / brag cha dang mnyam pa nyid kyis spobs pa so so yang dag par rig pa ston par byed na de tsam gyis na byang chub sems</text></item>
<item><p>123a3</p><section>mdo sde</section><text>dpa' so so yang dag par rig pa thob pa yin no/ /sgra gcan zin gyis smras pa/ 'jam dpal ji ltar na byang chub sems dpa' tshul khrims dang ldan pa yin/ 'jam dpal gyis smras pa/ btsun pa sgra gcan zin gang gi tshe byang chub sems dpa' tshul</text></item>
<item><p>123a4</p><section>mdo sde</section><text>khrims dang brtul zhugs yang dag par blangs shing sems can yongasu smin par bya ba'i phyir tshul khrims 'chal pa'i 'gro ba gang yin par 'gro bar byed na de tsam gyis na byang chub sems dpa' tshul khrims dang ldan pa yin no/ /kun dga' bos smras pa/ 'jam</text></item>
<item><p>123a5</p><section>mdo sde</section><text>dpal ji ltar na byang chub sems dpa' mang du thos pa yin/ 'jam dpal gyis smras pa/ btsun pa kun dga' bo gang gi tshe byang chub sems dpa' sangs rgyas thams cad kyis gsungs par nyan par byed cing thos pa thams cad kyi don kyang rtogs par byed</text></item>
<item><p>123a6</p><section>mdo sde</section><text>la/ ji ltar thos pa yang 'dzin par byed cing / ji ltar gzung ba bzhin ston par yang byed na de tsam gyis na byang chub sems dpa' mang du thos pa yin no/ /de nas lha'i bu rab rtsal sems kyis nyan thos chen po de dag la 'di skad smras so/ /tshe dang ldan</text></item>
<item><p>123a7</p><section>mdo sde</section><text>pa dag khyed cag 'jam dpal gzhon nur gyur pas 'di skad bstan pa de lta bu'i chos 'ga' dang ldan nam/ de dag gis smras pa/ lha'i bu bdag cag la ni chos de dag las 'ga' tsam yang med do/ /lha'i bus smras pa/ tshe dang ldan pa dag de lta na</text></item>
<item><p>123a8</p><section>mdo sde</section><text>khyed cag nyan thos chen po mchog tu gyur pa ma yin par mi 'gyur ram/ sha ri'i bus smras pa/ lha'i bu 'di lta ste dper na/ gnag rjes las brten na rdzing bu mchog yin pa de bzhin du nyan thos gzhan dag las brten na kho bo cag kyang mchog yin</text></item>
<item><p>123b1</p><section>mdo sde</section><text>no/ /'di lta ste dper na/ rgya mtsho chen po las brten na 'og gi chu'i phung po mchog yin pa de bzhin du nyan thos dang / rang sangs rgyas thams cad las brten na byang chub sems dpa' mchog yin no/ /lha'i bus smras pa/ btsun pa sha ri'i bus</text></item>
<item><p>123b2</p><section>mdo sde</section><text>de ni nyan thos mngon pa'i nga rgyal med pa rnams kyis bstan pa yin te/ legs so legs so/ /'jam dpal gyis smras pa/ lha'i bu de de bzhin te/ nyan thos ni lhag pa'i nga rgyal med pa yin no/ /byang chub sems dpa' ni lhag pa'i</text></item>
<item><p>123b3</p><section>mdo sde</section><text>nga rgyal can yin no/ /lha'i bus smras pa/ 'jam dpal ji las bsam te de skad smra/ 'jam dpal gyis smras pa/ lha'i bu 'di ltar nyan thos rnams ni sangs rgyas la brten nas nga rgyal spangs pa yin gyi/ byang chub sems dpa'</text></item>
<item><p>123b4</p><section>mdo sde</section><text>ni lhag pa'i nga rgyal can yin la nga rgyal des sangs rgyas kyi chos rnams yang dag par bsgrub par byed pas na de'i phyir byang chub sems dpa' ni lhag pa'i nga rgyal can yin no/ /lha'i bus smras pa/ 'jam dpal lhag pa'i nga rgyal can ni bdag la</text></item>
<item><p>123b5</p><section>mdo sde</section><text>bstod par byed cing gzhan la smod par byed pa yin na/ byang chub sems dpa' yang de lta bur mi 'gyur ram/ 'jam dpal gyis smras pa/ lha'i bu de bzhin te/ byang chub sems dpa' ni bdag la bstod par byed cing gzhan la smod par byed</text></item>
<item><p>123b6</p><section>mdo sde</section><text>pa yin no/ /lha'i bus smras pa/ 'jam dpal ci las bsam te de skad smra/ 'jam dpal gyis smras pa/ lha'i bu byang chub sems dpa' ni rnam grangs du mar theg pa chen po'i bsngags pa rjod par byed cing nyan thos kyi theg pa pa'i</text></item>
<item><p>123b7</p><section>mdo sde</section><text>bsngags pa ma yin par rjod par byed pa dang / ji ltar sems can rnams byang chub tu sems skyed par 'gyur snyam nas bdag nyid kyi yon tan gyi chos brjod par byed cing / 'di la dga' ba'i sems bskyed par ma 'gyur bar bya'o snyam nas theg</text></item>
<item><p>123b8</p><section>mdo sde</section><text>pa dman pa la rnam par sdang bar byed pa yin pas lha'i bu de ltar na byang chub sems dpa' ni theg pa chen po la stod par byed pa dang / nyan thos kyi theg pa la smod par byed pa yin no/ /lha'i bus smras pa/ 'jam dpal de ltar na byang chub</text></item>
<item><p>124a1</p><section>mdo sde</section><text>sems dpa' ltung ba dang bcas par mi 'gyur ram/ 'jam dpal gyis smras pa/ lha'i bu gang gis nor bu mching bu'i bsngags pa ma yin par brjod cing nor bu rin po che bai dur+ya'i bsngags pa brjod par gyur na de yang ltung ba dang bcas</text></item>
<item><p>124a2</p><section>mdo sde</section><text>par 'gyur ram/ lha'i bus smras pa 'jam dpal de ni mi 'gyur ro/ /'jam dpal gyis smras pa/ lha'i bu de bzhin du byang chub sems dpa'i theg pa chen po'i bsngags pa brjod par byed cing nyan thos kyi theg pa'i bsngags pa ma yin brjod</text></item>
<item><p>124a3</p><section>mdo sde</section><text>par byed pa yang ltung ba dang bcas par mi 'gyur ro/ /lha'i bu 'di lta ste dper na/ skyes bu shin tu stobs dang ldan pa gang zhig gis 'khor los sgyur ba'i rgyal po'i bsngags pa brjod cing khams kyi rgyal po la de lta ma yin na/</text></item>
<item><p>124a4</p><section>mdo sde</section><text>de smad pa'i 'os su 'gyur ba yin snyam mam/ lha'i bus smras pa/ 'jam dpal de lta ma yin no/ /'jam dpal gyis smras pa/ lha'i bu de bzhin du byang chub sems dpa' theg pa chen po la stod par byed cing nyan thos kyi theg pa la smod</text></item>
<item><p>124a5</p><section>mdo sde</section><text>par byed pa yang smad pa'i 'os su mi 'gyur ro/ /de nas bcom ldan 'das kyis 'jam dpal gzhon nur gyur pa la legs so zhes bya ba byin te/ 'jam dpal legs so legs so/ /khyod kyi tshig de ni legs par smras te/ 'jam dpal</text></item>
<item><p>124a6</p><section>mdo sde</section><text>theg pa chen po'i bsngags pa brjod pas ni theg pa thams cad kyi bsngags pa brjod par 'gyur ro/ /de ci'i phyir zhe na/ 'jam dpal theg pa thams cad ni de las nges par byung ba yin pa'i phyir ro/ /gzhan yang lha'i bu rab rtsal sems kyis</text></item>
<item><p>124a7</p><section>mdo sde</section><text>'jam dpal gzhon nur gyur pa la 'di skad ces smras so/ /'jam dpal byang chub sems dpa' gang la brten nas byang chub tu sems skyed par byed do/ /'jam dpal gyis smras pa/ lha'i bu byang chub sems dpa' ni sems can thams cad kyi</text></item>
<item><p>124a8</p><section>mdo sde</section><text>nyon mongs pa la brten nas byang chub tu sems bskyed par byed do/ /lha'i bus smras pa/ 'jam dpal ci'i phyir na byang chub sems dpa' sems can thams cad kyi nyon mongs pa la brten nas byang chub tu sems skyed par byed/ 'jam dpal gyis smras pa/</text></item>
<item><p>124b1</p><section>mdo sde</section><text>lha'i bu gal te sems can rnams kyi nyon mongs pa dag byang chub kyi theg pa ma yin du zin na ni byang chub sems dpa' yang byang chub tu sems bskyed nas go ca gyon par mi 'gyur ro/ /lha'i bus smras pa/ 'jam dpal byang chub kyi sems ci zhig la rten/</text></item>
<item><p>124b2</p><section>mdo sde</section><text>'jam dpal gyis smras pa/ lha'i bu byang chub kyi sems ni sangs rgyas kyi chos thams cad la rten to/ /de ci'i phyir zhe na/ lha'i bu sangs rgyas kyi chos thams cad ni byang chub kyi sems kyi rtsa ba la brten nas skye bar 'gyur ba'i phyir ro/ /lha'i bus</text></item>
<item><p>124b3</p><section>mdo sde</section><text>smras pa/ 'jam dpal chos thams cad ci la rten/ 'jam dpal gyis smras pa/ lha'i bu chos thams cad ni rtsa ba med pa'i gnas la rten pa yin no/ /de ci'i phyir zhe na/ lha'i bu chos thams cad ni mtha' yas pa'i phyir rtsa ba med pa dang /</text></item>
<item><p>124b4</p><section>mdo sde</section><text>mngon par skabs yod pa dang / nam mkha' la rten pa yang yin pa'i phyir ro/ /lha'i bus smras pa/ 'jam dpal sangs rgyas kyi chos rnams ji snyed yod/ 'jam dpal gyis smras pa/ lha'i bu chos thams cad ji snyed pa de snyed yod do/ /</text></item>
<item><p>124b5</p><section>mdo sde</section><text>de ci'i phyir zhe na/ de bzhin gshegs pas ni chos thams cad sangs rgyas pas na lha'i bu de'i phyir chos thams cad ji snyed pa sangs rgyas kyi chos rnams kyang de snyed do/ /lha'i bus smras pa/ 'jam dpal 'o na ci 'dod chags dang / zhe sdang dang /</text></item>
<item><p>124b6</p><section>mdo sde</section><text>gti mug rnams kyang sangs rgyas kyi chos yin nam/ 'jam dpal gyis smras pa/ lha'i bu de de bzhin te/ 'dod chags dang / zhe sdang dang / gti mug rnams kyang sangs rgyas kyi chos yin no/ /de ci'i phyir zhe na/ nyon mongs pa de dag gi rtsa ba'i</text></item>
<item><p>124b7</p><section>mdo sde</section><text>gnas rjesu rtogs pa ni sangs rgyas yin no zhes ston pa'i phyir ro/ /lha'i bus smras pa/ 'jam dpal gang gis sems can thams cad sangs rgyas su 'gyur ba'i rnam grangs yod dam/ 'jam dpal gyis smras pa/ lha'i bu rnam grangs med pas</text></item>
<item><p>124b8</p><section>mdo sde</section><text>sems can thams cad sangs rgyas su 'gyur gyis rnam grangs kyis ni ma yin no/ /de ci'i phyir zhe na/ de bzhin gshegs pas ni sems can thams cad rtogs par thugasu chud pa'i phyir ro/ /lha'i bus smras pa/ 'jam dpal ji ltar rtogs par</text></item>
<item><p>125a1</p><section>mdo sde</section><text>thugs su chud/ 'jam dpal gyis smras pa/ lha'i bu sems can med pa'i rnam pa dang stong pa nyid kyis rnam pas so/ /lha'i bus smras pa/ 'jam dpal stong pa nyid kyis ci zhig rtogs par byed/ 'jam dpal gyis smras pa/</text></item>
<item><p>125a2</p><section>mdo sde</section><text>lha'i bu gal te cung zad rjesu rtogs par byed na ni de stong pa nyid du mi 'gyur ro/ /de ci'i phyir zhe na/ lha'i bu stong pa nyid ni rnam par rtog pa med pa dang rtsol ba med pa yin pa'i phyir ro/ /lha'i bus smras pa/ 'jam dpal de bzhin gshegs pas stong pa</text></item>
<item><p>125a3</p><section>mdo sde</section><text>nyid rjesu rtogs pa ni byang chub yin no zhes ma gsungs sam/ 'jam dpal gyis smras pa/ lha'i bu stong pa nyid gang yin pa de nyid byang chub yin pas na bcom ldan 'das kyis kyang stong pa nyid rjesu rtogs pa kho na byang chub yin no zhes gsungs so/</text></item>
<item><p>125a4</p><section>mdo sde</section><text>lha'i bus smras pa/ 'jam dpal stong pa nyid la gnas pa ji zhig la gnas pa yin/ 'jam dpal gyis smras pa/ lha'i bu stong pa nyid la gnas pa ni 'dod pa dang / gzugs dang gzugs med pa la gnas pa ma yin/ phung po dang / khams</text></item>
<item><p>125a5</p><section>mdo sde</section><text>dang / skye mched la gnas pa ma yin/ lus dang sems la gnas pa ma yin no/ /de ci'i phyir zhe na/ lha'i bu de gnas pa gang gis gnas par 'gyur ba'i gnas pa de yang stong pas na stong pa nyid ni stong pa nyid la mi gnas pa'i phyir ro/ /lha'i bus</text></item>
<item><p>125a6</p><section>mdo sde</section><text>smras pa/ 'jam dpal de bzhin gshegs pa don dam pa stong pa nyid kyi gnas pas gnas par mi mdzad dam/ 'jam dpal gyis smras pa/ lha'i bu de bzhin gshegs pa nyid stong pa nyid yin la/ stong pa nyid gang yin pa de ni gnyis su med pa yin</text></item>
<item><p>125a7</p><section>mdo sde</section><text>pas na de bzhin gshegs pa ni gnyis su med pa'i gnas pas gnas par mdzad do/ /lha'i bus smras pa/ 'jam dpal gnyis su med pa'i gnas pas gnas pa yin/ 'jam dpal gyis smras pa/ lha'i bu gnyis su med pa'i gnas pa ni</text></item>
<item><p>125a8</p><section>mdo sde</section><text>gnyis su med pa nyid yin gyi/ de la gnas pa gzhan med de/ de'i gnas pa gnyis su med pa las gzhan med pa de nyid kyang gnyis su med pa nyid yin no/ /lha'i bus smras pa/ 'jam dpal gnyis shes bya ba ni gang / gnyis su med pa zhes</text></item>
<item><p>125b1</p><section>mdo sde</section><text>bya ba ni gang / 'jam dpal gyis smras pa/ lha'i bu 'dod chags dang / 'dod chags dang bral bar byed pa de ni gnyis so/ /'dod chags kyi rang bzhin ni gnyis su med pa'o/ /zhe sdang dang zhe sdang med par byed pa de ni gnyis so/ /zhe sdang gi</text></item>
<item><p>125b2</p><section>mdo sde</section><text>rang bzhin ni gnyis su med pa'o/ /gti mug dang gti mug med par byed pa de ni gnyis so/ /gti mug gi rang bzhin ni gnyis su med pa'o/ /nyon mongs pa dang nyon mongs pa med par byed pa de ni gnyis so/ /nyon mongs pa'i rang bzhin ni gnyis</text></item>
<item><p>125b3</p><section>mdo sde</section><text>su med pa'o/ /bdag dang bdag med par byed pa de ni gnyis so/ /bdag gi rang bzhin ni gnyis su med pa'o/ /lha'i bus smras pa/ 'jam dpal bdag gi rang bzhin gang yin/ 'jam dpal gyis smras pa/ lha'i bu bdag gi rang bzhin</text></item>
<item><p>125b4</p><section>mdo sde</section><text>ni gzod ma nas dag pa'i phyir bdag med pa nyid yin no/ /bdag gi rang bzhin ni gzod ma nas dag pa'i phyir gzod ma nas dben pa nyid dang / gzod ma nas ma skyes pa nyid dang / gzod ma nas ma byung ba nyid yin no/ /lha'i bus smras pa/</text></item>
<item><p>125b5</p><section>mdo sde</section><text>'jam dpal ci'i phyir rang bzhin zhes bya/ 'jam dpal gyis smras pa/ lha'i bu de ni 'gyur ba med pas de'i phyir rang bzhin zhes bya'o/ /de ni gzod ma nyid nas gsal zhing nyon mongs pa can ma yin pas de'i phyir rang bzhin zhes bya'o/ /de ni/</text></item>
<item><p>125b6</p><section>mdo sde</section><text>nam mkha' dang mnyam pa nyid kyis mnyam zhing tshad med pas de'i phyir rang bzhin zhes bya'o/ /de ni spros pa dang bral ba dang / de ni rgyu ba dang bral ba dang / de ni 'od gsal bas de'i phyir rang bzhin zhes bya'o/ /de ni blang ba med pa dang dor ba med pas de'i phyir rang bzhin zhes</text></item>
<item><p>125b7</p><section>mdo sde</section><text>bya'o/ /lha'i bus smras pa/ 'jam dpal rang bzhin mi shes pa dag gang yin/ 'jam dpal gyis smras pa/ lha'i bu gang dag chos rnams kyi rang bzhin mi shes pa dag go/ /lha'i bus smras pa/ 'jam dpal rang bzhin shes pa</text></item>
<item><p>125b8</p><section>mdo sde</section><text>dag gang yin/ 'jam dpal gyis smras pa/ lha'i bu gang dag de dag gi rang bzhin shes pa dag go/ /lha'i bus smras pa/ 'jam dpal dad pa dang ldan pa'i mtshan nyid gang yin/ 'jam dpal gyis smras pa/ lha'i bu dad pa dang ldan pa'i</text></item>
<item><p>126a1</p><section>mdo sde</section><text>mtshan nyid ni chags pa thams cad las yang dag par 'das pa yin no/ /lha'i bus smras pa/ 'jam dpal dge slong dad pa dang mi ldan pa ji ltar dad pas byin pa la dad par byed/ 'jam dpal gyis smras pa/ lha'i bu dad pa dang mi ldan pa</text></item>
<item><p>126a2</p><section>mdo sde</section><text>zhes bya ba ni gang mngon sum du gyur pa'i chos thams cad la gzhan gyi dring mi 'jog cing gzhan gyi dad pas yang dang yang du mi 'gro ba yin pas de'i phyir dad pa dang mi ldan pa zhes bya ste/ de ni dad pas byin pa spyod par mi byed do/ /de ci'i phyir zhe na/</text></item>
<item><p>126a3</p><section>mdo sde</section><text>gzod ma nas dag pa'i phyir ro/ /lha'i bus smras pa/ 'jam dpal dge slong gang dge 'dun dang lhan cig mi gnas pa de la ji skad ces bya/ 'jam dpal gyis smras pa/ lha'i bu dge slong gang dge 'dun dang lhan cig mi gnas pa de ni des</text></item>
<item><p>126a4</p><section>mdo sde</section><text>ma 'jig rten gyi sbyin gnas su 'gyur ro/ /de ci'i phyir zhe na/ lha'i bu dge 'dun ni 'dus ma byas pa yin la/ byang chub sems dpa' ni 'dus ma byas dang lhan cig mi gnas pas de'i phyir de ni 'jig rten gyi sbyin gnas su 'gyur ba yin</text></item>
<item><p>126a5</p><section>mdo sde</section><text>pa'i phyir ro/ /lha'i bus smras pa/ 'jam dpal gal te byang chub sems dpa' 'dus ma byas dang lhan cig gnas par gyur na nyes pa cir 'gyur/ 'jam dpal gyis smras pa/ lha'i bu 'dus ma byas thob nas sems can rnams skyob</text></item>
<item><p>126a6</p><section>mdo sde</section><text>par mi byed cing nyan thos su 'gyur bas de'i nyes pa ni der 'gyur ro/ /lha'i bus smras pa/ 'jam dpal 'dus byas ni so so skye bo'i sa yin la/ 'dus ma byas ni 'phags pa rnams kyi sa yin na/ 'o na ji ltar byang chub sems dpa' 'phags pa'i</text></item>
<item><p>126a7</p><section>mdo sde</section><text>sa spangs shing so so skye bo'i sa la gnas pa 'jig rten gyi sbyin gnas su 'gyur/ 'jam dpal gyis smras pa/ lha'i bu byang chub sems dpa' 'dus byas la yang mi gnas/ 'dus ma byas la yang mi gnas pas de'i phyir de ni 'jig rten gyi</text></item>
<item><p>126a8</p><section>mdo sde</section><text>sbyin gnas su 'gyur ro/ /de ci'i phyir zhe na/ lha'i bu byang chub sems dpa' ni 'du byed las yid bskyod pa dang / 'dus ma byas la mi gnas pa yin pas 'dus byas kyi skyon dang bral ba dang / 'dus ma byas shes pa rtogs pa yin te/</text></item>
<item><p>126b1</p><section>mdo sde</section><text>de 'dus byas kyi skyon dang bral bas ni 'dus byas la mi gnas la 'dus ma byas shes pa rtogs pas ni 'dus ma byas su mi ltung ba'i phyir ro/ /lha'i bu 'di lta ste dper na/ tshan po che chen pos steng gi bar snang la mda' 'phangs par gyur la/</text></item>
<item><p>126b2</p><section>mdo sde</section><text>de nas mda' de namakha' la mi gnas par 'dug cing sa la yang mi ltung na/ lha'i bu de la dka' ba cung zad yod dam/ lha'i bus smras pa/ 'jam dpal dka'o/ /'jam dpal gyis smras pa/ lha'i bu de bas kyang byang chub sems dpa'</text></item>
<item><p>126b3</p><section>mdo sde</section><text>sems dpa' chen po gang dag 'dus byas kyang mi spong zhing 'dus ma byas kyang thob par byed la/ 'dus ma byas su yang mi ltung zhing 'dus byas thob pa rnams kyang yongs su smin par byed pa ni ches dka' ba yin no/ /lha'i bus smras pa/ 'jam</text></item>
<item><p>126b4</p><section>mdo sde</section><text>dpal byang chub sems dpa'i 'jig pa 'dus byas sam/ 'on te 'dus ma byas sam/ gang las 'byung bar 'gyur/ 'jam dpal gyiso smras pa/ lha'i bu byang chub sems dpa'i 'jig pa ni 'dus byas las kyang 'byung bar 'gyur/</text></item>
<item><p>126b5</p><section>mdo sde</section><text>'dus ma byas las kyang 'byung bar 'gyur ro/ /de ci'i phyir zhe na/ lha'i bu 'dus byas las ni nyon mongs pa'i 'jig pa 'byung la/ 'dus ma byas las ni nyon mongs pa med pa'i 'jig pa 'byung ba'i phyir ro/ /lha'i bus smras pa/</text></item>
<item><p>126b6</p><section>mdo sde</section><text>'jam dpal nyon mongs pa med pas 'jig pa ci yod/ 'jam dpal gyis smras pa/ lha'i bu khams gsum na ni nyon mongs pa'i 'jig pa yod la/ byang chub sems dpa' gang khams gsum du nyon mongs par mi byed na/ de ni nyan thos</text></item>
<item><p>126b7</p><section>mdo sde</section><text>su 'gyur ro/ /lha'i bus smras pa/ 'jam dpal ji ltar na byang chub sems dpa' 'jigs pa med pa yin/ 'jam dpal gyis smras pa/ lha'i bu byang chub sems dpa' gang shes rab kyi shes pas 'dus byas la spyod par byed cing / thabs</text></item>
<item><p>126b8</p><section>mdo sde</section><text>kyi shes pas 'dus ma byas su mi ltung ba de lta na lha'i bu byang chub sems dpa' 'jigs pa med pa yin no/ /lha'i bu gzhan yang gang gi tshe byang chub sems dpa' sems can la lta bas 'dus byas spong bar mi byed cing / sangs rgyas kyi chos la</text></item>
<item><p>127a1</p><section>mdo sde</section><text>lta bas 'dus ma byas su mi ltung ba de lta na lha'i bu byang chub sems dpa' 'jig pa med pa yin no/ /lha'i bu gzhan yang gang gi tshe byang chub sems dpa' bsod nams kyi tshogs nye bar bsags pa'i phyir 'dus byas la sbyor bar</text></item>
<item><p>127a2</p><section>mdo sde</section><text>byed cing / sangs rgyas kyi ye shes kyi tshogs nye bar bsags pa'i phyir 'dus ma byas su mi ltung ba de lta na byang chub sems dpa' 'jig pa med pa yin no/ /lha'i bu gzhan yang gang gi tshe byang chub sems dpa' 'dus ma byas la</text></item>
<item><p>127a3</p><section>mdo sde</section><text>gnas te bsam gtan rnams skyed par byed cing / thabs la gnas te bsam gtan rnams las ldog par byed pa de lta na byang chub sems dpa' 'jig pa med pa yin no/ /lha'i bu gzhan yang gang gi tshe byang chub sems dpa' byang chub kyi</text></item>
<item><p>127a4</p><section>mdo sde</section><text>sems la gnas te dge ba'i rtsa ba nye bar sogs par byed cing / snying rje chen po la gnas te sems can rnams yongs su smin par byed pa de lta na byang chub sems dpa' 'jig pa med pa yin no/ /lha'i bu gzhan yang gang gi tshe byang chub</text></item>
<item><p>127a5</p><section>mdo sde</section><text>sems dpa' dben pa la gnas te bdud kyi las rnams rtogs par byed cing / thabs la gnas te bdud kyi las rnams spong bar byed pa de lta na byang chub sems dpa' 'jig pa med pa yin no/ /lha'i bu gzhan yang gang gi tshe byang chub sems</text></item>
<item><p>127a6</p><section>mdo sde</section><text>dpa' byams pa chen po la gnas te chos ston par byed cing / snying rje chen po la gnas te zang zing gi sbyin pa sbyin par byed pa de lta na byang chub sems dpa' 'jig pa med pa yin no/ /lha'i bu gzhan yang gang gi tshe byang chub sems dpa' 'khor</text></item>
<item><p>127a7</p><section>mdo sde</section><text>ba la gnas te mya ngan las 'das pa yongs su spyad pa'i las byed cing / mya ngan las 'das pa la gnas te 'khor ba yongasu spyad pa'i las byed pa de tsam gyis na byang chub sems dpa' 'jig pa med pa yin no/ /lha'i bu gzhan yang gang gi tshe byang</text></item>
<item><p>127a8</p><section>mdo sde</section><text>chub sems dpa' skye ba med pas skye bar byed cing 'pho ba med pas 'byung bar byed pa dang / chos la lta bas snang bar byed cing phung po dang / khams dang / skye mched kyis rab tu phye ba ma yin pa dang / thams cad dang rjesu 'brel zhing zhi ba dang nye bar</text></item>
<item><p>127b1</p><section>mdo sde</section><text>zhi bar gyur pa dang / 'bar bar byed cing 'bar bas tshig par mi byed pa dang / nyon mongs pa thams cad la yongs su sbyong bar byed cing nyon mongs pa'i skyon rnams kyis mi gos pa dang / slob pa dang mi slob pa rnams 'dul bar byed cing nyan thos kyi</text></item>
<item><p>127b2</p><section>mdo sde</section><text>rnam par grol ba la reg par mi byed pa dang / sems can rnams kyi bsam pa la 'jug cing chos kyi bsam pa spong bar mi byed pa dang / bdud kyi lcag kyu shes par byed cing chos kyi lcag kyu spong bar mi byed pa dang / shes pas 'jug par byed cing /</text></item>
<item><p>127b3</p><section>mdo sde</section><text>thabs kyis ldog par byed pa dang / 'phags pa'i rnam pa ston par byed cing 'phags pa ma yin pa yongasu smin par bya ba la spro bar byed pa dang / sangs rgyas mthong ba la mngon par dga' bar byed cing chos mthong ba la kun tu 'dod par byed pa de tsam gyis na</text></item>
<item><p>127b4</p><section>mdo sde</section><text>byang chub sems dpa' 'jig pa med pa yin no/ /'jam dpal gzhon nur gyur pas bstan pa 'di bshad pa na lha'i bu lnga khri chos rnams la chos kyi mig rdul med cing dri ma dang bral ba rnam par dag go/ /lha'i bu nyi khri lnga stong ni len pa med par zag pa</text></item>
<item><p>127b5</p><section>mdo sde</section><text>rnams las sems rnam par grol lo/ /byang chub sems dpa' sngon dge ba'i rtsa ba bskyed pa lnga khri ni mi skye ba'i chos la bzod pa rab tu thob par gyur to/ /byang chub sems dpa' nyi khri ni spobs pa thogs pa med pa skyes so/ /lha dang mi rnams kyi</text></item>
<item><p>127b6</p><section>mdo sde</section><text>skye dgu las srog chags stong phrag rab tu mang po dag gis ni byang chub tu sems bskyed nas/ de bzhin gshegs pa dang 'jam dpal gzhon nur gyur pa la lha'i mchod pa dag byas so/ /gzhan yang lha'i bu rab rtsal sems kyis 'jam dpal gzhon nur</text></item>
<item><p>127b7</p><section>mdo sde</section><text>gyur pa la 'di skad ces smras so/ /'jam dpal ji ltar na byang chub sems dpa' lam la gnas pa yin/ 'jam dpal gyis smras pa/ lha'i bu gang gi tshe byang chub sems dpa' 'dod chags spang ba'i phyir yang chos ston par byed la 'dod chags dang</text></item>
<item><p>127b8</p><section>mdo sde</section><text>bral ba mngon du yang mi byed pa dang / zhe sdang spang ba'i phyir yang chos ston par byed la zhe sdang spong ba mngon du mi byed pa dang / gti mug spang ba'i phyir yang chos ston par byed la gti mug spong ba mngon du yang mi byed pa dang / nyon mongs pa spang ba'i phyir chos</text></item>
<item><p>128a1</p><section>mdo sde</section><text>ston par yang byed la nyon mongs pa spong ba mngon du yang mi byed pa tsam gyis na lha'i bu byang chub sems dpa' lam la gnas pa yin no/ /lha'i bu gzhan yang gang gi tshe byang chub sems dpa' sems can rnams la stong pa nyid ston par yang byed la/</text></item>
<item><p>128a2</p><section>mdo sde</section><text>stong pa nyid mngon du yang mi byed pa dang / sems can rnams la mtshan ma med pa ston par yang byed la mtshan ma med pa mngon du yang mi byed pa dang / sems can rnams la smon pa med pa ston par yang byed la smon pa med pa mngon du yang mi byed pa dang /</text></item>
<item><p>128a3</p><section>mdo sde</section><text>de bzhin du sems can rnams la mngon par 'du byed pa med pa dang / skye ba med pa dang / 'byung ba med pa dang / dngos po med pa dang / 'dod chags dang bral ba dang mi ldan pa dang / 'gog pa'i chos ston par yang byed la 'gog pa mngon du yang mi byed pa de</text></item>
<item><p>128a4</p><section>mdo sde</section><text>tsam gyis na byang chub sems dpa' lam la gnas pa yin no/ /lha'i bu gzhan yang gang gi tshe byang chub sems dpa' yongs su mi gtong bas sbyin pa'i pha rol tu phyin pa sgrub par byed pa dang / tshul khrims las yang dag par 'da' bas tshul khrims kyi</text></item>
<item><p>128a5</p><section>mdo sde</section><text>pha rol tu phyin pa sgrub par byed pa dang / gnod sems kyis bzod pa'i pha rol tu phyin pa sgrub par byed pa dang / le los brtson 'grus kyi pha rol tu phyin pa sgrub par byed pa dang / brjed nges pas bsam gtan gyi pha rol tu phyin pa sgrub par byed pa dang /</text></item>
<item><p>128a6</p><section>mdo sde</section><text>bems po dang / lug ltar lkug pas shes rab kyi pha rol tu phyin pa sgrub par byed pa de tsam gyis na/ byang chub sems dpa' lam la gnas pa yin no/ /lha'i bus smras pa/ 'jam dpal ji las bsam te de skad smra/ 'jam dpal gyis smras</text></item>
<item><p>128a7</p><section>mdo sde</section><text>pa/ lha'i bu bzhi po 'di dag ni byang chub sems dpa' rnams kyis yongs su mi gtong ba yin te/ bzhi gang zhe na/ sems can yongs su mi gtong ba dang / chos yongs su mi gtong ba dang / byang chub kyi sems yongs su mi gtong ba dang /</text></item>
<item><p>128a8</p><section>mdo sde</section><text>dge ba'i chos thams cad yongs su mi gtong ba ste/ byang chub sems dpa' ni chos bzhi po de dag yongs su mi gtong bas sbyin pa'i pha rol tu phyin pa sgrub par byed do/ /lha'i bu tshul khrims las yang dag par 'da' ba zhes bya ba de ni de'i rang bzhin</text></item>
<item><p>128b1</p><section>mdo sde</section><text>ma yin pa'i tshig bla dgas te/ tshul khrims las yang dag par 'da' bas ting nge 'dzin dang / ting nge 'dzin las yang dag par 'da' bas shes rab dang / shes rab las yang dag par 'da' bas rnam par grol ba shes pa sgrub par byed de/</text></item>
<item><p>128b2</p><section>mdo sde</section><text>lha'i bu khyod kyis rnam grangs des gang tshul khrims las yang dag par 'da' ba de tshul khrims kyi pha rol tu phyin pa bsgrub par byed pa yin par rig par bya'o/ /lha'i bu byang chub sems dpa' gang gnod sems la zhugs pa ni nyan thos kyi theg pa las</text></item>
<item><p>128b3</p><section>mdo sde</section><text>log par zhugs pa dang / rang sangs rgyas kyi theg pa las log par zhugs pa yin pas de ni theg pa chen po la legs par zhugs pa yin te/ gang theg pa chen po la legs par zhugs pa de ni bzod pa'i pha rol tu phyin pa sgrub par byed pa yin na/</text></item>
<item><p>128b4</p><section>mdo sde</section><text>lha'i bu gang gi tshe byang chub sems dpa' lus kyi rtul bar mi byed cing ngag dang sems kyis rtul bar mi byed pa de ni le lo can yin la/ gang de ltar chos la mngon par brtson pa de ni brtson 'grus kyi pha rol tu phyin pa sgrub par byed pa yin no/ /lha'i</text></item>
<item><p>128b5</p><section>mdo sde</section><text>bu gzhan yang byang chub sems dpa' ni rmi lam na yang sa gnyis po dag la dga' ba'i sems skyed par mi byed pas de ni brjed nges pa yin la/ gang nyan thos dang rang sangs rgyas kyi theg pa la brjed ngas pa de ni theg pa chen po la mnyam par bzhag</text></item>
<item><p>128b6</p><section>mdo sde</section><text>pa yin pas de ni bsam gtan gyi pha rol tu phyin pa sgrub par byed pa yin no/ /lha'i bu chos thams cad ni bems po ste/ rtswa dang / shing dang / brtsig pa dang / lam dang / mig yor dang / lug ltar lkug pa dang / 'dra bar rang bzhin</text></item>
<item><p>128b7</p><section>mdo sde</section><text>gyis nus pa med pa yin pas/ gang gi tshe byang chub sems dpa' shes rab dang ye shes kyis de ltar chos thams cad bems po dang / lug ltar lkug pa lta bus byang chub sgrub par byed pa de ni shes rab kyi pha rol tu phyin pa sgrub par byed</text></item>
<item><p>128b8</p><section>mdo sde</section><text>pa yin te/ de ltar zhugs pa'i byang chub sems dpa' ni lam sgrub par byed pa yin no/ /lha'i bu gzhan yang gang gi tshe byang chub sems dpa' 'khor ba'i lam yang mi spong la/ mya ngan las 'das pa'i lam yang tshol bar byed pa dang /</text></item>
<item><p>129a1</p><section>mdo sde</section><text>lam gyi las kyi rgyun yang mi gcod cing lam gyi bya ba yang sgrub par byed pa dang / lam ngan par zhugs pa'i sems can rnams kyang lam la 'god par byed pa de lta na byang chub sems dpa' lam la gnas pa yin no/ /lha'i bu</text></item>
<item><p>129a2</p><section>mdo sde</section><text>gzhan yang gang gi tshe byang chub sems dpa' sems can thams cad dang chos thams cad btsal yang mi rnyed pa dang / byang chub kyi lam spong bar mi byed pa dang / 'bras bu yod pa bsam gtan byed pa de lta na byang chub sems dpa'</text></item>
<item><p>129a3</p><section>mdo sde</section><text>byang chub kyi lam thob pa yin no/ /lha'i bu gzhan yang gang gi tshe byang chub sems dpa' nyan thos kyi lam yang rab tu shes la nyan thos kyi lam gyis nges par 'byung bar yang mi byed pa dang / rang sangs rgyas kyi lam yang rab tu shes la rang</text></item>
<item><p>129a4</p><section>mdo sde</section><text>sangs rgyas kyi lam gyis nges par 'byung bar mi byed pa dang / byang chub sems dpa'i lam yang thob par byed la lam des kyang dbang po yongs su ma rdzogs par nges par 'byung bar mi byed pa de lta na byang chub sems dpa' lam la gnas</text></item>
<item><p>129a5</p><section>mdo sde</section><text>pa yin no/ /lha'i bu gzhan yang gang gi tshe byang chub sems dpa' dge ba'i rtsa ba thams cad mngon par 'du byed pa dang / mngon par 'du bya ba'i 'bras bu don du mi gnyer ba dang / mngon par 'du byed pa'i skyon gyis mi gos pa dang / dge</text></item>
<item><p>129a6</p><section>mdo sde</section><text>ba'i rtsa ba mngon par 'du bya ba thams cad byang chub tu yongasu bsngo bar byed pa dang / byang chub kyi phyir 'phel ba yang dag par rjesu mi mthong ba dang / 'bri ba yang dag par rjesu mi mthong ba de lta na byang chub sems dpa' lam la gnas</text></item>
<item><p>129a7</p><section>mdo sde</section><text>pa yin no/ /lha'i bu gzhan yang gang gi tshe byang chub sems dpa' lam ngan pa las lam yongasu tshol bar byed pa dang / lam yongasu btsal nas kyang nges par 'byung bar mi byed pa de lta na byang chub sems dpa' lam la gnas pa</text></item>
<item><p>129a8</p><section>mdo sde</section><text>yin no/ /lha'i bus smras pa/ 'jam dpal ji ltar na byang chub sems dpa' lam ngan pa las lam yongs su tshol bar byed 'jam dpal gyis smras pa/ lha'i bu lam ngan pa zhes bya ba ni 'khor ba ste/ byang chub sems dpa'</text></item>
<item><p>129b1</p><section>mdo sde</section><text>ni de la gnas nas sems can nges par 'byung ba'i phyir lam yongs su tshol bar byed kyi/ bdag nyid nges par 'byung ba'i phyir ni ma yin no/ /lha'i bus smras pa/ 'jam dpal byang chub sems dpa'i spyod pa ni 'jig rten thams cad dang</text></item>
<item><p>129b2</p><section>mdo sde</section><text>mi mthun pa yin no/ /'jam dpal gyis smras pa/ lha'i bu 'di ltar byang chub sems dpa' rnams ni 'jig rten na spyod kyang 'jig rten gyi chos rnams kyis mi gos pa dang / nyon mongs pa med pa ston par byed kyang nyon mongs pa med pa nyid du</text></item>
<item><p>129b3</p><section>mdo sde</section><text>mi ltung ba dang / rga ba dang / 'chi ba ston par byed kyang chos thams cad skye ba med pa dang 'byung ba med par shes shing skyon med pa mngon du mi byed pa dang / phung po dang / khams dang / skye mched la yongs su spyod par byed kyang phung po dang / khams</text></item>
<item><p>129b4</p><section>mdo sde</section><text>dang / skye mched don du mi gnyer ba dang / phung po dang / khams dang / skye mched yongasu shes par bya ba'i phyir sems can rnams la chos ston kyang yongs su shes pa de dag yongs su shes par mi byed pa dang / bsam gtan dang / rnam par thar</text></item>
<item><p>129b5</p><section>mdo sde</section><text>pa dang / ting nge 'dzin dang / snyoms par 'jug pa dang / mngon par bsgrub par byed cing sems rnam par g.yengs pa rnams nye bar 'jog par byed kyang nye bar 'jog pa la 'byung bar mi byed pa dang / bdud kyi yul nye bar ston par byed kyang</text></item>
<item><p>129b6</p><section>mdo sde</section><text>bdud kyi las rnams kyis mi 'phrogs pa dang / sangs rgyas kyi yul spong bar mi byed pa dang / bdud kyi yul gyi rjes su mi 'jug pa dang / chos kyi dbyings kyi yul las ldog par mi byed pa dang / sems can gyi khams kyi yul nye</text></item>
<item><p>129b7</p><section>mdo sde</section><text>bar len par byed pas na de'i phyir sems can chen po de dag gi spyod pa ni 'jig rten thams cad dang mi mthun pa yin no/ /lha'i bus smras pa/ 'jam dpal khyod byang chub sems dpa' rnams kyi spyod pa la spobs par gyis shig /'jam dpal</text></item>
<item><p>129b8</p><section>mdo sde</section><text>gyis smras pa/ lha'i bu bsam pa yongasu dag cing nang dang phyi rol dben pa nyid kyis lhag pa'i bsam pa la spyod pa dang / rab tu spyod pa med pa nyid kyis sbyor ba la spyod pa dang / sems mi brjed pa nyid kyis byang chub kyi sems mi brjed</text></item>
<item><p>130a1</p><section>mdo sde</section><text>pa la spyod pa dang / sems dul ba nyid kyis sbyin pa la spyod pa dang / sems zhi ba nyid kyis tshul khrims la spyod pa dang / rmas pa med pa nyid kyis bzod pa la spyod pa dang / lus dben pa nyid kyis brtson 'grus la spyod pa</text></item>
<item><p>130a2</p><section>mdo sde</section><text>dang / chos kyi dbyings rnam par g.yeng ba med pa nyid kyis bsam gtan la spyod pa dang / spros pa med pa nyid kyis shes rab la spyod pa dang / sems can la bdag med pa nyid kyis byams pa la spyod pa dang / nyon mongs pa yod pa ma yin par</text></item>
<item><p>130a3</p><section>mdo sde</section><text>rab tu zhi ba nyid kyis snying rje la spyod pa dang / rang bzhin gyis rnam par grol ba'i phyir dga' ba la spyod pa dang / mtha' gnyis dang bral ba'i phyir btang snyoms la spyod pa dang / gzod ma nas ma skyes pa'i phyir mi rtag pa la so sor rtog pa la</text></item>
<item><p>130a4</p><section>mdo sde</section><text>spyod pa dang / yongs su rtog pa sdug bsngal ba'i phyir sdug bsngal la so sor rtog pa la spyod pa dang / phyin ci log rang bzhin med pa'i phyir bdag med pa la so sor rtogs pa la spyod pa dang / 'du shes yongs su shes pa'i phyir zhi ba la so sor rtog</text></item>
<item><p>130a5</p><section>mdo sde</section><text>pa la spyod pa dang / phung po sgyu ma lta bur yongs su shes pa'i phyir sdug bsngal yongasu shes pa la spyod pa dang / ma rig pa sngon du 'gro ba'i phyir kun 'byung ba shes pa la spyod pa dang / rang bzhin gyis 'gag pa'i phyir 'gog pa shes pa la spyod pa dang /</text></item>
<item><p>130a6</p><section>mdo sde</section><text>'dus byas la mngon par zhen pa med pa'i phyir lam shes pa la spyod pa dang / 'bras bu yongs su shes pa nyid kyis rgyu shes pa la spyod pa dang / rten cing 'brel par 'byung ba'i phyir rkyen shes pa la spyod pa dang / du ma'i phyir tshogs pa la spyod pa dang /</text></item>
<item><p>130a7</p><section>mdo sde</section><text>brjod du med pa'i phyir don so so yang dag par rig pa la spyod pa dang / chos kyi dbyings dbyer med pa'i phyir chos so so yang dag par rig pa la spyod pa dang / ming dang gzugs 'byung ba med pa'i phyir nges pa'i tshig so so yang dag par rig pa la spyod pa dang /</text></item>
<item><p>130a8</p><section>mdo sde</section><text>brag cha dang mtshungs pa'i phyir spobs pa so so yang dag par rig pa la spyod pa dang / tshig 'bru gsal ba nyid kyis don la rton pa la spyod pa dang / rnam par shes pa'i spyod yul ma spangs pa nyid kyis ye shes la rton pa la spyod pa dang / las kyi rnam par</text></item>
<item><p>130b1</p><section>mdo sde</section><text>smin pa stong pa nyid kyis nges pa'i don gyi mdo sde la rten pa la spyod pa dang / gang zag yongasu smin par bya ba nyid kyis chos la rton pa la spyod pa dang / las rnam par dag pa'i phyir lha'i mig la spyod pa dang / tshul khrims rnam par dag pa'i phyir lha'i</text></item>
<item><p>130b2</p><section>mdo sde</section><text>rna ba la spyod pa dang / ting nge 'dzin rnam par dag pa'i phyir pha rol gyi sems shes pa la spyod pa dang / dus gsum mnyam pa nyid kyi phyir sngon gyi gnas rjes su dran pa shes pa la spyod pa dang / sems la dbang bsgyur ba'i phyir rdzu 'phrul mngon par bsgrub</text></item>
<item><p>130b3</p><section>mdo sde</section><text>pa la spyod pa dang / mi phyed pa'i phyir spyod pa brtan pa la spyod pa dang / mi lhod pa'i phyir spyod pa sra ba la spyod pa dang / bskyod du med pa'i phyir gnas pa med pa la spyod pa dang / tha dad pa med pa nyid kyis spyod pa mnyam pa la spyod pa dang / thams</text></item>
<item><p>130b4</p><section>mdo sde</section><text>cad rjes su ma brtags pa'i phyir sa dang / chu dang / me dang / rlung dang / namakha' lta bur spyod pa dang / rnam par bsgrub pa'i mtshan nyid kyi phyir sgyu ma lta bu la spyod pa dang / yang dag pa ma yin pa'i mtshan nyid kyis rmi lam lta bu la spyod pa</text></item>
<item><p>130b5</p><section>mdo sde</section><text>dang / rnam par rmongs pa'i mtshan nyid kyis smig rgyu lta bu la spyod pa dang / bdag mi sred pa'i mtshan nyid kyis stong pa nyid la spyod pa dang / sems rang bzhin med pa'i mtshan nyid kyis mtshan ma med pa la spyod pa dang / khams gsum rang bzhin</text></item>
<item><p>130b6</p><section>mdo sde</section><text>med pa'i mtshan nyid kyis smon pa med pa la spyod pa dang / 'dus byas rang bzhin med pa'i mtshan nyid kyis mngon par 'du byed pa med pa la spyod pa dang / sems dang / yid dang / rnam par shes pa 'jug pa med pa'i mtshan nyid kyis bdud tshar bcad pa</text></item>
<item><p>130b7</p><section>mdo sde</section><text>la spyod pa dang / spyod pa thams cad rnam par bsgrub pa'i mtshan nyid kyis dkon mchog gsum gyi gdung mi gcod pa la spyod pa ste/ lha'i bu de ltar spyod pa'i byang chub sems dpa' ni byang chub sems dpa'i spyad pa la spyod pa yin no// //</text></item>
<item><p>130b8</p><section>mdo sde</section><text>bam po gsum pa ste tha ma/ lha'i bus smras pa/ 'jam dpal byang chub sems dpa'i spyod pa de ni nyan thos dang rang sangs rgyas thams cad las yang dag par 'das pa yin no/ /'jam dpal gyis smras pa/ lha'i bu de de bzhin te/</text></item>
<item><p>131a1</p><section>mdo sde</section><text>lha'i bu kho bo ni byang chub sems dpa' gang dad pas rjes su 'brang ba ma yin pa dang / chos kyi rjesu 'brang ba ma yin pa dang / gang brgyad pa ma yin pa dang / rgyun tu zhugs pa ma yin pa dang / lan cig phyir 'ong ba ma yin pa dang / phyir mi 'ong ba ma yin</text></item>
<item><p>131a2</p><section>mdo sde</section><text>pa dang / dgra bcom pa ma yin pa dang / gang nyan thos ma yin pa dang / rang sangs rgyas ma yin pa dang / gang sangs rgyas bcom ldan 'das ma yin pa dang / de bzhin gshegs pa ma yin pa dang / yang dag par rdzogs pa'i sangs rgyas ma yin pa dang /</text></item>
<item><p>131a3</p><section>mdo sde</section><text>ston pa de ma yin pa de ni byang chub sems dpa' yin par mi smra'o/ /lha'i bu kho bo ni byang chub sems dpa' gang so so skye bo'i chos can ma yin pa dang / 'dod chags kyi chos can ma yin pa dang / zhe sdang gi chos can ma yin pa dang / gti mug gi chos</text></item>
<item><p>131a4</p><section>mdo sde</section><text>can ma yin pa dang / gang 'khor ba'i chos can ma yin pa dang / yongs su mya ngan las 'da' ba'i chos can ma yin pa de ni byang chub sems dpa' yin par mi smra'o/ /lha'i bus smras pa/ 'jam dpal ji las bsam te de skad smra/ 'jam dpal ji ltar</text></item>
<item><p>131a5</p><section>mdo sde</section><text>na byang chub sems dpa' dad pas rjesu 'brang ba dang / chos kyi rjesu 'brang ba dang / brgyad pa dang / rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / nyan thos dang / rang sangs rgyas dang / sangs rgyas</text></item>
<item><p>131a6</p><section>mdo sde</section><text>bcom ldan 'das dang / de bzhin gshegs pa dang / yang dag par rdzogs pa'i sangs rgyas dang / ston pa dang / so so skye bo'i chos can dang / 'dod chags kyi chos can dang / zhe sdang gi chos can dang / gti mug gi chos can dang / 'khor ba'i chos can</text></item>
<item><p>131a7</p><section>mdo sde</section><text>dang / yongs su mya ngan las 'da' ba'i chos can yin/ 'jam dpal gyis smras pa/ lha'i bu gang gi tshe byang chub sems dpa' sangs rgyas kyi chos thams cad la dad par byed pa dang / chags pa thams cad la dad par byed kyang de chags par mi 'gyur ba</text></item>
<item><p>131a8</p><section>mdo sde</section><text>dang / gzhan gyi dad pas mi 'gro ba dang / pha rol tu phyin pa drug gi lam la dad pa skyed cing 'dzin par byed pa dang / chags pas chags par gyur pa rnams thar bar byed pa dang / chags pa med pa'i ye shes yongs su tshol bar byed pa dang / 'khor ba la</text></item>
<item><p>131b1</p><section>mdo sde</section><text>chags par mi byed pa dang / mya ngan las 'das par mi ltung ba de tsam gyis na lha'i bu byang chub sems dpa' dad pas rjesu 'brang ba yin no/ /lha'i bus smras pa/ 'jam dpal ji ltar na byang chub sems dpa' chos kyi rjes su 'brang ba yin/ 'jam</text></item>
<item><p>131b2</p><section>mdo sde</section><text>dpal gyis smras pa/ lha'i bu gang gi tshe byang chub sems dpa' sangs rgyas thams cad kyis gsungs pa 'dzin par byed pa dang / kun 'dzin par byed pa dang / chos kyi zas dang ldan zhing zang zing gi zas med pa dang / chos la gnas kyi nyon</text></item>
<item><p>131b3</p><section>mdo sde</section><text>mongs pa la mi gnas pa dang / chos kyi stobs can yin gyi nga rgyal gyi stobs can ma yin pa dang / chos smra ba yin gyi 'jig rten rgyang pan pa'i gtam smra ba ma yin pa dang / chos kyi dbang phyug yin gyi nyon mongs pa'i dbang phyug ma yin pa dang /</text></item>
<item><p>131b4</p><section>mdo sde</section><text>chos la rton pa yin gyi gang zag la rton pa ma yin pa dang / chos smra ba yin gyi chos ma yin par mi smra ba dang / chos kyi rjes su 'thun pa'i chos la rton pa yin gyi brtson pa btang ba'i chos la mi gnas pa dang / chos skyon med pa nyid du chos thams</text></item>
<item><p>131b5</p><section>mdo sde</section><text>cad shes par byed pa dang / gzungs kyi sgo chags pa med pa dang ldan pa dang / nor bdun dang ldan pa dang / dam pa'i chos yongs su 'dzin par byed pa dang / chos kyi khyad par la gnas pa de lta na lha'i bu byang chub sems dpa' chos kyi</text></item>
<item><p>131b6</p><section>mdo sde</section><text>rjes su 'brang ba yin no/ /lha'i bus smras pa/ 'jam dpal ji ltar na byang chub sems dpa' brgyad pa yin/ 'jam dpal gyis smras pa/ lha'i bu gang gi tshe byang chub sems dpa' log pa nyid brgyad las yang dag par 'das pa dang /</text></item>
<item><p>131b7</p><section>mdo sde</section><text>yang dag pa nyid brgyad la rab tu gnas pa dang / lam yan lag brgyad pa rnam par sbyang ba la mkhas pa dang / sbyor ba yongasu ma rdzogs par lam nges par 'byung bar mi byed pa dang / mi khom pa brgyad du skyes pa'i sems can rnams dal ba phun sum</text></item>
<item><p>131b8</p><section>mdo sde</section><text>tshogs pa dag la 'god par byed pa dang / skyes bu dam pa'i rnam par rtogs pa brgyad la gnas pa dang / rnam par thar pa brgyad la bsam gtan byed pa dang / byang chub sems dpa'i lhag pa'i bsam pa mi spong ba de lta na lha'i bu byang chub sems</text></item>
<item><p>132a1</p><section>mdo sde</section><text>dpa' brgyad pa yin no/ /lha'i bus smras pa/ 'jam dpal ji ltar na byang chub sems dpa' rgyun tu zhugs pa yin/ 'jam dpal gyis smras pa/ lha'i bu gang gi tshe byang chub sems dpa' sems can rgyun phyogs su dad pa rnams</text></item>
<item><p>132a2</p><section>mdo sde</section><text>rgyun las zlog par byed pa dang / 'khor ba'i rgyun thams cad kyang gcod par byed la 'khor ba mi gcod pa dang / ngan song thams cad rgyun gcod par byed pa dang / sems can rnams bde 'gro dang mya ngan las 'das pa mngon du bya ba'i lam la 'god</text></item>
<item><p>132a3</p><section>mdo sde</section><text>par byed pa dang / mtshams bcad pa dang / lha dang / mi la gzhol ba dang / bden pa ston par byed pa dang / rlom sems su mi ltung ba dang / the rtsom dang bral ba dang / nges pa dang / sangs rgyas kyi chos la gzhol ba dang / so so skye</text></item>
<item><p>132a4</p><section>mdo sde</section><text>bo'i lam las yang dag par 'das pa dang / sangs rgyas kyi chos kyi lam la rab tu gnas pa dang / 'khor ba'i gting rnyed pa dang / mya ngan las 'das pa la mngon du phyogs par gyur pa dang / 'jig rten gyi sbyin gnas su gyur pa dang / 'dus byas la</text></item>
<item><p>132a5</p><section>mdo sde</section><text>snang ba dang / 'dus ma byas pas rab tu phye ba dang / phyir ldog par mi 'gyur ba dang / dge 'dun la yang dag par gzhol ba de lta na lha'i bu byang chub sems dpa' rgyun tu zhugs pa yin no/ /lha'i bus smras pa/ 'jam dpal ji ltar</text></item>
<item><p>132a6</p><section>mdo sde</section><text>na byang chub sems dpa' lan cig phyir 'ong ba yin/ 'jam dpal gyis smras pa/ lha'i bu gang gi tshe byang chub sems dpa' chos thams cad 'ong ba med pa dang 'gro ba med par shes nas sems can yongasu smin par bya ba'i phyir bsam</text></item>
<item><p>132a7</p><section>mdo sde</section><text>bzhin du 'ong ba dang / sems can rnams yongasu smin par byed pa dang / 'ong ba dang / 'gro bar ston par byed pa dang / chos nyid la 'ong ba dang 'gro ba med par mthong ba dang / 'ongs yang nyon mongs pa med pas 'ong ba dang / rang gi las</text></item>
<item><p>132a8</p><section>mdo sde</section><text>yongs su dag pas 'gro ba dang / 'ong ba mnyam pa nyid mi spong ba dang / bdud kyi dbang gis mi 'gro ba dang / byang chub kyi lam nye bar ston pa'i phyir 'ong ba dang / nye bar blangs pa'i sems can bsgral ba'i phyir 'ong ba dang / byang chub</text></item>
<item><p>132b1</p><section>mdo sde</section><text>kyi lhag pa'i bsam pa sra zhing mi phyed pa de lta na lha'i bu byang chub sems dpa' lan cig phyir 'ong ba yin no/ /lha'i bus smras pa/ 'jam dpal ji ltar na byang chub sems dpa' phyir mi 'ong ba yin/ 'jam dpal gyis smras pa/ lha'i</text></item>
<item><p>132b2</p><section>mdo sde</section><text>bu gang gi tshe byang chub sems dpa' lta ba rnams dang / phyin ci log rnams dang / sgrib pa rnams su yang mi 'ong ba dang / 'dun pa dang / 'dod chags dang / zhe sdang dang / 'jigs pa dang / gti mug gis yang 'ong ba dang / 'gro</text></item>
<item><p>132b3</p><section>mdo sde</section><text>bar mi 'gyur ba dang / byas pa nges par ma gyur cing sangs rgyas kyi chos rnams ma rdzogs par mi 'ong ba dang / 'ong ba med pa dang / 'pho ba med pa la mkhas pa dang / rga shi med pa la thob pa dang / mthor gnas pa dang / byas pa</text></item>
<item><p>132b4</p><section>mdo sde</section><text>dris pa dang / lung bstan pa thob pa dang / dmigs su med pa dang / rnam pa med pa thob pa dang / shes pas gzhan la rag ma las pa de lta na lha'i bu byang chub sems dpa' phyir mi 'ong ba yin no/ /lha'i bus smras pa/ 'jam dpal</text></item>
<item><p>132b5</p><section>mdo sde</section><text>ji ltar na byang chub sems dpa' dgra bcom pa yin/ 'jam dpal gyis smras pa/ lha'i bu gang gi tshe byang chub sems dpa' chags pa med cing 'dod chags gdul ba'i phyir sems can rnams la chos ston pa dang / sdang ba med cing zhe sdang</text></item>
<item><p>132b6</p><section>mdo sde</section><text>gdul ba'i phyir sems can rnams la chos ston pa dang / rmongs pa med cing gti mug gdul ba'i phyir sems can rnams la chos ston pa dang / chos thams cad la nyon mongs pa med par gnas pa dang / sems can thams cad la</text></item>
<item><p>132b7</p><section>mdo sde</section><text>sems ma btang ba dang / sangs rgyas kyi chos thams cad la brtson 'grus brtsams pa dang / 'dod pa'i longs spyod thams cad la dga' ba med pas dga' ba dang / dgra bcom pa dang pad ma bzhin du nyon mongs pa thams cad kyis ma gos</text></item>
<item><p>132b8</p><section>mdo sde</section><text>pa dang / shes pas 'phags pa dang mnyam pa dang / thabs kyis 'phags pa ma yin par gnas pa dang / nye bar len pa thams cad la bdag gi med cing yongs su 'dzin pa med pa dang / sangs rgyas kyi chos thams cad la bdag gir</text></item>
<item><p>133a1</p><section>mdo sde</section><text>byed cing yongasu 'dzin pa dang / rang gi sems kyi rgyud dag la zag pa med pa'i sems dang ldan pa dang / gzhan gyi sems kyi rgyud dag la zag pa med par gnas par byed pa dang / sngon dam bcas pa dag la brnag pa yongasu</text></item>
<item><p>133a2</p><section>mdo sde</section><text>rdzogs pa dang / tshur rol dang pha rol la gnas pa rnams kyi pha rol du son pa dang / tshu rol gyi gnas ma spangs pa dang / gzhan gyis sems can gzhan thar bar byed pa de ltar lha'i bu byang chub sems dpa' dgra bcom pa yin no/ /lha'i su</text></item>
<item><p>133a3</p><section>mdo sde</section><text>bus smras pa/ 'jam dpal ji ltar na byang chub sems dpa' nyan thos yin/ 'jam dpal gyis smras pa/ lha'i bu gang gi tshe byang chub sems dpa' sems can thams cad la ma thos pa'i chos sgrogs par byed cing yul rnams la spyod</text></item>
<item><p>133a4</p><section>mdo sde</section><text>par mi byed pa dang / yang dag pa'i dam pa'i chos dang / skye ba med pa dang / 'gag pa med pa'i chos sgrogs par byed pa dang / rgyu dang / rkyen dang / bdag med pa dang / sems can med pa dang / rang bzhin gyis g.yo ba med par sgrogs par byed pa dang /</text></item>
<item><p>133a5</p><section>mdo sde</section><text>sangs rgyas kyi chos tshad med pa dang / namakha' dang mnyam pa'i chos rnams sgrogs par byed pa dang / sangs rgyas kyi ye shes dang / ye shes chen po la chos thams cad rgyus nye bar 'gro bar rtsoms shig ces sgrogs par byed pa dang /</text></item>
<item><p>133a6</p><section>mdo sde</section><text>sgrogs pa yang gzhan gyi dring mi 'jog pa dang / thos pas kyang rlom sems mi byed pa dang / sgrogs pa thams cad kyi sngon dang phyi ma'i mtha' mi chad pa yongasu shes pa dang / so so yang dag par rig pa mi zad pa thob pa dang don dang tshig dang yig</text></item>
<item><p>133a7</p><section>mdo sde</section><text>'bru mi zad pa dang / sems can thams cad kyi sems dang / spyod pa dang / shes par ston par byed pa dang / so so ci rig par chos ston par byed pa dang / zhi ba'i sa la gnas pa dang / spros pa med pa dang / sngon gyi smon lam gyi spyod pa de lta na lha'i bu byang</text></item>
<item><p>133a8</p><section>mdo sde</section><text>chub sems dpa' nyan thos yin no/ /lha'i bus smras pa 'jam dpal ji ltar na byang chub sems dpa' rang sangs rgyas yin/ 'jam dpal gyis smras pa/ lha'i bu gang gi tshe byang chub sems dpa' chos thams cad rkyen la rag las pa dang /</text></item>
<item><p>133b1</p><section>mdo sde</section><text>sems can med pa dang / srog med pa dang / gang zag med pa dang / bdag po med pa dang / rnam par bsgrub pas shes rab gnas pa'i mtshan nyid du shes pa dang / des rkyen rnams legs par mthong ba'i phyir byang chub 'dren par byed pa'i rkyen 'di lta ste/</text></item>
<item><p>133b2</p><section>mdo sde</section><text>pha rol tu phyin pa thams cad kyi phyogs dang / byang chub kyi phyogs kyi chos rnams kyi phyogs dang / bsdu ba'i dngos po bzhi'i phyogs dang / tshad med pa bzhi'i phyogs dang / mngon par shes pa'i phyogs yang dag par sgrub par byed pa dang / de rkyen nye bar</text></item>
<item><p>133b3</p><section>mdo sde</section><text>bsgrub par byed cing gzhan gyi dring mi 'jog pas byang chub mngon par rdzogs par 'tshang rgya bar byed pa dang / sa ngan pa dag las sems skyo bar byed pa dang / nyi tshe ba'i shes pa 'dul ba la mkhas pa dang / theg pa chen po la legs par rab tu gnas pa</text></item>
<item><p>133b4</p><section>mdo sde</section><text>dang / chos thams cad la mngon du gyur pa de lta na lha'i bu byang chub sems dpa' rang sangs rgyas yin no/ /lha'i bus smras pa/ 'jam dpal ji ltar na byang chub sems dpa' sangs rgyas yin/ 'jam dpal gyis smras pa/ lha'i bu gang gi tshe byang chub</text></item>
<item><p>133b5</p><section>mdo sde</section><text>sems dpa' chos thams cad gzod ma nas dben pa nyid du rtogs par byed pa dang / sems can thams cad gzod ma nas bdag med pa nyid du rtog par byed pa dang / ming mngon par rtogs par bya ba'i phyir spyod pa dman pa dang / mchog dang / bar</text></item>
<item><p>133b6</p><section>mdo sde</section><text>ma thams cad rtogs par byed pa dang / rang gi nyon mongs pa stong pa nyid kyis nyon mongs pa thams cad rtogs par byed pa dang / skad cig gcig la rjes su rtogs pa'i rim gyi sa dang spyod pa sna tshogs ston par byed pa dang / sems can gyi dbang po dang /</text></item>
<item><p>133b7</p><section>mdo sde</section><text>mos pas chos ston par byed pa dang / 'bras bu yod par chos ston par byed pa de lta na lha'i bu byang chub sems dpa' sangs rgyas yin no/ /lha'i bus smras pa/ 'jam dpal ji ltar na byang chub sems dpa' de bzhin gshegs pa yin/ 'jam dpal gyis smras pa/</text></item>
<item><p>133b8</p><section>mdo sde</section><text>lha'i bu gang gi tshe byang chub sems dpa' de bzhin gshegs pa'i lam du 'gro ba dang / de bzhin nyid mi brjed pa dang / de bzhin nyid la rab tu gnas pa dang / de bzhin nyid kyi sbyin pa dang / de bzhin nyid kyi tshul khrims dang / de bzhin nyid kyi bzod pa dang /</text></item>
<item><p>134a1</p><section>mdo sde</section><text>de bzhin nyid kyi brtson 'grus dang / de bzhin nyid kyi bsam gtan dang / de bzhin nyid kyi shes rab dang / de bzhin nyid kyi thabs dang / de bzhin nyid kyi smon lam dang / de bzhin nyid kyi stobs dang / de bzhin nyid kyi ye shes dang ldan</text></item>
<item><p>134a2</p><section>mdo sde</section><text>pa dang / de bzhin nyid kyi sems can med pa dang / sems can yongasu thar bar byed pa dang / sems can gyi gnas dang / 'khor ba na yang spyod la spyod pa thams cad las kyang yang dag par 'das pa dang / spyod pa las sgrol bar byed pa dang / don yang yin</text></item>
<item><p>134a3</p><section>mdo sde</section><text>la don yang ma yin pa dang / 'di na yang yin la 'di na yang ma yin pa dang / gnyis ka las dag pa dang / mun pa dang bral ba dang / rtag tu gsal ba dang / mun pa med pa dang / mun pa'i ling tog dang bral ba dang / de bzhin nyid kyi rjes</text></item>
<item><p>134a4</p><section>mdo sde</section><text>su song ba dang / de bzhin gshegs pa'i sa'i rjes su song ba de ltar na lha'i bu byang chub sems dpa' de bzhin gshegs pa zhes bya'o/ /lha'i bus smras pa/ 'jam dpal ji ltar na byang chub sems dpa' bcom ldan 'das shes bya/</text></item>
<item><p>134a5</p><section>mdo sde</section><text>'jam dpal gyis smras pa/ lha'i bu gang gi tshe byang chub sems dpa' nyon mongs pa bcom pa dang chu bo las rgal ba dang / srid pa mthong ba dang / sems can thams cad kyi khur dang / srid pa 'jom pa dang / srid pa'i 'du shes dang bral</text></item>
<item><p>134a6</p><section>mdo sde</section><text>ba dang / bdud bcom pa dang / khur bor ba dang / srid pa'i 'gro bar 'chi 'pho ba dang / skye ba shes pa dang / bya ba shes pa dang / srid pa'i 'dod chags bsal ba dang / lus dang sems sgom pa dang / tshul khrims dang / shes rab bsgoms pa dang / srid</text></item>
<item><p>134a7</p><section>mdo sde</section><text>pa'i skyon legs par mthong ba dang / srid pa'i sred pa dang bral ba dang / sems can la bsam pa ma btang ba dang / srid pa'i rgya mtsho las sgrol ba dang / chu lon dang zam pa legs par byas pa dang / mi gnas pas legs par gnas pa rtag tu</text></item>
<item><p>134a8</p><section>mdo sde</section><text>sgoms pa la yid kyis brtson pa dang sems can gyi srid pa sra bar byed pa dang / srid pa thams cad las rnam par logs pa dang / thabs la mkhas pa dang / nyon mongs pa thams cad thal bar rlogs par byed pa dang / srid pas rnam par</text></item>
<item><p>134b1</p><section>mdo sde</section><text>brtse ba la mkhas pa dang / srid pa gsum na yod pa rnams kyis mchod pa de ltar na lha'i bu byang chub sems dpa' bcom ldan 'das shes bya'o/ /lha'i bus smras pa/ 'jam dpal ji ltar na byang chub sems dpa' yang dag par rdzogs pa'i</text></item>
<item><p>134b2</p><section>mdo sde</section><text>sangs rgyas yin/ 'jam dpal gyis smras pa/ lha'i bu gang gi tshe byang chub sems dpa' 'tshams med pa gang dang mnyam pa byang chub kyang de dang mnyam pas mnyam pa nyid du mngon par rdzogs par byang chub par byed pa dang / lta ba'i rnam pa rnams dang</text></item>
<item><p>134b3</p><section>mdo sde</section><text>phyin ci log rnams dang / sgrib pa rnams dang / chod pa rnams dang / kun nas ldang ba rnams gang dang mnyam pa byang chub kyang de dang mnyam pas mnyam pa nyid du mngon par rdzogs par byang chub par byed pa dang / 'dod chags dang / zhe sdang dang / gti mug dang</text></item>
<item><p>134b4</p><section>mdo sde</section><text>mnyam pa dang / nyon mongs pa thams cad gang dang mnyam pa byang chub kyang de dang mnyam pas mnyam pa nyid du mngon par rdzogs par byang chub par byed pa dang / so so'i skye bo'i chos rnams dang / slob pa'i chos rnams dang / nyan thos kyi chos rnams</text></item>
<item><p>134b5</p><section>mdo sde</section><text>dang / rang sangs rgyas kyi chos rnams dang / byang chub sems dpa'i chos rnams gang dang mnyam pa byang chub kyang de dang mnyam pas mnyam pa nyid du mngon par rdzogs par byang chub par byed pa dang / mnyam pa nyid rnam par 'khrug par mi byed pa dang /</text></item>
<item><p>134b6</p><section>mdo sde</section><text>rnam par thar pa'i sgo gsum mnyam pa nyid kyis mnyam pa nyid du lta bar byed pa dang / chos thams cad gzod ma nas dag pa'i phyir rkyen la rag las pa dang / yod pa ma yin pa'i yongs su rtog pas kun nas bslang ba nam mkha' dang mnyam</text></item>
<item><p>134b7</p><section>mdo sde</section><text>pa nyid du mngon par rdzogs par byang chub par byed pa de lta na lha'i bu byang chub sems dpa' yang dag par rdzogs pa'i sangs rgyas yin no/ /lha'i bus smras pa/ 'jam dpal ji ltar na byang chub sems dpa' ston pa yin/ 'jam dpal gyis</text></item>
<item><p>134b8</p><section>mdo sde</section><text>smras pa/ lha'i bu gang gi tshe byang chub sems dpa' gang la ston pa dang / rab tu ston pa dang / rjes su ston par byed pa de dag thams cad mi g.yos pa'i chos can du 'gyur ba dang / bstan pa yongs su 'dzin par 'gyur ba dang / stong gsum gyi stong</text></item>
<item><p>135a1</p><section>mdo sde</section><text>chen po'i 'jig rten gyi khams su ston pa dang / rab tu ston pa dang / ston pa gcig pur 'gyur ba dang / sems can thams cad kyi skyabs dang / gling dang / dpung gnyen du 'gyur ba dang / mtshan ma thams cad zhi ba dang / rab tu zhi ba dang /</text></item>
<item><p>135a2</p><section>mdo sde</section><text>nye bar zhi bar 'gyur ba dang / the rtsom dang bral ba dang / sems can thams cad kyi the rtsom gcod pa la mkhas pa dang / brgya byin dang / tshangs pa dang / 'jig rten skyong gis phyag byas pa dang / yang dag par smra ba dang / khams gsum pas phyag</text></item>
<item><p>135a3</p><section>mdo sde</section><text>byas pa dang / sems nam mkha' dang mnyam zhing khengs pa med pa dang / yang dag pa'i mtha' legs par mthong ba'i phyir smad pa dang / brdeg pa dang / dgod pa dang / bshung ba dang / khro ba dang / skyo ba dang / bsdig pa thams cad dang /</text></item>
<item><p>135a4</p><section>mdo sde</section><text>rlom sems thams cad kyis zhum par mi 'gyur ba dang / sems can gyi rang bzhin legs par mthong ba'i phyir sems can thams cad la phan zhing snying brtse ba dang / 'jig rten la ston par grags par 'gyur ba de lta na lha'i bu byang chub</text></item>
<item><p>135a5</p><section>mdo sde</section><text>sems dpa' stan pa yin no/ /lha'i bus smras pa/ 'jam dpal ji ltar na byang chub sems dpa' so so skye bo'i chos can yin/ 'jam dpal gyis smras pa/ lha'i bu gang gi tshe byang chub sems dpa' thabs kyi so so skye bo'i spyod pa</text></item>
<item><p>135a6</p><section>mdo sde</section><text>thams cad kyang ston par byed la shes pas so so skye bo'i spyod pa thams cad la chags par yang mi 'gyur ba de lta na lha'i bu byang chub sems dpa' so so skye bo'i chos can yin no/ /lha'i bus smras pa/ 'jam dpal ji ltar na byang chub</text></item>
<item><p>135a7</p><section>mdo sde</section><text>sems dpa' 'dod chags kyi chos can yin/ 'jam dpal gyis smras pa/ lha'i bu gang gi tshe byang chub sems dpa' rtag tu sangs rgyas kyi chos rnams la rjes su chags par 'gyur ba dang / rtag tu sangs rgyas kyi sku la kun tu chags</text></item>
<item><p>135a8</p><section>mdo sde</section><text>par 'gyur ba dang / bsam gtan dang / ting nge 'dzin dang / snyoms par 'jug pa bsgrub pa'i phyir rtag tu dgon par gnas pa la rjes su chags par 'gyur ba dang / sems can rnams bsdu ba'i dngos po bzhis bsdu ba la rtag tu rjes su</text></item>
<item><p>135b1</p><section>mdo sde</section><text>chags par 'gyur ba dang / sems can thams cad la zhe 'gras pa'i sems med par 'gyur ba de lta na lha'i bu byang chub sems dpa' 'dod chags kyi chos can yin no/ /lha'i bus smras pa/ 'jam dpal ji ltar na byang chub sems dpa' zhe sdang</text></item>
<item><p>135b2</p><section>mdo sde</section><text>gi chos can yin/ 'jam dpal gyis smras pa/ lha'i bu gang gi tshe byang chub sems dpa' 'dus byas rnams la gcig tu nyes pa'i skyon chags par lta bar byed pa dang / nyan thos dang rang sangs rgyas kyi theg pa la sdang bar byed pa dang / nyon mongs</text></item>
<item><p>135b3</p><section>mdo sde</section><text>pa thams cad dang / 'du byed thams cad la skyon du yang 'du shes la nyon mongs pa rnams dang 'du byed rnams spang bar yang mi byed pa dang / sems can yongs su smin par bya ba'i phyir brtson 'grus rgyun gcod par ma byed pa dang / snying rje chen</text></item>
<item><p>135b4</p><section>mdo sde</section><text>pos yang dag par zin pa'i yid kyis snying brtse ba rgya chen po yang dag par skyid par byed pa dang / sems can yongasu smin par bya ba'i phyir sems can rnams nyon mongs pa'i 'dam rdzab las 'byin par byed pa dang / sems can zhe sdang can rnams</text></item>
<item><p>135b5</p><section>mdo sde</section><text>la bzod pa nye bar sgrub par byed cing nyon mongs pa rnams la nyes pa dang / 'chi 'pho'i thabs thams cad dang / 'khor ba sun 'byin par byed pa de lta na lha'i bu byang chub sems dpa' zhe sdang gi chos can yin no/ /lha'i bus smras pa/</text></item>
<item><p>135b6</p><section>mdo sde</section><text>'jam dpal ji ltar na byang chub sems dpa' gti mug gi chos can yin/ 'jam dpal gyis smras pa/ lha'i bu gti mug ces bya ba ni gang cung zad kyang mi shes pa yin pas de la gang gi tshe byang chub sems dpa' chos kyi ngo bo nyid la</text></item>
<item><p>135b7</p><section>mdo sde</section><text>snyoms par 'jug par mi byed/ rnam par shes par mi byed/ kun tu shes par mi byed/ len par mi byed/ spong bar mi byed/ 'byung bar mi byed/ 'jig par mi byed/ g.yo bar mi byed/ rlom sems su mi byed/</text></item>
<item><p>135b8</p><section>mdo sde</section><text>bskyod par mi byed/ sa bya rang bzhin gyis 'gog pa la snyoms par 'jug pa de lta na lha'i bu byang chub sems dpa' gti mug gi chos can yin no/ /lha'i bus smras pa/ 'jam dpal ji ltar na byang chub sems dpa' 'khor ba'i</text></item>
<item><p>136a1</p><section>mdo sde</section><text>chos can yin/ 'jam dpal gyis smras pa/ lha'i bu gang gi tshe byang chub sems dpa' 'khor ba las kyang mi g.yo la de nyid las kyang sangs rgyas kyi chos rnams tshol bar yang byed pa dang / bdud thams cad dang thun mongs yin zhing spyod</text></item>
<item><p>136a2</p><section>mdo sde</section><text>pa dman pa rnams dang ma 'dres pa dang / sems can rnams spyod pa dman pa las phral zhing spyod pa rgya chen po la 'god par byed pa dang / don 'thun par byed pa dang / mi dge ba thams cad la mi bsngags pa rjod par byed cing 'thun pa bzlog pa dang / phyir zlog</text></item>
<item><p>136a3</p><section>mdo sde</section><text>par byed pa dang / byang chub 'khor ba la gzhol bar shes par byed pa dang / 'khor ba mnyam pa nyid kyis sangs rgyas mnyam pa nyid du lta bar byed pa dang / 'khor ba las mi g.yo zhing gnas pa yang mi byed pa de lta na lha'i bu byang chub sems dpa'</text></item>
<item><p>136a4</p><section>mdo sde</section><text>'khor ba'i chos can yin no/ /lha'i bus smras pa/ 'jam dpal ji ltar na byang chub sems dpa' yongasu mya ngan las 'das pa'i chos can yin/ 'jam dpal gyis smras pa/ lha'i bu gang gi tshe byang chub sems dpa' sems can thams cad</text></item>
<item><p>136a5</p><section>mdo sde</section><text>rang bzhin gyis yongasu mya ngan las 'das par lta bar byed pa dang / chos thams cad rang bzhin gyis nye bar zhi bar shes par byed pa dang / sems can thams cad yongasu mya ngan las bzla ba dang nye bar zhi bar bya ba'i phyir chos ston par byed pa dang /</text></item>
<item><p>136a6</p><section>mdo sde</section><text>sems can dpag tu med pa me gsum gyis 'bar bar gyur pa rnams nye bar zhi bar byed cing yongs su mya ngan las 'da' bar byed pa dang / yongasu mya ngan las 'das pa la yang spyod par byed la/ gtan du yongs su mya ngan las 'da' bas yongs</text></item>
<item><p>136a7</p><section>mdo sde</section><text>su mya ngan las 'da' bar yang mi byed pa de lta na lha'i bu byang chub sems dpa' yongs su mya ngan las 'da' ba'i chos can yin te/ thabs la mkhas pa dang / thabs shes pa la nges par skyes pa dang / sems can thams cad la phan pa dang /</text></item>
<item><p>136a8</p><section>mdo sde</section><text>rjes su snying brtse ba dang ldan pa yin no/ /'jam dpal gzhon nur gyur pas bstan pa 'di bshad pa na srog chags 'bum lhag tsam chos rnams la chos kyi mig rdul med cing dri ma dang bral ba rnam par dag go/ /srog chags drug khri ni len pa med par</text></item>
<item><p>136b1</p><section>mdo sde</section><text>zag pa rnams las sems rnam par grol lo/ /sngon dge ba'i rtsa ba bskyed cing sangs rgyas mang po la bsnyen bkur byas pa'i sems can rnams kyis ni mi skye ba'i chos la bzod pa thob par gyur to/ /byang chub sems dpa' nyi khri lnga stong gis ni</text></item>
<item><p>136b2</p><section>mdo sde</section><text>mi zad pa'i rnam pa'i mdzod ces bya ba'i gzung so sor thob par gyur to/ /srog chags sa ya phrag gnyis dang lnga 'bum gyis ni bla na med pa yang dag par rdzogs pa'i byang chub tu sems bskyed do/ /steng gi bar snang las kyang bcom ldan 'das dang /</text></item>
<item><p>136b3</p><section>mdo sde</section><text>'jam dpal gzhon nur gyur pa la mchod pa bya ba'i phyir me tog gi char dag mngon par rab tu phab bo/ /de nas lha'i bu rab rtsal sems kyis 'jam dpal gzhon nur gyur pa la 'di skad ces smras so/ /'jam dpal ji ltar na byang chub sems dpa'</text></item>
<item><p>136b4</p><section>mdo sde</section><text>thabs dang shes rab kyi nges par 'byung ba yin/ de nas 'jam dpal gzhon nur gyur pas lha'i bu rab tsal sems la tshigs su bcad de smras pa/ gang tshe sems ni chags med pa/ /bla med byang chub sems yin te/ /sems kyi rang bzhin</text></item>
<item><p>136b5</p><section>mdo sde</section><text>mngon sum pa/ /de ni shes rab mtshan nyid do/ /sems rnams bskyed pa thams cad ni/ /byang chub tu ni yongs bsngo zhing / /byang chub sems las rab rtas pa/ /de ni thabs kyi mtshan nyid do/ /sems can thams cad bdag med cing / /</text></item>
<item><p>136b6</p><section>mdo sde</section><text>mi bden ya ma brla gsog tu/ /gang tshe shes pas shes byed pa/ /de ni shes rab mtshan nyid do/ /gang phyir sems can thams cad dag /byang chub phyir ni sbyin byed cing / /bsam pa thag pas sdud byed pa/ /de ni thabs kyi mtshan nyid do/ /gang tshe</text></item>
<item><p>136b7</p><section>mdo sde</section><text>bdag dang byang chub dag /gtan du mthong bar mi byed cing / /'khor gsum yongasu dag gyur pa/ /de ni shes rab mtshan nyid do/ /nang dang yang na phyi rol dag /thams cad yongasu gtong byed cing / /sems can kun la yongs bsngo ba/ /de ni thabs kyi</text></item>
<item><p>136b8</p><section>mdo sde</section><text>mtshan nyid do/ /zhi zhing dag ni gtsang dag cing / /tshul khrims rlom sems mi byed la/ /lus dang ngag yid zhi gyur pa/ /de ni shes rab mtshan nyid do/ /tshul khrims la ni zhugs gyur cing / /gzhan yang tshul khrims sbyor byed la/ /sangs rgyas</text></item>
<item><p>137a1</p><section>mdo sde</section><text>tshul khrims bsngo byed pa/ /de phyir thabs shes bya ba yin/ /chos rnams thams cad rab stong zhing / /bdag med bzod pa sgoms byed la/ /lus dang sems kyis ma smas pa/ /de ni shes rab pha rol phyin/ /lus kyis</text></item>
<item><p>137a2</p><section>mdo sde</section><text>sbyor bar mi byed cing / /ngag dang sems kyis ma yin la/ /chos rnams kun la dben gyur pa/ /de ni shes rab pha rol phyin/ /sems can kun kyi khro ba dang / /gsod dang 'ching ba bzod byed cing / /sems can de dag mi spang ba/ /de ni</text></item>
<item><p>137a3</p><section>mdo sde</section><text>thabs kyi pha rol phyin/ /sems can yongs su smin bya'i phyir/ /bsam gtan bde ba rab spangs nas/ /grong dang yul 'khor snang byed pa/ /de ni thabs kyi pha rol phyin/ /tshul rol ma yin pha rol min/ /'thun pa'i pha rol rab</text></item>
<item><p>137a4</p><section>mdo sde</section><text>gnas shing / /spros pa'i lta ba rgyun bcad pa/ /shes rab pha rol phyin rtogs yin/ /gang gis stong nyid rtogs gyur nas/ /de ni btang snyoms mi byed cing / /sems can stong nyid sbyor byed pa/ /de ni thabs kyi tshul yin no/ /sangs rgyas</text></item>
<item><p>137a5</p><section>mdo sde</section><text>gzugs med mkha' 'dra bar/ /chos kyi sgo nas lta byed cing / /de tshe gzugs la zhan med pa/ /de ni shes rab mtshan nyid do/ /sangs rgyas mtshan nyid mchod 'dod cing / /sangs rgyas bye ba mchod byed la/ /'dren kun mchod du 'jug</text></item>
<item><p>137a6</p><section>mdo sde</section><text>byed pa/ /de phyir thabs shes byed pa yin/ /chos rnams rdul med rdul bral zhing / /mkha' dang mnyam pas mnyam gyur la/ /chos 'ga' 'ang 'dzin par mi byed pa/ /de ni shes rab pha rol phyin/ /chos ni yongs su gzung ba'i phyir/ /lus</text></item>
<item><p>137a7</p><section>mdo sde</section><text>dang srog ni 'dor byed cing / /'jig rten kun gyis dben gyur pa/ /de ni thabs kyi sgo yin no/ /chos dbyings gnas pa nyid kyi phyir/ /yang dag mtha' la rab gnas shing / /de bzhin nyid las mi g.yo ba/ /de ni shes rab sgo yin no/ /gang gi chos</text></item>
<item><p>137a8</p><section>mdo sde</section><text>nyid ci 'dra ba/ /sems can de 'drar shes byed cing / /de ltar rtog par byed pa'i mtha'/ /de ni shes rab pha rol phyin/ /chos kun 'chi 'pho yod min zhing / /skye ba med par shes byed la/ /mi 'gro rgyug par mi byed pa/ /de ni shes rab pha rol phyin/ /</text></item>
<item><p>137b1</p><section>mdo sde</section><text>sems can yongs su smin bya'i phyir/ /mkhas pas 'dod dang gzugs rnams su/ /bsam bzhin du ni skye byed pa/ /de dag thabs kyi yon tan yin/ /dgon pa gnas rab gnas byed cing / /nyon mongs med la rab gnas la/ /</text></item>
<item><p>137b2</p><section>mdo sde</section><text>bsam gtan rnams thar rten byed pa/ /de dag shes rab mtshan nyid yin/ /grong dang yul 'khor rnams su ni/ /song nas snyan gtam ston byed cing / /mi zad zhum pa yod min pa'i/ /mkhas pa thabs la mkhas pa yin/ /'jig rten gsum po thams</text></item>
<item><p>137b3</p><section>mdo sde</section><text>cad las/ /skrag cing 'du 'dzi bsten med la/ /bdag nyid dul zhing zhi gyur pa/ /de ni shes rab pha rol phyin/ /'gro ba dag na 'dus chen dang / /tshogs dang 'du 'dzi ji snyed pa/ /kun na snang ba de dag ni/ /thabs kyis smras pa med pa yin/ /brtan pa chags</text></item>
<item><p>137b4</p><section>mdo sde</section><text>med spyo byed cing / /yi ge don gnyer mi byed la/ /brjod med nges don don gnyer ba/ /de ni shes rab pha rol phyin/ /mkhas pa chags pa thams cad na/ /snang zhing chos rnams ston byed la/ /dkon mchog gsum gyi bsngags brjod pa/ /de ni thabs kyi pha rol phyin/ /</text></item>
<item><p>137b5</p><section>mdo sde</section><text>mngon shes shes la mkhas gyur cing / /zhi zhing dul la zag pa med/ /gdeg med gzhag pa yod min pa/ /de ni shes rab pha rol phyin/ /mngon shes dag la rnam 'phrul zhing / /zhing rnams bye bar 'gro byed la/ /sangs rgyas bye ba mang mchod pa/ /de ni thabs</text></item>
<item><p>137b6</p><section>mdo sde</section><text>kyi mtshan nyid yin/ /phung po sgyu ma 'drar shes shing / /nyon mongs dngos med shes byed nas/ /de dag bdud kun zhi gyur pa/ /de ni shes rab pha rol phyin/ /bdud rnams thams cad ston byed cing / /bstan nas rgyal bar byed gyur la/ /de las sems can</text></item>
<item><p>137b7</p><section>mdo sde</section><text>thar byed pa/ /de ni thabs kyi sgo yin no/ /stong nyid mtshan ma med pa dang / /smon par byed pa yod min pa'i/ /rnam thar sgo la ston byed pa/ /de ni shes rab mtshan nyid yin/ /chags med sdang ba yod min zhing / /rmongs med shes pa'i spyod yul dang / /blang med</text></item>
<item><p>137b8</p><section>mdo sde</section><text>dor ba yod min pa/ /de ni shes rab mtshan nyid yin/ /rnam pa kun gyi mchog ldan zhing / /stong nyid rab tu sten gyur la/ /kun gyi pha rol son gyur pa/ /mnyam nyid 'gog pa'i mtshan nyid yin/ /zag med brtul</text></item>
<item><p>138a1</p><section>mdo sde</section><text>ba ma yin pa/ /de dag shes rab ldan 'gyur zhing / /'khor ba'i spyod yul de dag ni/ /sems can kun gyi grogs su 'gyur/ /bsod nams tshogs kyis mi ngoms pa'i/ /mkhas pa thabs la mkhas pa yin/ /shes rab thabs</text></item>
<item><p>138a2</p><section>mdo sde</section><text>la mkhas pa yi/ /yan lag gnyis ldan lam de ni/ /shes ldan byang chub sems dpa' ste/ /des ni 'dren rnams nges par 'byung / /thabs dang mi ldan shes rab kyis/ /ma byung 'byung bar 'gyur ba med/ /shes rab med pa'i thabs kyis</text></item>
<item><p>138a3</p><section>mdo sde</section><text>ni/ /mkhas pa rab tu zhi mi 'gyur/ /shes rab dang ni thabs shes pa/ /de gnyis kun tu 'dres gyur cing / /gnyis ga zung du 'jug 'gyur na/ /des ni dam pa rtogs par 'gyur/ /gang dag bgrod pa 'dir 'gro ba/ /sangs rgyas kun gyis rab</text></item>
<item><p>138a4</p><section>mdo sde</section><text>bsngags shing / /ye shes pha rol phyin 'gyur te/ /de ni chos rnams chos nyid do/ /de dag sangs rgyas spyod yul gyi/ /chos dbyings dbyer med dga' byed cing / /sangs rgyas byang chub bla med pa'i/ /rdul med byang chub rtogs par 'gyur/ /</text></item>
<item><p>138a5</p><section>mdo sde</section><text>lha'i bu rab rtsal sems kyis 'jam dpal gzhon nur gyur pa la gzhan yang 'di skad ces smras so/ /'jam dpal byang chub kyi yul gang yin/ 'jam dpal gyis smras pa/ lha'i bu byang chub kyi yul ni rang gi yul dben pa nyid do/ /</text></item>
<item><p>138a6</p><section>mdo sde</section><text>lha'i bus smras pa/ 'jam dpal byang chub kyi mtshan nyid gang yin/ 'jam dpal gyis smras pa/ lha'i bu byang chub ni namakha'i mtshan nyid do/ /lha'i bus smras pa/ 'jam dpal byang chub kyi mtha' gang yin/ 'jam dpal gyis smras pa/</text></item>
<item><p>138a7</p><section>mdo sde</section><text>lha'i bu byang chub kyi mtha' ni stong pa nyid yin no/ /lha'i bus smras pa/ 'jam dpal byang chub kyi gnas gang yin/ 'jam dpal gyis smras pa/ lha'i bu byang chub kyi gnas ni chos thams cad kyi gnas yin no/ /lha'i bus smras pa/</text></item>
<item><p>138a8</p><section>mdo sde</section><text>'jam dpal byang chub kyi sgo gang yin/ 'jam dpal gyis smras pa/ lha'i bu byang chub kyi sgo ni kun nas sgo yin no/ /lha'i bus smras pa/ 'jam dpal byang chub kyi rtsom pa gang yin/ 'jam dpal gyis smras pa/ lha'i bu byang chub</text></item>
<item><p>138b1</p><section>mdo sde</section><text>kyi rtsom pa ni sems can thams cad bdag med pa'o/ /lha'i bus smras pa/ 'jam dpal byang chub ci dang mnyam/ 'jam dpal gyis smras pa/ lha'i bu byang chub ni chos thams cad mi skye ba dang mnyam mo/ /lha'i bus smras pa/ 'jam</text></item>
<item><p>138b2</p><section>mdo sde</section><text>dpal byang chub kyi bgrod pa gang yin/ 'jam dpal gyis smras pa/ lha'i bu byang chub kyi bgrod pa ni sems can thams cad kyi sems dang spyod pa yin no/ /byang chub kyi bgrod pa ni 'gro ba med par 'gro ba dang / rgyu ba med par 'gro ba yin no/ /</text></item>
<item><p>138b3</p><section>mdo sde</section><text>lha'i bus smras pa/ 'jam dpal byang chub gang gi rgyu 'thun pa yin/ 'jam dpal gyis smras pa/ lha'i bu byang chub ni snying rje chen po'i rgyu 'thun pa yin no/ /lha'i bus smras pa/ 'jam dpal snying rje chen po gang gi rgyu 'thun pa yin/ 'jam dpal</text></item>
<item><p>138b4</p><section>mdo sde</section><text>gyis smras pa/ lha'i bu snying rje chen po ni sems can thams cad rab tu thar bar bya ba'i rgyu 'thun pa yin no/ /lha'i bus smras pa/ 'jam dpal byang chub ga las btsal bar bya/ 'jam dpal gyis smras pa/ lha'i bu byang chub ni sems can</text></item>
<item><p>138b5</p><section>mdo sde</section><text>thams cad kyi nyon mongs pa rjesu rtogs pa las btsal bar bya'o/ /lha'i bus smras pa/ 'jam dpal nyon mongs pa rnams ga las btsal bar bya/ 'jam dpal gyis smras pa/ lha'i bu nyon mongs pa rnams ni 'phags pa'i lam yan</text></item>
<item><p>138b6</p><section>mdo sde</section><text>lag brgyad pa las btsal bar bya'o/ /lha'i bus smras pa/ 'jam dpal ci 'phags pa'i lam nyon mongs pa rnams dang lhan cig gnas sam/ 'jam dpal gyis smras pa/ lha'i bu gal te 'phags pa'i lam gnyis su gyur pa zhig yin</text></item>
<item><p>138b7</p><section>mdo sde</section><text>na ni 'phags pa'i lam nyon mongs pa rnams dang lhan cig gnas par yang 'gyur ba zhig na/ lha'i bu 'phags pa'i lam ni gnyis su gyur pa med pa ste/ nyon mongs pa tshol ba gang yin pa de nyid 'phags pa'i lam yin no/ /lha'i bus smras pa/</text></item>
<item><p>138b8</p><section>mdo sde</section><text>'jam dpal ji ltar na lam gyis lam gyi bya ba byas pa yin/ 'jam dpal gyis smras pa/ lha'i bu gang gi tshe btsal na nyon mongs pa rnams mi rnyed cing 'khor ba yang mi rnyed/ mya ngan las 'das pa yang mi rnyed pa de ltar na lam gyis lam gyi</text></item>
<item><p>139a1</p><section>mdo sde</section><text>bya ba byas pa yin no/ /lha'i bus smras pa/ 'jam dpal byang chub sems dpa'i lam gang yin/ 'jam dpal gyis smras pa/ lha'i bu byang chub sems dpa'i lam ni lta ba'i rnam pa drug bcu rtsa gnyis dang / phyin ci log bzhi dang /</text></item>
<item><p>139a2</p><section>mdo sde</section><text>sgrib pa lnga dang / mi dge ba'i phyogs kyi chos thams cad do/ /lha'i bus smras pa/ 'jam dpal ci las bsam te de skad smra/ 'jam dpal gyis smras pa/ lha'i bu byang chub sems dpa' ni sems can la sbyor ba yin pas sems</text></item>
<item><p>139a3</p><section>mdo sde</section><text>can rnams kyang lta ba'i rnam pa dang / phyin ci log dang / sgrib pa dang / mi dge ba'i chos rnams ma gtogs pa gzhan las btsal bar mi bya'o/ /de'i phyir byang chub sems dpa' ni gang gis sems can rnams rab tu phye ba'i lta ba'i rnam pa</text></item>
<item><p>139a4</p><section>mdo sde</section><text>dang / phyin ci log dang / sgrib pa dang / nyon mongs pa de dag nyid tshol bar byed de/ de tshol bar byed na sems can yang mi rnyed/ nyon mongs pa rnams kyang mi rnyed do/ /ma rnyed na sems can yongs su smin par bya ba la skyo bar mi 'gyur</text></item>
<item><p>139a5</p><section>mdo sde</section><text>ba ste/ lha'i bu rnam grangs des na nyon mongs pa tshol ba ni byang chub sems dpa'i lam yin la/ sems can tshol ba yang byang chub sems dpa'i lam yin/ phung po dang / khams dang / skye mched dang / nyon mongs pa tshol ba yang byang chub sems</text></item>
<item><p>139a6</p><section>mdo sde</section><text>dpa'i lam yin no/ /lha'i bus smras pa/ 'jam dpal rnam par thar pa'i sgo gsum po dag byang chub sems dpa'i lam ma yin nam/ 'jam dpal gyis smras pa/ lha'i bu stong pa nyid ni btsal bar mi nus la/ mtshan ma med pa dang / smon pa med pa</text></item>
<item><p>139a7</p><section>mdo sde</section><text>yang btsal bar mi nus so/ /de ci'i phyir zhe na/ lha'i bu de la ni sems dang / yid dang / rnam par shes pa 'jug par mi 'gyur la gang la sems dang / yid dang / rnam par shes pa 'jug par mi 'gyur ba de ni btsal bar mi nus pa'i phyir ro/ /</text></item>
<item><p>139a8</p><section>mdo sde</section><text>lha'i bus smras pa/ 'jam dpal lam ji ltar mngon par rtogs par bya/ 'jam dpal gyis smras pa/ lha'i bu yang dag pa'i lta ba gang dang mnyam pa log pa'i lta ba yang de dang mnyam pa de ltar mngon par rtogs pa gang yin pa de ni lam</text></item>
<item><p>139b1</p><section>mdo sde</section><text>mngon par rtogs pa yin no/ /yang dag pa'i rtog pa gang dang mnyam pa log pa'i rtog pa yang de dang mnyam pa dang / yang dag pa'i ngag gang dang mnyam pa log pa'i ngag kyang de dang mnyam pa dang / yang dag pa'i las kyi mtha' gang dang mnyam pa log</text></item>
<item><p>139b2</p><section>mdo sde</section><text>pa'i las kyi mtha' yang de dang mnyam pa dang / yang dag pa'i 'tsho ba gang dang mnyam pa log pa'i 'tsho ba yang de dang mnyam pa dang / yang dag pa'i rtsol ba gang dang mnyam pa log pa'i rtsol ba yang de dang mnyam pa dang / yang dag pa'i dran pa gang dang</text></item>
<item><p>139b3</p><section>mdo sde</section><text>mnyam pa log pa'i dran pa yang de dang mnyam pa dang / yang dag pa'i ting nge 'dzin gang dang mnyam pa log pa'i ting nge 'dzin kyang de dang mnyam pa de ltar mngon par rtogs pa gang yin pa de ni lam mngon par rtogs pa yin no/ /lha'i bus smras pa/ 'jam</text></item>
<item><p>139b4</p><section>mdo sde</section><text>dpal yang dag pa'i lta ba gang dang mnyam/ 'jam dpal gyis smras pa/ lha'i bu yang dag pa'i lta ba dang log pa'i lta ba ni stong pa nyid dang / dben pa nyid dang mnyam pa yin no/ /lha'i bus smras pa/ 'jam dpal stong pa nyid dang dben pa nyid</text></item>
<item><p>139b5</p><section>mdo sde</section><text>la tha dad du bya ba ci yod/ 'jam dpal gyis smras pa/ lha'i bu namakha' dang nam mkha' la tha dad du bya ba ci yod/ lha'i bus smras pa/ 'jam dpal tha dad du bya ba chung zad kyang med do/ /'jam dpal gyis smras pa/ lha'i bu de bzhin du</text></item>
<item><p>139b6</p><section>mdo sde</section><text>stong pa nyid dang / dben pa nyid la yang tha dad du bya ba chung zad kyang med do/ /lha'i bus smras pa/ 'jam dpal tha dad du bya ba gang las rab tu phye ba yin/ 'jam dpal gyis smras pa/ lha'i bu tha dad du bya ba ni mtshan ma dang / dmigs pa dang /</text></item>
<item><p>139b7</p><section>mdo sde</section><text>'du shes dang / spros pa las rab tu phye ba yin te/ mtshan ma dang / dmigs pa dang / 'du shes dang / spros pa gang yin pa de'i ngo bo nyid kyi mtshan nyid rjesu rtogs pa gang yin pa de la ni tha dad du bya ba med do/ /lha'i bu 'di lta ste dper na/ rgya mtsho</text></item>
<item><p>139b8</p><section>mdo sde</section><text>chen por ma zhugs pa'i chu la ni tha dad du bya ba yod kyi rgya mtsho chen por zhugs pa'i chu la ni tha dad du bya ba med pa de bzhin du lha'i bu chos kyi dbyings yongs su ma shes pa la ni chos thams cad tha dad du bya ba yod kyi chos kyi dbyings yongs su shes pa la</text></item>
<item><p>140a1</p><section>mdo sde</section><text>ni chos tha dad du bya ba med do/ /lha'i bus smras pa/ 'jam dpal ci chos kyi dbyings yongs su shes par nus sam/ 'jam dpal gyis smras pa/ lha'i bu chos kyi dbyings ni yongs su shes par mi nus so/ /de ci'i phyir zhe</text></item>
<item><p>140a2</p><section>mdo sde</section><text>na/ lha'i bu chos thams cad ni chos kyi dbyings su yang dag par 'du ba yin la/ chos kyi dbyings kyis ni chos kyi dbyings yongs su mi shes pa'i phyir ro/ /chos kyi dbyings su yang dag par 'du ba'i chos de dag la gnyis su med par</text></item>
<item><p>140a3</p><section>mdo sde</section><text>shes pa de dag gang yin pa de ni yongs su shes pa zhes bya ste/ sems gcig nas gcig tu brgyud pa nye bar zhi bar byed pa'i phyir de ni yongs su shes pa zhes bya'o/ /gzhan gyi rnam par rig pa la gnas pa'i phyir de ni yongs su</text></item>
<item><p>140a4</p><section>mdo sde</section><text>shes pa zhes bya'o/ /lha'i bu 'di lta ste dper na namakha' gzugs med pa'i snang ba la gzugs thams cad snang yang gzugs de dag ni nam mkha'i ngo bo nyid yin pa de bzhin du/ lha'i bu byang chub sems dpas rang gis smras pa'i</text></item>
<item><p>140a5</p><section>mdo sde</section><text>chos kyi dbyings kyi sgo nas chos thams cad mthong yang chos de dag ni chos kyi dbyings kyi ngo bo nyid kho na yin no/ /lha'i bus smras pa/ 'jam dpal ji ltar na byang chub sems dpa' mgo smos pas go ba yin/ 'jam dpal gyis smras</text></item>
<item><p>140a6</p><section>mdo sde</section><text>pa/ lha'i bu mgo smos pas go ba'i rang gi lta bas sems can thams cad kyi lta ba spang ba'i phyir chos ston pa byed na'o/ /lha'i bus smras pa/ 'jam dpal ji ltar na byang chub sems dpa' rnam par spros pas go ba yin/ 'jam</text></item>
<item><p>140a7</p><section>mdo sde</section><text>dpal gyis smras pa/ lha'i bu dben pa'i phyir bdag kyang gzhan du mi byed la/ bdag med pa yang gzhan du mi byed na'o/ /lha'i bus smras pa/ 'jam dpal ji ltar na byang chub sems dpa' mi khrid pa yin/ 'jam dpal gyis</text></item>
<item><p>140a8</p><section>mdo sde</section><text>smras pa/ lha'i bu gang gi tshe byang chub sems dpa' chos 'ga' yang khrid par mi byed mi khrid par mi byed na'o/ /lha'i bus smras pa/ 'jam dpal ji ltar na byang chub sems dpa' gnas lhur len pa yin/ 'jam dpal gyis smras</text></item>
<item><p>140b1</p><section>mdo sde</section><text>pa/ lha'i bu gang gi tshe byang chub sems dpa' mtshan ma med pa'i gnas las g.yo bar mi byed na'o/ /lha'i bus smras pa/ 'jam dpal gang gis byang chub sems dpa' tshogs gsum po nges pa nyid dang / ma nges pa nyid dang / log pa nyid du nges</text></item>
<item><p>140b2</p><section>mdo sde</section><text>pa'i tshogs dag la snang bar 'gyur ba'i rnam grangs yod dam/ 'jam dpal gyis smras pa/ lha'i bu yod do/ /lha'i bus smras pa/ 'jam dpal ji lta bu yin/ 'jam dpal gyis smras pa/ lha'i bu byang chub sems dpa' nges pa</text></item>
<item><p>140b3</p><section>mdo sde</section><text>ni sangs rgyas kyi chos thams cad la'o/ /ma nges pa ni nyan thos dang rang sangs rgyas kyi sa la'o/ /log pa nyid du nges pa ni de las sems can bsgral ba bya ba la'o/ /lha'i bus smras pa/ 'jam dpal gang gis byang chub sems dpa' mi khom</text></item>
<item><p>140b4</p><section>mdo sde</section><text>pa thob cing khom pa ma thob pa'i rnam grangs yod dam/ 'jam dpal gyis smras pa/ lha'i bu yod do/ /lha'i bus smras pa/ 'jam dpal 'o na ci'i phyir byang chub sems dpa' mi khom pa thob pa rnams la snying rje chen po bskyed par byed cing sems</text></item>
<item><p>140b5</p><section>mdo sde</section><text>can yongs su smin par bya ba'i phyir khom pa thob pa de dag kyang yal bar 'jog par byed/ 'jam dpal gyis smras pa/ lha'i bu gang rnam par grol ba'i tshogs de dag ni khom pa thob pa yin pas de la ni byang chub sems dpar mi snang ngo / /lha'i bus smras pa/</text></item>
<item><p>140b6</p><section>mdo sde</section><text>'jam dpal khyod mi khom pa thob pa yin nam/ 'on te khom pa thob pa yin/ 'jam dpal gyis smras pa/ lha'i bu kho bo ni khom pa thob pa yang ma yin/ mi khom pa thob pa yang ma yin no/ /lha'i bus smras pa/ 'jam dpal ci'i phyir/ 'jam dpal</text></item>
<item><p>140b7</p><section>mdo sde</section><text>gyis smras pa/ lha'i bu kho bo ni thob pa yang ma yin/ yang dag par thob pa yang ma yin/ khom pa yang ma yin/ mi khom pa yang ma yin la/ khom pa dang mi khom pa la chags par yang mi byed pa'i phyir ro/ /lha'i bus smras pa/ 'jam dpal</text></item>
<item><p>140b8</p><section>mdo sde</section><text>chos kyi rnam grangs 'dis ni bdud kyi dkyil 'khor thams cad tshar gcod do/ /'jam dpal gyis smras pa/ lha'i bu 'di ltar chos kyi rnam grangs 'di la ni phung po yongs su shes pa yang med/ nyon mongs pa sel ba yang med/ bdud las yang</text></item>
<item><p>141a1</p><section>mdo sde</section><text>dag par 'das pa yang med pa'i phyir ro/ /lha'i bus smras pa/ 'jam dpal nye bar sbyar bas gzhan mu stegs can rnams pham par byas so/ /'jam dpal gyis smras pa/ lha'i bu 'di ltar 'di la mu stegs can thams cad kyi spyod pa med</text></item>
<item><p>141a2</p><section>mdo sde</section><text>pa'i phyir ro/ /lha'i bus smras pa/ 'jam dpal chos kyi tog btsugs so/ /'jam dpal gyis smras pa/ lha'i bu snang ba med pa dang mun pa med pa'i phyir ro/ /lha'i bus smras pa/ 'jam dpal 'dis ni chos kyi 'khor lo rab tu bskor to/ /</text></item>
<item><p>141a3</p><section>mdo sde</section><text>'jam dpal gyis smras pa/ lha'i bu lta ba'i mtha' thams cad yongs su gcad pa'i phyir ro/ /lha'i bus smras pa/ 'jam dpal chos bstan pa 'dis chos kyi snang ba ji snyed cig byas/ 'jam dpal gyis smras pa/ lha'i bu gang dag la</text></item>
<item><p>141a4</p><section>mdo sde</section><text>snang ba yang med la mun pa yang med pa de dag chos kyi snang bar byas so/ /lha'i bus smras pa/ 'jam dpal sems can gang dag chos kyi rnam grangs 'di thos nas mos par 'gyur ba de dag ni dkon no/ lha'i bus smras pa/ 'jam dpal 'di la</text></item>
<item><p>141a5</p><section>mdo sde</section><text>su dag mos par 'gyur/ 'jam dpal gyis smras pa/ lha'i bu gang dag 'ching bas rnam par 'khrug par mi 'gyur ba rnams so/ /lha'i bus smras pa/ 'jam dpal 'ching bas rnam par 'khrug par mi 'gyur ba dag gang yin/ 'jam dpal</text></item>
<item><p>141a6</p><section>mdo sde</section><text>gyis smras pa/ lha'i bu gang dag 'dod chags dang / zhe sdang dang / gti mug dang / nyon mongs pa bsal ba'i sgo nas thar ba tshol bar mi byed pa dang / gang dag 'dod chags dang zhe sdang dang / gti mug dang / nyon mongs pa mnyam pa nyid kyi</text></item>
<item><p>141a7</p><section>mdo sde</section><text>rnam par grol ba mnyam par 'gyur ba dag ste/ de dag gis ni 'ching ba ma dmigs pas rnam par 'khrug pa yang mi 'gyur ba'i phyir ro/ /'jam dpal gzhon nur gyur pas bstan pa 'di bshad pa na srog chags lnga 'bum tsam gyis byang chub</text></item>
<item><p>141a8</p><section>mdo sde</section><text>tu sems bskyed nas tshig 'di skad ces bdag cag gis kyang ci ltar 'jam dpal gzhon nur gyur pa dang / de bzhin gshegs pa dgra bcom pa yang dag par rdzogs pa'i sangs rgyas kyis chos 'di dag brnyes pa de bzhin du thob par gyur cig ces kyang</text></item>
<item><p>141b1</p><section>mdo sde</section><text>smras so/ /lha dang mi rnams kyi skye dgu las srog chags 'bum lhag tsam ni chos rnams la chos kyi mig rdul med cing dri ma dang bral ba rnam par dag go/ /gnas gtsang ma'i ris kyi lha'i bu drug khri ni lan pa med par zag pa rnams las sems</text></item>
<item><p>141b2</p><section>mdo sde</section><text>rnam par grol lo/ /'dod pa na spyod pa'i lha'i bu brgyad khri yang len pa med par zag pa rnams las sems rnam par grol lo/ /srog chags dang / dge slong dang / dge slong ma dang / dge bsnyen dang / dge bsnyen ma nyi khri yang len pa med</text></item>
<item><p>141b3</p><section>mdo sde</section><text>par zag pa rnams las sems rnam par grol lo/ /byang chub sems dpa' sngon dge ba'i rtsa ba bskyed pa bdun khri nyis stong gis ni mi skye ba'i chos la bzod pa thob par gyur to/ /thams cad dang ldan pa'i 'khor rnams kyang dga' ba dang / mgu</text></item>
<item><p>141b4</p><section>mdo sde</section><text>ba dang / yid rangs pa dang / rab tu dga' ba dang / dga' ba dang / yid bde ba skyes nas ched du brjod pa 'di ched du brjod do/ /e ma'o kun nas yongs grol ba'i/ /dmigs med chos ni legs par bshad/ /'jam dpal gzhon nur gyur</text></item>
<item><p>141b5</p><section>mdo sde</section><text>pa yis/ /shin tu lags par bshad par byas/ /de nas byang chub sems dpa' de dag dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang /</text></item>
<item><p>141b6</p><section>mdo sde</section><text>mi ma yin pa de dag gis lha dang mi'i mchod pa dag byas te/ steng gi bar snang las kyang lha'i me tog gi char dag kyang phab/ rin po che'i char dag kyang phab/ gos kyi char dag kyang phab/ bdug spos kyi char dag dang / spos chu'i char dag dang / phye ma'i</text></item>
<item><p>141b7</p><section>mdo sde</section><text>char dag kyang phab bo/ /lha rnams kyis steng gi bar snang las lha'i sil snyan brgya stong dag kyang rab tu bsal to/ /dge bsnyen dang / dge bsnyen ma rnams dang / rgyal po gsal rgyal gyis kyang rang rang gi 'byor pa ci bdog pa dag gis bcom ldan 'das</text></item>
<item><p>141b8</p><section>mdo sde</section><text>dang 'jam dpal gzhon nur gyur pa la mchod pa byas so/ /thams cad dang ldan pa'i 'khor rnams kyis kyang thal mo sbyar te tshig 'di skad ces/ bcom ldan 'das gang dag chos kyi rnam grangs 'di la dad par mi bgyid pa de dag la ni sangs rgyas 'byung</text></item>
<item><p>142a1</p><section>mdo sde</section><text>ba ma mchis lags so/ /gang dag chos kyi rnam grangs 'di spong bar bgyid pa de dag la ni rab tu 'byung ba ma mchis lags so/ /gang dag chos kyi rnam grangs 'di bsgrub te gnas par mi bgyid pa de dag la ni bsnyen par rdzogs par ma mchis</text></item>
<item><p>142a2</p><section>mdo sde</section><text>lags so/ /de dag la ni 'phags pa'i bsnyen pa rdzogs pas bsnyen par rdzogs pa yang ma mchis lags so/ /gang dag chos kyi rnam grangs 'di bgrod par mi mchi ba de dag la ni dge sbyong gi tshul ma mchis lags so/ /de dag la ni bram ze'i</text></item>
<item><p>142a3</p><section>mdo sde</section><text>tshul yang ma mchis lags so/ /gang dag chos kyi rnam grangs 'di la skrag par 'gyur ba de dag la ni thob pa yang ma mchis/ mngon par rtogs pa yang ma mchis lags so/ /gang dag chos kyi rnam grangs 'di nyan par bgyid pa dang / thos nas kyang</text></item>
<item><p>142a4</p><section>mdo sde</section><text>mos par bgyid pa dang / len par bgyid pa dang / kun chub par bgyid pa dang / 'dzin par bgyid pa dang / klog par bgyid pa dang / yi ger 'dri bar bgyid pa dang / snod 'tshal bar bgyid nas gzhan dag la yang ston par bgyid pa dang / skyo ba ma mchis pa'i</text></item>
<item><p>142a5</p><section>mdo sde</section><text>yid kyis 'doms par bgyid pa dang / rjes su ston par bgyid pa dang / 'di la nan tan gyis sgrub par bgyid pa dang / gzhan dag kyang nan tan gyis sgrub du stsol ba dang / nyams par mi bgyid pa de dag ni sems can dam pa dang / sems can chen po dang /</text></item>
<item><p>142a6</p><section>mdo sde</section><text>dge ba'i rtsa ba bsrungs pa dang / sangs rgyas mang po la bsnyen bkur bgyis pa dang / gting rnyed pa dang / log par ltung ba'i rgyun bkum pa dang / ngan song dang ngan 'gro'i sgo bkum pa dang / dge ba'i bshes gnyen gyis yongs su zin pa dang / dge ba'i</text></item>
<item><p>142a7</p><section>mdo sde</section><text>bshes gnyen rnams la shin tu gus pa dang / dge ba'i bshes gnyen rnams la bgyis pa gzo zhing bgyis pa tshor ba lags shing / de dag ni 'das pa dang / ma 'ongs pa dang / da ltar byung ba'i sangs rgyas bcom ldan 'das rnams kyis dam pa'i</text></item>
<item><p>142a8</p><section>mdo sde</section><text>chos yongs su gzung ba'i slad du zhugs pa lags te/ skyes bu dam pa de dag la ni sangs rgyas 'byung ba yang mchis lags so/ /de dag la ni chos kyi 'khor lo bskor ba yang mchis lags so/ /de dag la ni 'bras bu mchis pa dang / khom pa</text></item>
<item><p>142b1</p><section>mdo sde</section><text>dang ldan pa lags so zhes kyang gsol to/ /de nas bcom ldan 'das kyis thams cad dang ldan pa'i 'khor de dag la legs so zhes bya ba byin nas byang chub sems dpa' byams pa la bka' stsal pa/ byams pa chos kyi rnam grangs 'di bshad pa na/</text></item>
<item><p>142b2</p><section>mdo sde</section><text>lha dang mi rnams kyi skye dgu las srog chags nyi khri nyis stong ni chos rnams la chos kyi mig rdul med cing dri ma dang bral ba rnam par dag go/ /lha dang mi rnams kyi skye dgu las srogs chags 'bum phrag brgyad ni len pa med par zag pa rnams las sems</text></item>
<item><p>142b3</p><section>mdo sde</section><text>rnam par grol lo/ /lha dang / klu dang / gnod sbyin dang / dri za dang / lha ma yin dang / namakha' lding dang / mi 'am ci dang / lto 'phye chen po dang / dge slong dang / dge slong ma dang / dge bsnyen dang / dge bsnyen ma sa ya phrag gnyis kyis ni</text></item>
<item><p>142b4</p><section>mdo sde</section><text>byang chub tu sems bskyed do/ /'di na gnas pa dang / 'jig rten gyi khams gzhan dag nas 'dus pa'i byang chub sems dpa' lnga 'bum gyis ni mi skye ba'i chos la bzod pa thob par gyur to/ /byang chub sems dpa' bsam pa tha dad pa nyis stong tsam</text></item>
<item><p>142b5</p><section>mdo sde</section><text>gyis ni gzung sna tshogs so sor thob par gyur to/ /byang chub sems dpa' 'bum gyis ni gzungs dri ma med pa so sor thob par gyur to/ /de dag las byang chub sems dpa' mang po dag byang chub sems dpa' byams pa khyod kyis byang chub thob pa'i</text></item>
<item><p>142b6</p><section>mdo sde</section><text>dam pa'i chos yongs su 'dzin par 'gyur zhing mdo sde zab mo 'di lta bu dag nod pa dang / ston pa dang / 'dzin pa dang / klog par yang 'gyur te/ de dag ni byams pa khyod nyid kyis byang chub tu lung ston par 'gyur ro/ /de nas bcom ldan 'das la</text></item>
<item><p>142b7</p><section>mdo sde</section><text>byang chub sems dpa' byams pas 'di skad ces gsol to/ /bcom ldan 'das rigs kyi bu 'am/ rigs kyi bu mo gang dag mdo sde 'di 'dzin pa dang / klog pa dang / ston pa dang / yi ger 'dri ba dang / dam pa'i chos yun ring du gnas</text></item>
<item><p>142b8</p><section>mdo sde</section><text>par bgyi ba'i slad du glegs bam du bgyis te 'chang ba dang / tha na lan 'ga' zhig nyan par bgyid pa dang / rna lam du grags par bgyid pa de dag bsod nams ji tsam skyed par 'gyur lags/ de skad ces gsol pa dang /</text></item>
<item><p>143a1</p><section>mdo sde</section><text>bcom ldan 'das kyis byang chub sems dpa' byams pa la 'di skad ces bka' stsal to/ /byams pa khyod de bzhin gshegs pa la don 'di yongasu 'dri bar sems pa ni legs so legs so/ /byams pa de'i phyir legs par rab tu</text></item>
<item><p>143a2</p><section>mdo sde</section><text>nyon la yid la zung shig dang ngas khyod la bshad par bya'o/ /byams pa nan gyis dper na lha dang mi rnams kyi skye dgu las lha 'am mi gang zhig gis sangs rgyas bcom ldan 'das 'khor gang gA'i klung gi bye ma snyed dang bcas pa gang gA'i klung gi bye ma snyed</text></item>
<item><p>143a3</p><section>mdo sde</section><text>cig la bskal pa gang gA'i klung gi bye ma snyed du bde ba'i yo byad thams cad kyis bsnyen bkur byas par gyur pa de bas ni gang gis mdo sde legs par gsungs pa 'di yi ger bris te 'dzin pa dang / klog pa dang / de bzhin nyid du bsgrub par byed pa dang /</text></item>
<item><p>143a4</p><section>mdo sde</section><text>gzhan dag la ston par byed pa ches bsod nams mang du skyed par 'gyur te/ byang chub mngon par rdzogs par 'tshang rgya ba'i phyir ring por mi thogs par byang chub kyi snying por nye bar 'gro bar yang 'gyur ro/ /byams pa nga ni gang dag gis mdo sde 'di thos</text></item>
<item><p>143a5</p><section>mdo sde</section><text>nas spang bar mi byed cing mos par byed pa dang / tha na glegs bam du 'dri bar byed pa de dag kyang mos pa ji lta ba bzhin du phyir mi ldog pa nyid du lung ston to/ /byams pa nga ni gang dag gis mdo sde zab mo 'di lta bu 'di ni ming tsam thos pa de dag kyang /</text></item>
<item><p>143a6</p><section>mdo sde</section><text>'bras bu yod par lung ston par byed na gang dag mos pa dang / yi ger 'dri ba dang / klog pa dang / gzhan dag la yang ston par byed pa dag lta smos kyang ci dgos/ gang dag mdo sde 'di yi ger 'dri ba dang / lung nod pa dang / kha ton byed pa dang /</text></item>
<item><p>143a7</p><section>mdo sde</section><text>klog pa dang / de bzhin nyid du bsgrub par byed pa de dag ni sangs rgyas bcom ldan 'das rnams dang lhan cig tu gtam 'dre bar byed pa dang / phebs par smra bar byed par 'gyur te/ de dag ni rtag tu sangs rgyas bcom ldan 'das rnams dang mi 'bral</text></item>
<item><p>143a8</p><section>mdo sde</section><text>bar 'gyur zhing 'jig rten gyi khams gzhan dag na bzhugs pa'i sangs rgyas bcom ldan 'das rnams dang / byang chub sems dpa' sems dpa' chen po rnams kyis kyang de dag la ston par mdzad cing bla na med pa yang dag par rdzogs pa'i byang chub tu</text></item>
<item><p>143b1</p><section>mdo sde</section><text>lung ston par yang 'gyur ro/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo chos kyi rnam grangs 'di thos pa de ni sangs rgyas 'byung ba dang 'dra ba yin gyis kun dga' bo khyod kyis chos kyi rnam grangs 'di zung shig</text></item>
<item><p>143b2</p><section>mdo sde</section><text>gzhan dag la yang rgya cher ston cig /kun dga' bos gsol pa/ bcom ldan 'das chos kyi rnam grangs 'di'i ming ci zhes bgyi/ 'di ji ltar gzung bar bgyi/ 'di'i ming ji skad bstan par bgyi lags/ bcom ldan 'das kyis bka'</text></item>
<item><p>143b3</p><section>mdo sde</section><text>stsal pa/ kun dga' bo chos kyi rnam grangs 'di lha'i bu rab rtsal sems kyis zhus pa zhes bya ba dang / 'jam dpal gyis bstan pa chos thams cad rnam par gtan la dbab pa bstan pa zhes bya bar yang zung shig /de nas 'khor de dag gis</text></item>
<item><p>143b4</p><section>mdo sde</section><text>chos kyi rnam grangs 'di'i ming thos nas thal mo sbyar te bcom ldan 'das la 'di skad ces gsol to/ /bcom ldan 'das bdag cag gis 'jam dpal gzhon nur gyur pas chos bstan pa mang du thos lags na ji ltar chos kyi rnam grangs 'di rab</text></item>
<item><p>143b5</p><section>mdo sde</section><text>tu rnam par phye ste rgya cher bstan pa de lta bu'i chos ni nam yang ma byung lags so/ /bdag cag gis kyang chos kyi rnam grangs la dga' ba 'di lta bu thob pa sngon ma myong lags te/ de lta lags pas bcom ldan 'das yongs su mya ngan las 'das</text></item>
<item><p>143b6</p><section>mdo sde</section><text>nas kyang skye bo mang po la sman pa dang / ma 'ongs pa'i skye bo rnams kyi slad du chos kyi rnam grangs 'di ci nas sangs rgyas kyi mdzad pa bgyid par 'gyur ba dang / sems can mos pa tha dad pa rnams kyis chos kyi rnam grangs 'di thos nas mos pa</text></item>
<item><p>143b7</p><section>mdo sde</section><text>ji lta ba bzhin du theg pa tha dad pas nges par 'byung bar 'gyur ba dang / de dag bde 'gror mchi bar bgyi bar bcom ldan 'das kyis chos kyi rnam grangs 'di legs par byin gyis brlab du gsol/ de nas bcom ldan 'das kyis 'khor bzhi po de dag gis</text></item>
<item><p>143b8</p><section>mdo sde</section><text>gsol ba btab par thugs su chud nas phyogs bcur rnam par gzigs so/ /bcom ldan 'das phyogs bcur rnam par gzigs ma thag tu de nas de'i mod la stong gsum gyi stong chen po'i 'jig rten gyi khams 'di'i sa gzhi chen po rnam pa drug du rab</text></item>
<item><p>144a1</p><section>mdo sde</section><text>tu g.yos par gyur cing / lha dang / klu dang / gnod sbyin dang / dri za dang / lha ma yin dang / namakha' lding dang / mi 'am ci dang / lto 'phye chen po rnams kyang dga' ba dang / mgu ba dang / yid rangs pa dang / spro ba dang / dga' ba dang /</text></item>
<item><p>144a2</p><section>mdo sde</section><text>yid bde ba skyes nas ci nas kyang phyi ma'i dus na chos kyi rnam grangs 'di nub par mi 'gyur bar byin gyis brlab par bya ba'i phyir de bzhin gshegs pa dang byang chub sems dpa' sems can la dga' ba rnams dang / nyan thos kyi dge 'dun la lha'i mchod</text></item>
<item><p>144a3</p><section>mdo sde</section><text>pa dag byas shing steng gi bar snang las me tog gi char dag kyang rab tu phab/ lha'i sil snyan dang / glu dbyangs dag kyang rab tu gsil cing blangs so/ /de nas de bzhin gshegs pas thams cad dang ldan pa'i 'khor de la 'di skad ces nga dang 'jam dpal</text></item>
<item><p>144a4</p><section>mdo sde</section><text>gzhon nur gyur pas chos kyi rnam grangs 'di byin gyis brlabs so/ /zhes go bar mdzad do/ /de nas thams cad dang ldan pa'i 'khor de dang / byang chub sems dpa' de dag dga' ba dang / mgu ba dang / yi rangs pa dang / rab tu dga' ba dang / dga' ba</text></item>
<item><p>144a5</p><section>mdo sde</section><text>dang / yid bde ba skyes nas bcom ldan 'das dang 'jam dpal gzhon nur gyur pa la mchod pa byas te/ rang rang gi gnas su dong ngo / /bcom ldan 'das kyis de skad ces bka' stsal nas/ byang chub sems dpa' byams pa dang / tshe dang ldan pa</text></item>
<item><p>144a6</p><section>mdo sde</section><text>kun dga' bo dang / thams cad dang ldan pa'i 'khor de yi rangs te/ bcom ldan 'das kyis gsungs pa la mngon par bstod do/ /'phags pa lha'i bu rab rtsal sems kyis zhus pa zhes bya ba theg pa chen po'i mdo/ rdzogs so// //</text></item>
<item><p>144a7</p><section>mdo sde</section><text>rgya gar gyi mkhan po pradz+nyA bar ma dang / zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa/ / @#/ /rgya gar skad du/ Ar+ya shI ba su pa ri prits+tshA nA ma ma hA yA na sU tra/ bod skad du/</text></item>
<item><p>144a8</p><section>mdo sde</section><text>'phags pa dpal dbyig gis zhus pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das bA ra Na sI na drang srong smra ba</text></item>
<item><p>144b1</p><section>mdo sde</section><text>ri dgas kyi nags na byang chub sems dpa'i dge 'dun dang / nyan thos kyi dge 'dun chen po dang thabs gcig tu bzhugs te/ de nas tshong dpon gyi bu dpal dbyig ces bya ba bA ra Na sI'i grong khyer chen po nas byung nas/ bcom ldan 'das ga la ba der song</text></item>
<item><p>144b2</p><section>mdo sde</section><text>ste phyin nas/ bcom ldan 'das kyi zhabs la mgo bos phyag 'tshal te lan gsum bskor ba byas nas phyogs gcig tu 'dug go/ /phyogs gcig tu 'dug nas tshong dpon gyi bu dpal dbyig gis bcom ldan 'das ga la ba de logs su</text></item>
<item><p>144b3</p><section>mdo sde</section><text>thal mo sbyar ba btud de bcom ldan 'das la 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ji snyed cig 'das shing gshegs lags/ bcom ldan 'das kyis bka' stsal pa/</text></item>
<item><p>144b4</p><section>mdo sde</section><text>tshong dpon gyi bu de bzhin gshegs pa dgra bcom pa yang dag par rdzogs pa'i sangs rgyas dpag tu med grangs med pa 'das shing gshegs te/ dper na gang gA'i klung gi bye ma snyed do/ /gsol pa/ bcom ldan 'das de bzhin gshegs pa</text></item>
<item><p>144b5</p><section>mdo sde</section><text>dgra bcom pa yang dag par rdzogs pa'i sangs rgyas ji snyed cig skye zhing 'byung bar 'gyur lags/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ji snyed cig da ltar bzhugs te 'tsho zhing bzhes lags/</text></item>
<item><p>144b6</p><section>mdo sde</section><text>bcom ldan 'das kyis bka' stsal pa/ tshong dpon gyi bu de bzhin gshegs pa dgra bcom pa yang dag par rdzogs pa'i sangs rgyas dpag tu med grangs med pa skye zhing 'byung bar 'gyur te/ dper na gang gA'i klung gi bye ma snyed do/ /tshong dpon gyi bu</text></item>
<item><p>144b7</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas dpag tu med grangs med pa da ltar bzhugs la 'tsho zhing gzhes te/ dper na gang gA'i klung gi bye ma snyed do/ /de skad ces bka' stsal pa dang / bcom ldan 'das la tshong dpon gyi</text></item>
<item><p>144b8</p><section>mdo sde</section><text>bu dpal dbyig gis 'di skad ces gsol to/ /bcom ldan 'das de ltar mi brgya'am/ mi stong ngam/ mi 'bum gyis sngon 'bad de btsal bas yang dag par rdzogs pa'i byang chub thob par gyur na/ bcom ldan 'das bdag gis kyang</text></item>
<item><p>145a1</p><section>mdo sde</section><text>'bad de btsal na ci'i slad du/ de mi thob/ mi rtogs kyis de'i slad du thugs brtse bar dgongs te las dang po pa'i byang chub sems dpas ji ltar bgyi ba dang / ji ltar gnas par bgyi ba dang / ji ltar bsgrub par bgyi ba bcom ldan</text></item>
<item><p>145a2</p><section>mdo sde</section><text>'das kyis bdag la de ltar legs par bstan du gsol/ de skad ces gsol pa dang / bcom ldan 'das kyis tshong dpon gyi bu dpal dbyig la 'di skad ces bka' stsal to/ /tshong dpon gyi bu legs so legs so/ /khyod kyis rtog pa mdzes so/ /spobs</text></item>
<item><p>145a3</p><section>mdo sde</section><text>pa dga'o/ /tshong dpon gyi bu de'i phyir legs par/ rab tu nyon la yid la zung shig dang / las dang po pa'i byang chub sems dpas ji ltar bya ba dang / ji ltar gnas par bya ba dang / ji ltar bsgrub par bya ba ngas khyod la bshad do/ /bcom ldan 'das legs so</text></item>
<item><p>145a4</p><section>mdo sde</section><text>zhes gsol te tshong dpon gyi bu dpal gyi dbyig bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /tshong dpon gyi bu las dang po pa'i byang chub sems dpas ni nyin cig bzhin du snying thag pa rus pa'i khong nas yid</text></item>
<item><p>145a5</p><section>mdo sde</section><text>la byas te/ sems can thams cad kyis bsam nas dus gsum du dkon mchog gsum la mchod pa dang rim gro bya ba mi gtang bar bya'o/ /tshong dpon gyi bu gzhan yang las dang po pa'i byang chub sems dpas ni snying thag pa rus pa'i khong nas yid la byas</text></item>
<item><p>145a6</p><section>mdo sde</section><text>te/ sems can thams cad kyis bsam nas dus gsum du dkon mchog gsum la skyabs su 'gro ba'i yi dam mi gtang bar bya'o/ /tshong dpon gyi bu gzhan yang las dang po pa'i byang chub sems dpas ni snying thag pa rus pa'i khong nas yid la byas te/</text></item>
<item><p>145a7</p><section>mdo sde</section><text>sems can thams cad kyis bsam nas 'jig rten gyi khams thams cad du dkon mchog gsum gyis mi stong bar dus gsum du gsol bar gdab pa mi gtang bar bya'o/ /'jig rten gyi khams thams cad du dkon mchog gsum bskal pa du mar</text></item>
<item><p>145a8</p><section>mdo sde</section><text>gnas par dus gsum du gsol ba gdab par mi gtang bar bya'o/ /'jig rten gyi khams thams cad du sems can thams cad la bskal pa du mar chos bstan par dus gsum du gsol ba gdab par mi gtang bar bya'o/ /'jig rten gyi khams</text></item>
<item><p>145b1</p><section>mdo sde</section><text>thams cad du sems can thams cad la ci nus pa dang / ci lcogs pa dang / ji ltar gsol ba 'debs pa bzhin du theg pa gsum la byang chub tu sems bskyed par dus gsum la du gsol ba gdab pa mi gtang bar bya'o/ /'jig rten gyi khams</text></item>
<item><p>145b2</p><section>mdo sde</section><text>thams cad kyi khongs su gtogs pa'i sems can thams cad bsgral ba'i phyir dge ba'i rtsa ba thams cad myur zhing rings par yongs su rdzogs par 'gyur bar dus gsum du gsol ba gdab pa mi gtang bar bya'o/ /'jig rten gyi khams</text></item>
<item><p>145b3</p><section>mdo sde</section><text>thams cad kyi khongs su gtogs pa'i sems can thams cad kyis byang chub gsum thob par 'gyur bar dus gsum du gsol ba gdab pa mi gtang bar bya'o/ /'jig rten gyi khams thams cad kyi khongs su gtogs pa'i sems can ngan 'gror</text></item>
<item><p>145b4</p><section>mdo sde</section><text>skyes pa thams cad ngan 'gro thams cad nas gdon par dus gsum du gsol ba gdab pa mi gtang bar bya'o/ /'jig rten gyi khams thams cad kyi khongs su gtogs pa'i sems can thams cad kyi sdig pa thams cad spong bar 'gyur bar</text></item>
<item><p>145b5</p><section>mdo sde</section><text>dus gsum du gsol ba gdab pa mi gtang bar bya'o/ /'jig pa thams cad spong bar 'gyur bar gsol ba gdab pa dang / sdug bsngal ba dang / yid mi bde ba dang / 'khrug pa spong bar 'gyur ba dus gsum du gsol ba gdab pa mi</text></item>
<item><p>145b6</p><section>mdo sde</section><text>gtang bar bya'o/ /'das pa dang / ma 'ongs pa dang / da ltar byung ba'i sangs rgyas dang / byang chub sems dpa' dang / rang sangs rgyas dang / 'phags pa nyan thos la sogs pa thams cad dang / sems can thams cad kyi dge ba'i</text></item>
<item><p>145b7</p><section>mdo sde</section><text>rtsa ba thams cad la dus gsum du rjesu yid rang ba mi gtang bar bya'o/ /tshong dpon gyi bu gzhan yang las dang po pa'i byang chub sems dpas ni snying thag pa rus pa'i khong nas yid las byas te/ sems can thams cad kyis bsam nas dus</text></item>
<item><p>145b8</p><section>mdo sde</section><text>gsum du rdzogs pa'i byang chub tu smon pa dang / bdag nyid sdig pa'i spyod pa la rnam par smod pa dang / sdig pa spyod pa la bshung ba dang / sdig pa las nges par 'byung ba dang / dge ba thams cad 'dod pa dang / dge ba thams cad blang</text></item>
<item><p>146a1</p><section>mdo sde</section><text>ba dang / tshe rabs tshe rabs su yang dkon mchog gsum la bsnyen bskur bya bar gsol ba gdab pa dang / gcig tu nges par rnam par dag pa'i dge ba'i spyad pa spyod par gsol ba gdab pa dang / yang dag par rdzogs pa'i byang</text></item>
<item><p>146a2</p><section>mdo sde</section><text>chub kyi tshogs yongs su rdzogs par bya bar gsol bar gdab pa dang / sangs rgyas kyi chos thams cad 'thob par gsol bar gdab pa dang / chos kyi 'khor lo bskor bar gsol ba gdab pa dang / bskal pa du mar chos bstan par</text></item>
<item><p>146a3</p><section>mdo sde</section><text>gsol ba gdab pa mi gtang bar bya'o/ /tshong dpon gyi bu gzhan yang las dang po pa'i byang chub sems dpas ni pha ma la gnod pa med pa dang / bu dang / chung ma dang / bran pho dang / bran mo dang / las byed pa dang / 'o shos 'tsho ba dang / mdza' bo</text></item>
<item><p>146a4</p><section>mdo sde</section><text>dang / blon po dang / nye du dang / rgan rabs la gnod pa med par ji ltar mos pa dang / ci nus par dus dus su sbyin pa sbyin par bya'o/ /tshong dpon gyi bu gzhan yang las dang po pa'i byang chub sems dpas ni bslab pa'i gzhi lnga la gnas zhing 'dug</text></item>
<item><p>146a5</p><section>mdo sde</section><text>pa dang / brtan por 'dug pa dang / mi lhod par 'dug par bslab par bya'o/ /gal te bslab pa'i gzhi lnga la slob mi nus na yang / des bzhi'am/ gsum 'am/ gnyis sam de'i nang nas bslab pa'i gzhi cig tsam la yang bslab par bya'o/ /</text></item>
<item><p>146a6</p><section>mdo sde</section><text>gal te bslab pa'i gzhi cig tsam la slob kyang mi nus na de sdig pa'i las mi dge ba gang dang gang kun tu spyod pa de la zhen pa ma yin pa dang / drag po ma yin pa'i sems dang / mi dga' ba zhen pa dang / lhod pa dang / yang ba'i sems dang / don gyi dbang dang /</text></item>
<item><p>146a7</p><section>mdo sde</section><text>dgos pa'i dbang gis spyad par bya ste/ de mi dge ba bcu'i las khro ba'i dbang du gyur pa dang / 'khon du 'dzin pa'i dbang du gyur pa dang / dga' ba dang mchog tu dga' ba'i dbang du gyur pas kun tu spyad par mi bya'o/ /kun tu spyad par 'dod pa na yang</text></item>
<item><p>146a8</p><section>mdo sde</section><text>rnam par smad par bya/ rnam par bshung bar bya'o/ /spyod cing 'dug pa na yang rnam par smad par bya/ rnam par bshung bar bya'o/ /spyad zin pa na yang rnam par smad par bya/ rnam par bshung bar bya'o/ /so sor bshags par bya'o/ /nges par 'byung bar</text></item>
<item><p>146b1</p><section>mdo sde</section><text>bya'o/ /legs pa dge ba ci yang rung ba zhig /kun tu spyod pa na ni des ni de la sems zhen pa dang / drag po'i sems dang / tshim pa dang / mgu ba dang / lhod pa ma yin pa dang / yang ba ma yin pa dang / bar chad med pa dang / dad pa dang / dga' ba</text></item>
<item><p>146b2</p><section>mdo sde</section><text>dang / dang ba dang / mchog tu dga' ba'i dbang du gyur pa'i sems kyis kun tu spyad par bya'o/ /kun tu spyod par 'dod pa na yang snying thag pa rus pa'i khong nas yid la byas te/ sems can thams cad kyis bsam nas sems can thams cad</text></item>
<item><p>146b3</p><section>mdo sde</section><text>bsgral ba'i phyir dang / dgrol ba'i phyir dang / dbugs dbyung ba'i phyir dang / yongs su mya ngan las bzla ba'i phyir dang / thams cad mkhyen pa nyid thob par bya ba'i phyir dang / sangs rgyas kyi chos thams cad yongs su rdzogs par bya ba'i</text></item>
<item><p>146b4</p><section>mdo sde</section><text>phyir bla na med pa yang dag par rdzogs pa'i byang chub tu yongasu bsngo bar bya'o/ /des dge ba kun tu spyod pa 'das pa dang / ma 'ongs pa dang / da ltar byung ba thams cad la yang snying thag pa rus pa'i khong nas yid la byas te/ sems can</text></item>
<item><p>146b5</p><section>mdo sde</section><text>thams cad kyis bsam nas/ mngon par bsdus te bzlum nas rjes su yi rang bar bya'o/ /rjes su yid rang ba'i mchog dang / phul dang / gtso bo dang / rab dang / rab mchog dang / gya nom pa dang / dam pa dang / mnyam pa med pa dang /</text></item>
<item><p>146b6</p><section>mdo sde</section><text>mi mnyam pa dang / mnyam pa dang / namakha' dang mnyam pa dang / mya ngan las 'das pa dang / mnyam pa'i rjes su yid rang bas rjes su yid rang bar bya'o/ /rjes su yid rang nas kyang dge ba kun tu spyad pa de yang sangs rgyas dang / byang chub sems</text></item>
<item><p>146b7</p><section>mdo sde</section><text>dpa' dang / rang sangs rgyas dang / nyan thos thams cad la dbul bar bya'o/ /phul nas kyang sems can thams cad dang / thun mong du bya zhing sems can thams cad bsgral ba'i phyir dang / dgrol ba'i phyir dang / dbugs dbyung ba'i phyir dang yongs</text></item>
<item><p>146b8</p><section>mdo sde</section><text>su mya ngan las bzla ba'i phyir dang / sangs rgyas kyi chos thams cad yongs su rdzogs par bya ba'i phyir dang / thams cad mkhyen pa nyid 'thob par bya ba'i phyir nyin gcig bzhin du dus gsum du bla na med pa yang dag par rdzogs pa'i byang chub tu</text></item>
<item><p>147a1</p><section>mdo sde</section><text>yongs su bsngo bar bya'o/ /des ka shi ka'i gos dang / tsan dan dang / a ga ru'i bdug pa la sogs pa dang / yo byad rnam pa sna tshogs nyams su myong ngam/ 'dod pa'i yon tan lnga la dga' mgur spyod dam/ lam du 'gro ba</text></item>
<item><p>147a2</p><section>mdo sde</section><text>'am/ 'du byed dam/ bya ba thams cad byed pa na yang bla na med pa yang dag par rdzogs pa'i byang chub tu 'dun pa dang / dad pa dang / don du gnyer ba dang / smon pa de 'ba' zhig rtag tu rgyun mi chad par rjesu dran par bya'o/ /yid la bya'o/ /</text></item>
<item><p>147a3</p><section>mdo sde</section><text>bsgom par bya'o/ /lan mang du bya'o/ /de ltar byas na de sdig pa mi dge ba kun tu spyod pa rnams la sems lhod par 'gyur/ yang bar 'gyur/ chung bar 'gyur/ srab par 'gyur/ gsog tu 'gyur ro/ /legs par dge ba'i</text></item>
<item><p>147a4</p><section>mdo sde</section><text>las kun tu spyod pa rnams la ni sems zhen par 'gyur/ drag par 'gyur/ mi lhod par 'gyur/ mi yang bar 'gyur/ mi chung bar 'gyur ro/ /de sdig pa mi dge ba kun tu spyod pa rnams la lhod par 'gyur/ yang bar 'gyur/</text></item>
<item><p>147a5</p><section>mdo sde</section><text>chung bar 'gyur/ srab par 'gyur/ gsog du 'gyur/ med par 'gyur ba dang / legs pa dge ba'i rtsa ba kun tu spyod pa rnams la sems zhen par gyur pas srid pa'i 'gro ba gang dang phrad pa dag du chung bar mi 'gyur ro/ /'khu ba dang /</text></item>
<item><p>147a6</p><section>mdo sde</section><text>gsod pa dang / 'ching ba dang / rnam par 'tshe ba gang yin pa rnams legs par spang ba dang / 'jig rten gyi khams mtha' yas mu med pa'i khongs su gtogs pa'i sems can mtha' yas mu med pa rnams kyis thog ma med pa'i dus nas bsags pa</text></item>
<item><p>147a7</p><section>mdo sde</section><text>dus mtha' yas par nyams su myong bar 'gyur ba'i skye ba dang / rga ba dang / na ba dang / 'chi ba'i sdug bsngal dang / mi sdug pa dang phrad pa dang / sdug pa dang bral ba'i sdug bsngal ba dang / 'dod pas phongs pa'i sdug bsngal dang / lha dang mi dang / lha ma</text></item>
<item><p>147a8</p><section>mdo sde</section><text>yin dang / dud 'gro dang / yi dgas dang / sems can dmyal ba'i sdug bsngal dang / 'dod chags dang / zhe sdang dang / gti mug gi sdug bsngal gcad par bya ba dang / dgag par bya ba dang / rnam par zhi bar bya ba'i phyir zhugs pa dang / byams pa'i</text></item>
<item><p>147b1</p><section>mdo sde</section><text>sems su gyur pa dang / snying rje chen po'i sems su gyur pa dang / go cha chen po bgos pa dang / theg pa chen po la zhugs pa dang / sangs rgyas kyi chos rgya chen po la mos pa dang / sangs rgyas dang / chos dang / dge 'dun gyi gdung mi 'chad par nges</text></item>
<item><p>147b2</p><section>mdo sde</section><text>par byed pa'i phyir sdig pa mi dge ba kun tu spyod pa rnams yongs su 'grib par 'gyur ba dang / chung bar 'gyur ba nas srab pa'i bar du 'gyur ro/ /legs pa dge ba kun tu spyod pa rnams ni 'phel bar 'gyur ba nas dpag tu med pa'i bar du 'gyur ro/ /</text></item>
<item><p>147b3</p><section>mdo sde</section><text>de nas byang chub sems dpa'i bsam pa sogs shing sgom pa yang yongasu rdzogs pa dang / sra ba dang / brtan pa dang / rdo rje lta bur 'gyur ro/ /tshong dpon gyi bu de lta na las dang po pa'i byang chub sems dpa' de go rims 'di lta bus mthar gyis</text></item>
<item><p>147b4</p><section>mdo sde</section><text>srid pa 'di dang / srid pa phyi ma dang / srid pa lan grangs gzhan dag la sdig pa mi dge ba kun tu spyod pa 'grib par byed pa dang / chung ngur byed pa nas gsog tu byed pa'i bar dang / legs pa dge ba kun tu spyod pa 'phel bar 'gyur ba nas</text></item>
<item><p>147b5</p><section>mdo sde</section><text>dpag tu med pa'i bar du 'gyur ba dang / byang chub sems dpa'i bsam pa yang sogs shing sgom par byed de/ legs pa dge ba kun tu spyad pa rnams yongs su smin pas myur du bla na pa yang dag par rdzogs pa'i byang chub mngon par rdzogs par</text></item>
<item><p>147b6</p><section>mdo sde</section><text>'tshang rgya bar 'gyur ro/ /de nas de'i tshe yul da ra da nas da ra da'i rgyal po sin du gi ri zhes bya ba'i bu bcom ldan 'das la blta ba dang / phyag bya ba dang / bsnyen bkur bya ba'i phyir bA ra Na sir song nas de bcom ldan 'das dang thag mi ring ba zhig na 'dug</text></item>
<item><p>147b7</p><section>mdo sde</section><text>par gyur to/ /de nas da ra da'i rgyal po sin du gi ri'i bu stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te bcom ldan 'das ga la ba de logs su thal mo sbyar ba btud nas bcom</text></item>
<item><p>147b8</p><section>mdo sde</section><text>ldan 'das la 'di skad ces gsol to/ /bcom ldan 'das khyod kyis legs par bka' stsal to/ /bde bar gshegs pa khyod kyis legs par bka' stsal to/ /bcom ldan 'das byang chub kyi sems kyi gsol bar 'debs shing</text></item>
<item><p>148a1</p><section>mdo sde</section><text>snying thag pa rus pa'i khong nas yid la bgyis te/ sems can thams cad kyis bsam nas dus gsum du gsol ba 'debs shing brjod pa gang lags pa de tsam yang bcom ldan 'das yang dag par rdzogs pa'i byang chub kyi tshogs</text></item>
<item><p>148a2</p><section>mdo sde</section><text>'phel bar 'gyur zhing yang dag par rab tu 'phel bar 'gyur/ sogs par 'gyur/ grangs ma mchis par bgyid/ byang chub sems dpa'i bsam pa yang sogs shing sgom pa dang / yongs su rdzogs par 'gyur zhing sra ba dang / brtan</text></item>
<item><p>148a3</p><section>mdo sde</section><text>pa dang rdo rje lta bur 'gyur na gong du rtsol zhing brtson pa mi gtong ba lta ci smos lags/ bcom ldan 'das bdag kyang snying thag pa rus pa'i khong nas yid la bgyid de/ sems can thams cad kyis bsam nas sems can thams cad</text></item>
<item><p>148a4</p><section>mdo sde</section><text>bsgral ba dang / dgrol bar bgyi ba dang / dbugs dbyung ba dang / yongs su mya ngan las bzla ba dang / sangs rgyas kyi chos thams cad yongs su rdzogs par bgyi ba dang / thams cad mkhyen pa nyid thob par bgyi ba'i slad du</text></item>
<item><p>148a5</p><section>mdo sde</section><text>yang dag par rdzogs pa'i byang chub tu smon lam 'debs te/ sems can ma rgal ba rnams sgrol ba/ ma grol ba rnams 'grol ba/ dbugs ma phyin pa rnams dbugs 'byin pa/ yongasu mya ngan las ma 'das pa rnams yongasu</text></item>
<item><p>148a6</p><section>mdo sde</section><text>mya ngan las zlo ba'i sangs rgyas su gyur cig /yang dang yang du lan brgyar brnan te/ mtha' yas pa mtha' yas par bla na med pa yang dag par rdzogs pa'i byang chub tu smon lam 'debs lags so/ /de nas tshong dpon gyi bu</text></item>
<item><p>148a7</p><section>mdo sde</section><text>dpal dbyigs gis kyang de'i rjes thogs su de bzhin du bla na med pa yang dag par rdzogs pa'i byang chub tu smon lam btab bo/ /bcom ldan 'das kyis de skad ces bka' stsal nas/ tshong dpon gyi bu dpal dbyig dang / da ra da'i</text></item>
<item><p>148a8</p><section>mdo sde</section><text>rgyal po'i bu dang / byang chub sems dpa' de dag dang / dge slong de dag dang / lha dang / mi dang / lha ma yin dang / dri zar bcas pa'i 'jig rten yid rangs te/ bcom ldan 'das kyis gsungs pa la mngon par</text></item>
<item><p>148b1</p><section>mdo sde</section><text>bstod do/ /'phags pa dpal dbyig gis zhus pa zhes bya ba theg pa chen po'i mdo/ rdzogs so// // rgya gar gyi mkhan po su ren tra bo d+hi dang / pradz+nyA bar ma dang / zhu chen gyi lo ts+tsha ba ban de ye shes sde la sogs pas</text></item>
<item><p>148b2</p><section>mdo sde</section><text>bsgyur cing zhus te gtan la phab pa/ / @#/ /rgya gar skad du/ Ar+ya rad na dzA lI pa ri prits+tshA nA ma ma hA ya na sU tra/ bod skad du/ 'phags pa rin chen dra ba can gyis zhus pa zhes bya ba theg pa chen po'i mdo/</text></item>
<item><p>148b3</p><section>mdo sde</section><text>sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das yul yangs pa can na spre'u rdzing gi 'gram na khang pa brtsegs pa'i gnas na dge slong gi dge</text></item>
<item><p>148b4</p><section>mdo sde</section><text>'dun chen po dang / thabs gcig tu bzhugs te/ byams pa la sogs pa byang chub sems dpa' skye ba gcig gis thogs pa rnams dang / skye ba gnyis kyis thogs pa rnams dang / skye ba gsum gyis thogs pa rnams dang /</text></item>
<item><p>148b5</p><section>mdo sde</section><text>skye ba bzhis thogs pa rnams dang / skye ba lngas thogs pa rnams dang / skye ba bcus thogs pa rnams dang / sum bcu dang / bzhi bcu dang / skye ba stong gi bar rnams kyis thogs pa'i byang chub sems dpa' bye ba phrag bzhi bcu rtsa</text></item>
<item><p>148b6</p><section>mdo sde</section><text>gnyis dang / dgra bcom pa bye ba phrag drug bcu dang / lha bye ba phrag dgu bcu rtsa dgu la 'dod pa na spyod pa dang / gzugs na spyod pa'i lha'i bu rnams dang / rgyal po chen po bzhi dang / lha'i dbang po brgya byin dang / mi 'jed kyi</text></item>
<item><p>148b7</p><section>mdo sde</section><text>bdag po tshangs pa dang / lha'i bu shin tu/ bzang ldan dang / lha'i bu zla ba'i 'od dang / lha'i bu nyi ma'i 'od dang / lha'i bu grags pa'i tog dang / lha'i bu mngon par dga' ba dang / de dag dang gzhan yang lha bye ba phrag</text></item>
<item><p>148b8</p><section>mdo sde</section><text>dgu bcu rtsa dgu dang / klu'i rgyal po ma dros pa dang / klu'i rgyal po rgya mtsho dang / klu'i rgyal po nor rgyas kyi bu dang / gzi can dang / klu'i rgyal po dga' bo dang / nye dga' bo dang / klu'i rgyal po btang zung dang / klu'i rgyal po</text></item>
<item><p>149a1</p><section>mdo sde</section><text>btang zung chen po dang / lha ma yin gyi dbang po sgra gcan dang / lha ma yin gyi dbang po thams cad kyi 'khor dang yang thabs gcig go/ /de'i tshe grong khyer chen po yangs pa can na ded dpon seng ge'i bu li tsha bi stobs mtha' yas</text></item>
<item><p>149a2</p><section>mdo sde</section><text>zhes bya ba zhig gnas so/ /de'i tshe seng ge'i bu stobs mtha' yas de'i bu gzhon nu li tsha bi rin chen dra ba can zhes bya ba sangs rgyas mang po la bsnyen bkur byas pa/ chos kyi tshul snang ba mtha' yas pa'i sgron ma dang ldan pa yang</text></item>
<item><p>149a3</p><section>mdo sde</section><text>dag par 'dzin pa/ na tshod lo brgyad lon pa 'dra ba zhig gnyid log ste/ de'i rmi lam du rmis pa/ lha'i bu yongs su dga' ldan dga' ldan gyi gnas nas babs nas tshigs su bcad pa'i dbyangs kyis bskul te mngon par smras pa/</text></item>
<item><p>149a4</p><section>mdo sde</section><text>sems can snying po rgyal ba sangs rgyas kyis/ /stong gsum 'jig rten snang ba mdzad nas bzhugs/ /bsod nams brgya bsags gser gyi mdog 'dra ba/ /bdag nyid chen po gzugs kyi ma lus mdzes/ /dkyil 'khor bye ba rab tshang</text></item>
<item><p>149a5</p><section>mdo sde</section><text>gang yin pa/ /zla ba stong ngam yang na bye ba yi/ /'od zer dag gi dkyil 'khor de snang byed/ /ji ltar gang ga'i klung gi bye ma snyed/ /de 'dra'i dkyil 'khor bye bar tshang ba ni/ /shar phyogs dkyil 'khor mchog mi snang byed cing / /de bzhin lho phyogs de</text></item>
<item><p>149a6</p><section>mdo sde</section><text>bzhin nub phyogs dang / /de bzhin byang phyogs dkyil 'khor mchog snang byed/ /'jig rten mgon po 'od mdzad spu yi khung / /re re nas ni 'od zer gang dag 'byung / /re re nas ni 'od byung de dag gis/ /zla ba'i dkyil 'khor thams cad mog mog mdzad/ /</text></item>
<item><p>149a7</p><section>mdo sde</section><text>kun gzigs rnams kyis spu khung re re nas/ /'od zer 'byung zhing spu khung re re nas/ /'od zer byung ba rnams kyis gang gA'i klung / /drug bcu rtsa drug bye snyed rab gsal mdzad/ /de nas li tsha bi gzhon nu rin chen dra ba can de'i mtshan mo 'das nas</text></item>
<item><p>149a8</p><section>mdo sde</section><text>pha stobs mtha' yas la smras pa/ yab mdang gsum lha'i bu yongs su dga' ldan dga' ldan gyi gnas nas babs nas bdag la tshigs su bcad pa'i dbyangs kyis bskul ba bgyis par gyur to/ /'di lta ste/ de bzhin gshegs</text></item>
<item><p>149b1</p><section>mdo sde</section><text>pa la mchod pa bgyi ba'i las brtsam pa'i slad du yab la bdag gsol bar bgyid do/ /de nas li tsha bi gzhon nu rin chen dra ba can gyis pha stobs mtha' yas la tshigs su bcad de smras pa/ sems can kun gyi ded dpon rdzogs sangs</text></item>
<item><p>149b2</p><section>mdo sde</section><text>rgyas/ /'jig rten mkhas pa bsam yas bdag nyid che/ /skyob pa de la khyod kyis mchod don mdzod/ /'dren pa de ni 'jig rten 'byung bar dka'/ /ji ltar u dum ba ra'i me tog ni/ /mdog ldan mdzes shing shin tu dri zhim la/ /dri ngad ldan zhing</text></item>
<item><p>149b3</p><section>mdo sde</section><text>rdul bcom nyon mongs med/ /de 'dra'i me tog mchog ni rnyed par dka'/ /de'i phyir bdag gis yab la gsol 'debs pa/ /da ni dgyis pa'i thugs kyis bdag la gnang / /gang zhig 'jig rten mgon po 'od mdzad pa/ /don dam gzigs pa la ni mchod</text></item>
<item><p>149b4</p><section>mdo sde</section><text>par bgyid/ /li tsha bi stobs mtha' yas sems dga' bas/ li tsha bi seng ge zhes bya ba la smras pa/ ded dpon rgyal ba la ni mchod mdzad de/ /bdag gi gzhon nu bstan la gnas par mdzod/ /'dren pa shAkya seng ge mchod pa dang / /gzhon nu mchog gi spro</text></item>
<item><p>149b5</p><section>mdo sde</section><text>ba bskyed pa'i phyir/ /khyim pa bye ba drug bcu brtson par gyur/ /brgya byin lha mig stong dang ldan pa dang / /tshangs pa dang ni dbang phyug dbang sgyur lha/ /bdud kyi bu pho ded dpon bzang po dang / /bye ba sa yi lha dang lhan gcig tu/ /yangs pa can gyi dga' bar</text></item>
<item><p>149b6</p><section>mdo sde</section><text>thams cad zhugs/ /gser las byas dang de bzhin dngul gyi khri/ /bye ba phrag ni stong du tshang ba dag /rin chen bdun gyis de dag mdzes byas pa/ /re re yang ni bye ba stong du tshang / /khri yi g.yas dang g.yon du rin po che/ /rin chen sna bdun rgyal mtshan</text></item>
<item><p>149b7</p><section>mdo sde</section><text>bzang por btsugs/ /khri de'i tshad ni dpag tshad rangs par yod/ /rgyal mtshan dag kyang dpag tshad phyed par mtho/ /rgyal mtshan rnams kyi g.yas dang g.yon du ni/ /de'i drung dpag tshad bas mtho stegs bu dag /rang bzhin gcig ste nor bu rin po che/ /bye ba las</text></item>
<item><p>149b8</p><section>mdo sde</section><text>byas dpag tshad mtho bar 'phags/ /khri yi bar bar lha yi ba dan yang / /dpag tshad bas kyang ring ba sha stag spyangs/ /ba dan lda ldi gser gyi dra ba dag /dril bu g.yer ka dag gis mdzes par byas/ /khri rnams kyi ni 'og tu ka ba yang / /bye ba phrag stong bye ba legs par sbyar/ /</text></item>
<item><p>150a1</p><section>mdo sde</section><text>gang gis 'di ru khri mchog de dag ni/ /brtan par byas pa sgo gtan bcug pa bzhin/ /khri yi steng du gser las byas pa dang / /gser lta bu dang dngul dang bai d+hur+ya/ /de bzhin shel dang spug dang rdo snying dang / /de bzhin rtsa ba</text></item>
<item><p>150a2</p><section>mdo sde</section><text>dang ni khog pa nas/ /byung ba min pa'i mu tig gdugs dag byas/ /tsan dan shin tu dmar pos dmar bar bskus/ /re re dag ni bye ba stong du tshangs/ /khri rnams dang ni khril tshul lta bu'i/ /mkha' rten dag kyang byas nas de la ni/ /gser gyi dra ba dang ni gser lta bu/ /</text></item>
<item><p>150a3</p><section>mdo sde</section><text>dngul dang bai dur+ya dang de bzhin shel/ /spug dang de bzhin rdo'i snying po yi/ /mkha' rten so so byas nas de la ni/ /rin chen dril sgra shin tu snyan pa btags/ /rnam 'dren sgra ni rnam par grags pa yi/ /mchod pa'i don tu bdugs pa rab tu bzhag /yangs pa can gyi steng gi</text></item>
<item><p>150a4</p><section>mdo sde</section><text>bar snang la/ /gser gyi skud pa las byas bla re bres/ /gser gyi skud pa re re mchog tu bzang / /rin chen chun 'phyang stong phrag bye ba spyangs/ /mu tig rgyan 'phreng stong phrag bye ba yang / /re re gser las byas pa'i skud pas bgyus/ /yangs pa'i grong khyer gnas</text></item>
<item><p>150a5</p><section>mdo sde</section><text>pa'i li tsha bi/ /gang dag gang du 'dong ba der nyams dga'/ /de tshe sa ni skyes bu bdun srid g.yogs/ /grong khyer yangs pa kun tu ras yug bkram/ /dra ba can gyis tsan dan dmar btags nas/ /ras rnams la ni legs par bsku ba byas/ /bye ba stong phrag bdun bcu'i sil snyan</text></item>
<item><p>150a6</p><section>mdo sde</section><text>dag /rnam pa stong rnams g.yas kyi phyogs nas 'khrol/ /g.yon gyi phyogs su'ang bye ba bdun bcu stong / /shAkya seng ge mchod pa'i don du brtson/ /de 'dra'i bkod chen byas nas li tsha bi/ /gzhon nu dra ba can gyis de yi tshe/ /dga' ba'i sems kyis pha ma la smras pa/ /</text></item>
<item><p>150a7</p><section>mdo sde</section><text>sangs rgyas spyan drangs slad du bdag mchi'o/ /grong khyer mchog nas mkhas pa de byung ste/ /rgyal bdag chen po ga la bar song nas/ /yon tan rgya mtsho'i zhabs la mgo bo yis/ /phyag 'tshal der ni gzhon nu phyogs gcig 'dug /</text></item>
<item><p>150a8</p><section>mdo sde</section><text>de nas li tsha bi gzhon nu rin chen dra ba can yangs pa'i grong khyer chen po nas byung nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos</text></item>
<item><p>150b1</p><section>mdo sde</section><text>phyag 'tshal te phyogs gcig tu 'dug go/ /phyogs gcig tu 'dug nas li tsha bi gzhon nu rin chen dra ba can de la bcom ldan 'das kyis chos dang ldan pa'i gtam gyis yang dag par dga' bar mdzad/ yang dag par 'dzin</text></item>
<item><p>150b2</p><section>mdo sde</section><text>du 'jug /yang dag par gzeng bstod/ yang dag par rab tu dga' bar mdzad do/ /de nas li tsha bi gzhon nu rin chen dra ba can gyis bla gos phrag pa gcig tu gzar nas sa pus mo g.yas pa'i lha nga sa la btsugs te/ bcom ldan</text></item>
<item><p>150b3</p><section>mdo sde</section><text>'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das sang dge slong gi dge 'dun dang thabs gcig tu bdag gi sdum par gdug tshod gsol bar ci gnang / bcom ldan 'das kyis</text></item>
<item><p>150b4</p><section>mdo sde</section><text>li tsha bi gzhon nu rin chen dra ba can la thugs brtse ba nye bar bzung ste/ cang mi gsungs bar gyur pas gnang ngo / /de nas li tsha bi gzhon nu rin chen dra ba can bcom ldan 'das kyis cang mi gsung bar gyur pas gnang bar rig nas bcom ldan 'das la lan</text></item>
<item><p>150b5</p><section>mdo sde</section><text>gsum bskor ba byas te/ bcom ldan 'das kyi thad nas song ngo / /de nas li tsha bi gzhon nu rin chen dra ba can lha'i dbang po brgya byin dang / mi 'jed kyi bdag po tshangs pa dang / lha'i bu dpal bzang ldan dang / lhan gcig tu yangs pa'i grong khyer chen por zhugs so/ /</text></item>
<item><p>150b6</p><section>mdo sde</section><text>spro ba dang dga' ba'i gzugs rnams kyis zhal zas ro brgya dang ldan pa'i rnam pa sbyor du bcug go/ /sbyar nas de'i mtshan mo 'das pa dang gdan bshams shing yangs pa legs par brgyan nas/ bcom ldan 'das ga la ba der song ste/ phyin pa dang /</text></item>
<item><p>150b7</p><section>mdo sde</section><text>bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas li tsha bi gzhon nu rin chen dra ba can gyis bcom ldan 'das la 'di skad ces gsol to/ /bcom ldan 'das gdugs tshod la</text></item>
<item><p>150b8</p><section>mdo sde</section><text>bab ste/ de'i dus la da bab par mkhyen na gdugs tshod lags te/ dus la bab lags so/ /de nas bcom ldan 'das/ snga dro'i dus smad g.yogs dang chos gos gsol/ lhung bzed bsnams te dge slong gi dge</text></item>
<item><p>151a1</p><section>mdo sde</section><text>'dun dpag tu med pa dang thabs gcig tu steng gi bar snang la mi bdun gyi srid tsam du mngon par 'phags te yangs pa can gyi grong khyer chen por gshegs so/ /bskyod ma thag tu de bzhin gshegs pa'i byin gyis brlabs</text></item>
<item><p>151a2</p><section>mdo sde</section><text>kyis stong gsum gyi stong chen po'i 'jig rten gyi khams/ de thams cad rnam pa drug du 'gul/ rab tu 'gul/ kun tu rab tu 'gul/ g.yos rab tu g.yos/ kun du rab tu g.yos/ ldeg rab tu ldeg /kun tu rab tu ldeg /'ur 'ur</text></item>
<item><p>151a3</p><section>mdo sde</section><text>rab tu 'ur 'ur/ kun tu rab tu 'ur 'ur/ chem chem/ rab tu chem/ kun tu rab tu chem chem ste ltas bcwo brgyad dang ldan pa rnam pa drug tu g.yos so/ /gzhan yang cho 'phrul bye ba sa ya brgya phrag stong snyed ston cing yangs pa can du</text></item>
<item><p>151a4</p><section>mdo sde</section><text>gshegs so/ /de'i tshe lha bye ba sa ya brgya phrag stong du ma lha'i me tog ud pa la dang / pad ma dang / ku mu da dang / pad ma dkar po rnams dang / lha'i rin po che las byas pa'i me tog rnams dang / lha'i a ga ru'i phye ma dang / rin po che'i</text></item>
<item><p>151a5</p><section>mdo sde</section><text>phye ma dang / 'dzam bu chu bo'i gser dang / lha'i rin po che'i phye ma rnams kyis bcom ldan 'das la mngon par gtor/ mngon par rab tu gtor to/ /lha'i sil snyan bye ba khrag khrig phrag 'bum mngon par rab tu bkrol to/ /lha'i rgyan dpag</text></item>
<item><p>151a6</p><section>mdo sde</section><text>tu med pa rnams kyis brgyan to/ /steng gi bar snang la tsan dan dmar po shing rta'i srog shing tsam gyi char gyi rgyun phab par gyur to/ /de nas bcom ldan 'das li tsha bi gzhon nu rin chen dra ba can gyi gnas ga la ba der gshegs</text></item>
<item><p>151a7</p><section>mdo sde</section><text>te/ byon nas gdan bshams pa de la bzhugs te/ dge slong gi dge 'dun dang / dge slong ma'i dge 'dun dang / dge bsnyen dang / dge bsnyen ma'i 'khor rnams dang thabs gcig go/ /de nas li tsa bi gzhon nu rin chen dra ba can bcom ldan 'das bzhugs par</text></item>
<item><p>151a8</p><section>mdo sde</section><text>rig nas rang gi lag nas bca' bo dang / bza' ba dang / myang ba bzang po rab tu mang pos tshim par byed cing gang bzhed pa stobs par byed do/ /de nas li tsa bi gzhon nu rin chen dra ba can bcom ldan 'das kyis zhal zas gsol lags par rig nas</text></item>
<item><p>151b1</p><section>mdo sde</section><text>lhung bzed blangs te chab phul nas phyag bcabs so/ /bye ba khrag khrig 'bum ri ba'i chos gos gsum gyis bcom ldan 'das la mngon par gsol to/ /dge slong gi dge 'dun dang / dge slong ma'i dge 'dun dang / dge bsnyen dang / dge</text></item>
<item><p>151b2</p><section>mdo sde</section><text>bsnyen ma'i 'khor rnams la yang chos gos gsum gyis mngon par g.yogs te/ de ci'i phyir zhe na/ 'di ltar de ni bcom ldan 'das kyi mthus so/ /de nas li tsa bi gzhon nu rin chen dra ba can gyis bcom ldan 'das la 'di skad ces</text></item>
<item><p>151b3</p><section>mdo sde</section><text>gsol to/ /gal te zhu ba lung bstan pa'i slad du bcom ldan 'das kyis bdag la skabs phye na/ bcom ldan 'das de bzhin gshegs pa la bdag phyogs 'ga' zhig zhu'o/ /de nas bcom ldan 'das kyis li tsa bi gzhon nu rin chen</text></item>
<item><p>151b4</p><section>mdo sde</section><text>dra ba can la 'di skad ces bka' stsal to/ /gzhon nu khyod de bzhin gshegs pa la gang dang gang som nyi yod pa zhus shig dang / ngas ded/ zhu ba lung bstan pas sems rangs par bya'o/ /de nas li tsa bi gzhon nu rin chen dra ba can gyis</text></item>
<item><p>151b5</p><section>mdo sde</section><text>bcom ldan 'das la 'di skad ces gsol to/ /bcom ldan 'das 'jig rten gyi khams gzhan dag na sangs rgyas bcom ldan 'das sngon gyi smon lam dang ldan pa bzhugs shing 'tsho ba gang dag gi mtshan thos pa tsam gyis byang chub</text></item>
<item><p>151b6</p><section>mdo sde</section><text>sems dpa'i theg pa la yang dag par gnas pa'i rigs kyi bu 'am rigs kyi bu mo som nyi ma mchis shing the tsom ma mchis par 'gyur/ phyir mi ldog cing bla na ma mchis pa yang dag par rdzogs pa'i byang chub tu yang 'gyur/ tshe rab dran pa</text></item>
<item><p>151b7</p><section>mdo sde</section><text>dang yang ldan par 'gyur/ nam du yang ser sna'i sems dang lhan cig mi gnas/ byang chub sems dpa'i 'khor lo yongs su bskor bar 'gyur/ nyan thos kyi 'khor dang bral bar 'gyur/ yon tan grangs med pa bye ba khrag khrig phrag 'bum</text></item>
<item><p>151b8</p><section>mdo sde</section><text>gyis kyang yongs su bzung bar 'gyur/ sangs rgyas thams cad mngon par dgyes par bgyis pas sems can thams cad yang dag par tshim par bgyid/ bdud thams cad shin tu skrag par bgyid/ sangs rgyas kyi zhing thams cad sbyong / sems can thams cad</text></item>
<item><p>151b9</p><section>mdo sde</section><text>kyi sems bsam pa'i</text></item>
<item><p>152a1</p><section>mdo sde</section><text>sems kyi bsam pas dri ma sel/ sems can thams cad chos dkar po la yang dag par bskul/ lhas kyang yongs su bzung bar 'gyur/ byang chub sems dpas kyang bsam par 'gyur/ de bzhin gshegs pas kyang byin gyis rlob par mdzad/</text></item>
<item><p>152a2</p><section>mdo sde</section><text>nam kyang sangs rgyas bcom ldan 'das rnams dang 'bral bar mi 'gyur/ rnam pa thams cad kyi mchog dang ldan pas byang chub sems dpa'i spyod pa dag kyang yongs su rdzogs par 'gyur/ sgra dbyangs kyi rnam pa stong phrag brgyad bcu rtsa</text></item>
<item><p>152a3</p><section>mdo sde</section><text>bzhi yongs su rdzogs par thob par 'gyur/ tshangs pa'i dbyangs su 'gyur/ 'jig rten gyi khams thams cad dang 'thun pa'i sgra dbyangs dang ldan pa lta bzhugs lags sam/ de skad ces gsol pa dang / bcom ldan 'das kyis li tsa</text></item>
<item><p>152a4</p><section>mdo sde</section><text>bi gzhon nu rin chen dri ba can la 'di skad ces bka' stsal to/ /gzhon nu legs so legs so/ /gang khyod de bzhin gshegs pa la don 'di 'dri bar sems pa ni spobs pa legs shing khyod bzang ngo / /de'i phyir gzhon nu khyod</text></item>
<item><p>152a5</p><section>mdo sde</section><text>legs par nyon la yid la zung shig dang ngas khyod la bshad do/ /bcom ldan 'das de ltar 'tshal lo zhes gsol te/ byang chub sems dpa' rin chen dra ba can sems rtse gcig tu bcom ldan 'das kyis ltar nyan pa dang / bcom</text></item>
<item><p>152a6</p><section>mdo sde</section><text>ldan 'das kyis de la 'di skad ces bka' stsal to/ /gzhon nu 'di nas shar phyogs logs na 'jig rten gyi khams mu tig can zhes bya ba zhig yod de/ gzhon nu 'di lta ste/ srid pa'i rtse mo gang ga'i klung gi bye ma snyed du gyur la/</text></item>
<item><p>152a7</p><section>mdo sde</section><text>de dag thams cad kyang rdul phra mo'i rdul snyed kyis yongs su gang bar gyur cig /de nas skyes bu 'ga' zhig byung bas de dag la rdul phra mo'i rdul cig khyer te/ ji tsam du 'jig rten gyi khams srid pa'i rtse mo'i mthas gtugs pa de dag rdul</text></item>
<item><p>152a8</p><section>mdo sde</section><text>phra mo'i rdul gyis yongs su gang ji snyed pa de snyed kyi sangs rgyas kyi zhing bye ba khrag khrig phrag 'bum 'das nas rdul phra mo'i rdul gcig 'jog na/ gzhon nu rnam grangs de dang grangs de'i gzhis yun ring po 'das pas rdul phra mo'i</text></item>
<item><p>152b1</p><section>mdo sde</section><text>rdul gyi phung po chen po'i mtha' dag zad pa 'am/ gtugs par 'gyur ram/ gzhon nu de ci snyam du sems/ 'jig rten gyi khams gang du skyes bu des rdul phra rab kyi rdul de dag bzhag pa 'am ma bzhag pa de dag bsam pa 'am/ bgrang ba 'am/</text></item>
<item><p>152b2</p><section>mdo sde</section><text>gzhal ba 'am/ nye bar brtan par sgo 'am/ gsol pa bcom ldan 'das de ni ma lags te/ bcom ldan 'das de'i slad du gang zhig dpe 'di bshad pa la yang dag pa'i 'du shes bskyed par 'gyur ba'i sems can de dag ni shes pa'i</text></item>
<item><p>152b3</p><section>mdo sde</section><text>phung po mchog dang ldan par 'gyur ba lags so/ /gzhon nu 'jig rten gyi khams gang du skyes bu des rdul phra mo'i rdul de dag bzhag gam/ 'on te ma bzhag pa'i 'jig rten gyi khams de dag thams cad kyi 'og gi chu'i phung po nas bzung nas/</text></item>
<item><p>152b4</p><section>mdo sde</section><text>srid pa'i rtse mo la thug gi bar gyi rdul phra mo'i rdul rnams kyis yongs su gang bar gyur la/ skyes bu gnyis pa zhig byung bas de dag las rdul phra mo'i rdul gcig khyer te/ ji tsam du 'jig rten gyi khams de dag gi rdul phra mo'i rdul de snyed kyi sangs</text></item>
<item><p>152b5</p><section>mdo sde</section><text>rgyas kyi zhing bye ba khrag khrig phrag 'bum 'das nas rdul phra mo'i rdul gcig 'jog na/ gzhon nu rnam grangs des na yun ring po 'das pas rdul phra mo'i rdul bsags pa'i phung po chen po de 'dor bar 'gyur ro/ /gzhon nu rnam grangs des na skyes bu phyi ma</text></item>
<item><p>152b6</p><section>mdo sde</section><text>des grangs med pa brgya stong dgu bcu rtsa dgur bsgyur ba 'das nas sangs rgyas kyi zhing grangs med pa bye ba khrag khrig phrag 'bum snyed 'das pa na 'jig rten gyi khams mu tig can to/ de na de bzhin gshegs pa dgra bcom pa yang dag par rdzogs pa'i</text></item>
<item><p>152b7</p><section>mdo sde</section><text>sangs rgyas rin chen 'od zer zla bas brgyan pa mkhas pa'i gzi brjid dbyangs kyi dbang phyug gi rgyal po zhes bya ba bzhugs te 'tsho zhing gzhes la chos kyang ston to/ /gzhon nu byang chub sems dpa'i theg pa la yang dag par gnas pa'i rigs kyi bu 'am/</text></item>
<item><p>152b8</p><section>mdo sde</section><text>rigs kyi bu mo gang la la zhig de bzhin gshegs pa dgra bcom pa yang dag par rdzogs pa'i sangs rgyas rin chen 'od zer zla bas brgyan pa mkhas pa'i gzi brjid dbyangs kyi dbang phyug rgyal po de'i mtshan la som nyi mi za zhing ngas mthong ba la yang yid</text></item>
<item><p>152b9</p><section>mdo sde</section><text>ches na/</text></item>
<item><p>153a1</p><section>mdo sde</section><text>de'i tshe 'das pa'i 'og tu 'khor los bsgyur ba'i rgyal srid 'thob par 'gyur ro/ /de'i rgyal srid la yang sangs rgyas 'byung bar 'gyur zhing de bzhin gshegs pa de mthong nas kyang mchod pa dpag tu med pa byed par 'gyur/ tshangs par</text></item>
<item><p>153a2</p><section>mdo sde</section><text>spyod par yang 'gyur/ mngon par shes pa lnga yang rtogs par khong du chud par 'gyur/ de bzhin gshegs pa mthong ma thag tu gzungs brgya 'khyil ba zhes bya ba 'thob par 'gyur/ gang gA'i klung gi bye ma snyed kyi sangs rgyas dag la bsnyen bkur byed par 'gyur/</text></item>
<item><p>153a3</p><section>mdo sde</section><text>de snyed kyi bskal pa bye ba nyid du 'khor ba las phyir phyogs par byed par 'gyur/ de'i sems shin tu rmongs pa med cing bla na med pa yang dag par rdzogs pa'i byang chub tu 'gyur/ sred med kyi bu'i lus ltar mkhregs pa'i lus su 'gyur/ lus dbyibs gcig la spi dza</text></item>
<item><p>153a4</p><section>mdo sde</section><text>bzhi par 'gyur/ de'i lus kyi mdog gser gyi kha dog 'dra bar 'gyur/ skyes bu chen po'i mtshan sum bcu rtsa gnyis kyis lus brgyan cing tshangs pa'i sgra dbyangs su yang 'gyur/ mi khom pa thams cad kyang spong zhing dal ba phun sum tshogs pa yang 'thob</text></item>
<item><p>153a5</p><section>mdo sde</section><text>par 'gyur ro/ /de nas bcom ldan 'das kyis don 'di nyid rgyas par bstan pa'i phyir tshigs su bcad pas bka' stsal pa/ gang zhig 'jig rten mgon po'i mtshan/ /thos nas som nyi mi za zhing / /ngas mthong ba la 'ing yid ches pa/ /de ni yon</text></item>
<item><p>153a6</p><section>mdo sde</section><text>gnas 'os pa yin/ /rtag tu 'khor los bsgyur ba yi/ /rgyal srid 'thob cing sangs rgyas mthong / /mthong nas dpag tu med pa dang / /bsam gyis mi khyab mchod pa byed/ /rtag tu tshangs par spyod pa dang / /mngon par shes rnams rtogs</text></item>
<item><p>153a7</p><section>mdo sde</section><text>par 'gyur/ /sangs rgyas mthong nas brgya 'khyil ba'i/ /gzungs kyang de yis 'thob par 'gyur/ /ji ltar gang gA'i bye ma snyed/ /de snyed sangs rgyas mthong bar 'gyur/ /de snyed bskal pa bye ba ru/ /'khor ba dag ni spangs par 'gyur/ /gang zhig 'jig</text></item>
<item><p>153a8</p><section>mdo sde</section><text>rten mgon po'i mtshan/ /tshogs dang dge 'dun dag la brjod/ /de yi sems ni mi rmongs shing / /sangs rgyas byang chub rgyu med do/ /rtag tu sred med bu 'dra zhing / /lus dbyibs gcig la spi dza bzhi/ /lus ni gser gyi mdog 'dra zhing / /sum bcu rtsa gnyis</text></item>
<item><p>153b1</p><section>mdo sde</section><text>mtshan 'chang 'gyur/ /gang zhig mtshan ni thos nas su/ /yan lag lnga yis phyag byas na/ /rtag tu tshangs pa'i dbyangs ldan zhing / /mi khom pa yang spangs par 'gyur/ /gang zhig 'jig rten mgon po'i mtshan/ /thos nas som nyi mi za ba/ /de ni byang chub la</text></item>
<item><p>153b2</p><section>mdo sde</section><text>mi 'gong / /de ni nams kyang som nyi med/ /gang zhig nyin dang mtshan bdun du/ /tshang bar rgyal ba'i mtshan 'dzin pa/ /sangs rgyas bsngags pa mtha' yas pa'i/ /mig ni rnam par dag par 'gyur/ /mi de yi ni sha yi mig /lha yi mig tu rnam sbyong ste/ /</text></item>
<item><p>153b3</p><section>mdo sde</section><text>gang gA'i klung gi bye snyed kyi/ /sangs rgyas mang po mthong bar 'gyur/ /thams cad la ni mchod byed cing / /thams cad las ni thos pa 'dzin/ /mig gis thams cad mthong nas su/ /mi rnams thams cad dbugs 'byin to/ /de bzhin gshegs pa'i mtshan</text></item>
<item><p>153b4</p><section>mdo sde</section><text>thos pa/ /sngon chad bsam gyis mi khyab pa'i/ /bsnyen bkur sangs rgyas dag la byas/ /de dag thams cad rjes dran 'gyur/ /srog chags gang rnams mdun dag tu/ /mtshan ni bsnyan par byas gyur na/ /sems can gzhan gyis de mthong zhing / /</text></item>
<item><p>153b5</p><section>mdo sde</section><text>nges par byang chub 'gyur ba yin/ /sangs rgyas la ni dad bskyed pas/ /mi khom thams cad rnam par spangs/ /rtsod dang 'gyed pa byas pas ni/ /mi khoms rnams su skye bar 'gyur/ /thub pa chen po de yi mtshan/ /sems can gcig cig</text></item>
<item><p>153b6</p><section>mdo sde</section><text>thos byas na/ /rtsod pa dang ni 'gyed pa yang / /yid la byed par mi 'gyur ro/ /gal te mnar med pa yi las/ /bskal pa gnas par 'gyur ba dag /klad nad tsam zhig bskyed nas su/ /las kun rnam par smin mi 'gyur/ /de la mes ni mi tshig cing / /</text></item>
<item><p>153b7</p><section>mdo sde</section><text>chu'i nang du 'chi mi 'gyur/ /de la rgyal po rab khros kyang / /myur ba nyid du zhi bar 'gyur/ /gang zhig thub pa'i mtshan 'dzin pa/ /nams kyang long ba zhar ba dang / /theng dang sgur dang lus nyams dang / /nad ni mang por mi 'gyur ro/ /gnod sbyin</text></item>
<item><p>153b8</p><section>mdo sde</section><text>dri za yi dgas dang / /grul bum srin po mi rnams ni/ /sdig can ma rung pa rnams dag /mi de la ni gnod mi byed/ /gang zhig thub pa'i mtshan 'dzin pa/ /'byung po dri za gnod sbyin rnams/ /klu dang lha rnams thams cad kyi/ /yid du 'ong</text></item>
<item><p>154a1</p><section>mdo sde</section><text>zhing dga' bar 'gyur/ /'dir ni skyob pa'i mtshan thos pa/ /shin tu bsags pa dam pa'i dbyangs/ /ting 'dzin myur du thob par 'gyur/ /yon tan bye ba rab tu sgrogs/ /gang zhig 'jig rten mgon po'i mtshan/ /thos nas</text></item>
<item><p>154a2</p><section>mdo sde</section><text>som nyi mi za ba/ /phyi ma'i dus kyi tshe dag tu/ /de yi byang chub 'di 'dzin to/ /thub pa chen po'i mtshan thos pa/ /sangs rgyas mya ngan 'das rnams kyi/ /legs par gsungs pa'i chos kyi tshul/ /'dzin cing yang dag rab tu ston/ /sangs rgyas</text></item>
<item><p>154a3</p><section>mdo sde</section><text>kun gyis legs gsungs pa'i/ /chos de rnams ni des 'dzin to/ /bkod pa mchog ni des byed cing / /sangs rgyas kun la bsnyen bkur byed/ /de nas 'chi ba'i dus byas nas/ /sangs rgyas bye ba des myur mthong / /sangs rgyas rnams kyis gsungs pa yi/ /</text></item>
<item><p>154a4</p><section>mdo sde</section><text>chos rnams de dag 'dzin par byed/ /skyob pa de yi mtshan thos pa/ /srog chags bye ba nan tan gyis/ /'dul bar byed cing rab tu 'god/ /thams cad byang chub phyir 'jog go/ /nga yis mthong la 'ang yid ches pa/ /skyob pa sangs rgyas thams cad kyi/ /rab tu</text></item>
<item><p>154a5</p><section>mdo sde</section><text>bstan pa 'dzin 'gyur zhing / /sangs rgyas rnams kyang mchod par 'gyur/ /sangs rgyas mkhyen la gang dad pa/ /ngas mthong ba la'ang de yid ches/ /'ching ba rnams las des rnams 'grol/ /klong las rgal cing 'jigs pa med/ /gang zhig dam pa'i chos</text></item>
<item><p>154a6</p><section>mdo sde</section><text>spong ba/ /de ni bdud kyi sde yin no/ /'gro ba lnga ru 'gro ba yi/ /sems can kun gyi ba spu gas/ /de ni ston pa'i pus mo yi/ /lha nga gcig gis ba spur sdud/ /skyob pa 'jig rten mgon po yi/ /ba spu gcig gi khung bu nas/ /ji ltar gang gA'i bye ma snyed/ /de snyed 'od</text></item>
<item><p>154a7</p><section>mdo sde</section><text>zer 'byin par mdzad/ /gang zhig 'jig rten mgon 'di yi/ /'od zer mtha' yas la yid ches/ /tshe gcig gis ni sangs rgyas rnams/ /sangs rgyas bye ba mthong bar 'gyur/ /chos kyi rgyal po mdo sde 'di/ /bshad pa gang zhig thos gyur</text></item>
<item><p>154a8</p><section>mdo sde</section><text>nas/ /nams kyang yid gnyis mi za ba/ /de ni nga dang 'dra bar 'gyur/ /yangs pa can du mdo sde 'di/ /bshad pa'i tshe na sus thos pa/ /de ni phyi ma'i dus su des/ /gzhan la yang dag rab tu ston/ /ji ltar gang gA'i bye ma dag /mi gang</text></item>
<item><p>154b1</p><section>mdo sde</section><text>gis ni mang brjod pa/ /de snyed 'jig rten khams rnams su/ /'od zer gcig gis khyab par byed/ /sangs rgyas zhing rnams thams cad dag /bgrang ba'i tshul gyis mi mchod pa/ /gser rnams kyis ni bkang nas su/ /'jig rten mgon la phul ba</text></item>
<item><p>154b2</p><section>mdo sde</section><text>bas/ /'di yi mtshan ni thos nas su/ /dga' ba bzang po skyes gyur te/ /sangs rgyas phyag 'tshal zhes brjod pa/ /de'i bsod nams bsams mi khyab/ /'jig rten mgon ni thams cad la/ /yang dang yang du phyag 'tshal ba/ /de yi bsod nams phung po ni/ /</text></item>
<item><p>154b3</p><section>mdo sde</section><text>tshad ni bshad par mi nus so/ /gang zhig 'jig rten mgon po'i mtshan/ /thos nas som nyi mi za ba/ /de yi lus ni 'od zer gyis/ /khyab cing rin po che ltar 'gyur/ /gang zhig thub pa'i mtshan 'dzin pa/ /de ni rnam par 'das gyur nas/ /lha yi tsan</text></item>
<item><p>154b4</p><section>mdo sde</section><text>dan dmar po yi/ /dri zhim kha nas rab tu 'byung / /skyob pa sems can snying po yi/ /sangs rgyas kyi ni mtshan thos pa/ /ba spu'i khung nas 'od zer dag /bkye bas lus kyang mdzes par 'gyur/ /tshe rab dag ni thams cad du/ /thos pa mang por 'gyur ba</text></item>
<item><p>154b5</p><section>mdo sde</section><text>ste/ /kun dga' sangs rgyas ci 'dra ba'i/ /dpag tu med pa'i thos pa 'dzin/ /'jig rten snang byed des mthong nas/ /gzhal gyis mi lang dga' ba 'thob/ /byang chub spyad pa spyod pa na/ /tshe rabs dag ni dran par 'gyur/ /rgyal ba'i thugs sras</text></item>
<item><p>154b6</p><section>mdo sde</section><text>mthong nas kyang / /gzhal gyis mi lang dga' ba 'thob/ /spos dang me tog byug rnams kyis/ /mchod pa dag ni rgya chen byed/ /'jig rten mgon po de yi mtshan/ /brjod pa 'dzin par mi byed de/ /bdud kyi phyogs dang sngon kyang ni/ /</text></item>
<item><p>154b7</p><section>mdo sde</section><text>mu stegs gyur pa ma gtogs so/ /nga yis tshul 'di bshad pa na/ /sngon ni gang gis 'di thos pa/ /phyi ma'i dus kyi tshe dag tu/ /de yi lag tu mdo sde 'thob/ /de yis mdo sde dam pa 'di/ /bshad pa dag ni sus thos pa/ /sngon ni</text></item>
<item><p>154b8</p><section>mdo sde</section><text>mchod cing bkur sti byas/ /de yi lag tu 'di 'thob bo/ /gang gis smon lam btab pa ni/ /phyi ma'i dus kyi tshe dag tu/ /chos kyi rgyal pos gsungs pa yi/ /mdo 'di lag tu 'thob par 'gyur/ /gang zhig</text></item>
<item><p>155a1</p><section>mdo sde</section><text>sems ni rtse gcig gis/ /sangs rgyas grangs med bkur sti bas/ /mdo 'di la ni gang dad pa/ /de bas bsod nams 'di mang 'gyur/ /rtag tu gzugs bzang bsod nams ldan/ /shin tu 'jig med longs spyod ldan/ /dran dang ldan zhing mtshan</text></item>
<item><p>155a2</p><section>mdo sde</section><text>rnams kyis/ /mngon par brgyan pa dag tu 'gyur/ /de lta bas na mdo sde 'di/ /thos nas phyi ma'i dus kyi tshe/ /bzung zhing yang dag bstan pa dang / /gzhan dag la yang bstan par gyis/ /gang gis sangs rgyas 'khor los bsgyur/ /'bum phrag</text></item>
<item><p>155a3</p><section>mdo sde</section><text>dag la bkur byas pas/ /phyi ma yi ni dus dag tu/ /des mthong ba la som nyi med/ /gang gis sngon ni 'jig rten mgon/ /grangs med pa la bsnyen bkur byas/ /de yi 'jig rten mgon 'di yi/ /thos shing mthong la'ang yid ches so/ /gang zhig</text></item>
<item><p>155a4</p><section>mdo sde</section><text>mtshan 'di thos nas su/ /sangs rgyas kyi ni gzugs byed pa/ /de ni sangs rgyas thams cad kyi/ /bstan pa dang ni dam chos bsrung / /gang zhig byang chub bstan spangs na/ /bskal pa bye ba dag tu ni/ /lug ltar lkug cing mig nyams la/ /</text></item>
<item><p>155a5</p><section>mdo sde</section><text>mig med pa dag tu yang 'gyur/ /gang zhig lag pa gcig gis ni/ /mchod rten grangs med bshig byas pas/ /gang gis mdo sde 'di spangs na/ /khyad chos sdig par 'di 'gyur ro/ /de lta bas na nga smra ba/ /phyi ma'i dus tshe 'di rnyed nas/ /sangs rgyas</text></item>
<item><p>155a6</p><section>mdo sde</section><text>ye shes bla med la/ /som nyi za bar ma byed cig /mdo sde 'di 'dra 'di thos nas/ /me tog spos dang 'phan rnams dang / /gdugs dang phye ma gos rnams kyis/ /gus par byas te mchod par gyis/ /der ni de bzhin gshegs pa</text></item>
<item><p>155a7</p><section>mdo sde</section><text>yi/ /phyag mnyen shin tu 'jam pa yis/ /li tsha bi yi mgo bo la/ /yang dang yang du byug pa mdzad/ /de yi rjes la lha rnams kyis/ /sgra skad chen po phyung gyur cing / /lha yi me tog ku su ma/ /yid 'ong gtor cing zhing 'di</text></item>
<item><p>155a8</p><section>mdo sde</section><text>bkang / /lha rnams mkha' la 'dug nas su/ /glu dbyangs dpag tu med pa len/ /tshangs pa dag ni bye ba yis/ /tsan dan dmar po'i char phab po/ /de bzhin gshegs pas mdo sde 'di/ /gsungs tshe dra ba can thos te/ /sems ni rangs shing</text></item>
<item><p>155b1</p><section>mdo sde</section><text>yid dga' nas/ /de bzhin gshegs la tshig gsol ba/ /phyi ma'i dus su bdag gis ni/ /dge slong bgyis la mi 'jigs par/ /grong dang grong khyer rnams dag tu/ /mdo sde 'di ni bshad par bgyi/ /sangs rgyas bka' bzhin bdag bgyid</text></item>
<item><p>155b2</p><section>mdo sde</section><text>de/ /rdzogs sangs rgyas la dpal gyis gsungs/ /dpag tshad bye bar mchis nas su/ /'di yi tshul ni bshad par bgyi/ /lha kun dang ni klu rnams dang / /yang na mi 'am ci dang ni/ /mi ma yin rnams 'gron gnyer te/ /chos kyi sbyin pas tshim par</text></item>
<item><p>155b3</p><section>mdo sde</section><text>bgyi/ /bla na med pa'i mdo sde 'di/ /sangs rgyas kyis ni gsungs pa na/ /lha ma yin tshogs dga' gyur nas/ /me tog dpag tu med pa 'thor/ /sangs rgyas kyi ni zhing 'di dag /mi mchog shAkya seng ge yi/ /chos kyi rgyal po'i spu gcig gis/ /</text></item>
<item><p>155b4</p><section>mdo sde</section><text>zhing rnams thams cad snang bar mdzad/ /sems can snying po'i bdag nyid can/ /ston pa yi ni ljags byung nas/ /gang gA'i bye ma snyed dag gi/ zhing rnams bye ba khebs par mdzad/ /de bzhin phyogs bcu'i 'jig rten gyi/ /zhing rnams bye ba khebs</text></item>
<item><p>155b5</p><section>mdo sde</section><text>mdzad de/ /gzhon nu rin chen dra ba can/ /dpa' bo dang ni li tsha bi/ /bye ba drug bcu tsam dag ni/ /lhan gcig lhags la bka' stsol cig /de nas der ni ston pa yis/ /de dag chos la gzud par mdzad/ /bde ba thams cad sbyin mdzad pa/ /sangs rgyas</text></item>
<item><p>155b6</p><section>mdo sde</section><text>spyan ni thogs pa med/ /de bzhin gshegs rnams dpag med de/ /sangs rgyas chos la the tshom spong / /sangs rgyas ye shes thos med de/ /dus gsum rnams la'ang 'jug par mdzad/ /chos rnams kun la mnga' brnyes pas/ /sangs rgyas</text></item>
<item><p>155b7</p><section>mdo sde</section><text>la ni mi mkhyen med/ /phung po rnams ni med pa'o zhes/ /mi yi 'dren pa ston par mdzad/ /khams bzhi dag ni gsog dang 'dra/ /gang du'ang sla la chags pa med/ /gzugs dang tshor ba 'du shes dang / /sems pa dang ni 'du byed dang / /rnam</text></item>
<item><p>155b8</p><section>mdo sde</section><text>shes phung po'i snying po ni/ /med pa dag tu shes par gyis/ /sangs rgyas kyis ni gsungs pa bzhin/ /de ltar phung po rnams phye na/ /myur du gzungs rnams 'thob 'gyur zhing / /shin tu rmongs pa med par 'gyur/ /chos rnams dag ni</text></item>
<item><p>156a1</p><section>mdo sde</section><text>gsob dang 'dra/ /thams cad stong zhing bdag med do/ /rtsod pa med cing rmongs med pa/ /de skad de bzhin gshegs pas gsungs/ /gzhon nu lho phyogs logs na gzhon nu dpe snga ma lta bu las nyis gyur gyi rdul pa mo'i rdul bgrangs</text></item>
<item><p>156a2</p><section>mdo sde</section><text>pa'i tshul gyis sangs rgyas kyi zhing bcu gnyis 'das pa na de na zla bas brgyan pa zhes bya ba'i 'jig rten gyi khams yod de/ de na de bzhin gshegs pa dgra bcom pa yang dag par rdzogs pa'i sangs rgyas me tog gi 'od kyis rnam par rol pa mngon</text></item>
<item><p>156a3</p><section>mdo sde</section><text>par mkhyen pa zhes bya ba bzhugs te 'tsho zhing gzhes la chos kyang ston to/ /gzhon nu byang chub sems dpa'i theg pa la yang dag par gnas pa'i rigs kyi bu 'am/ rigs kyi bu mo gang la la zhig bcom ldan 'das de bzhin gshegs pa me tog gi 'od kyis rnam</text></item>
<item><p>156a4</p><section>mdo sde</section><text>par rol pa mngon par mkhyen pa de'i mtshan thos nas som nyi mi za la ngas mthong ba la yang yid ches na de tshe 'das pa'i 'og tu 'od zer rab tu gtong ba zhes bya ba'i ting nge 'dzin thob par 'gyur/ ting nge 'dzin gyi sgo bye ba khrag khrig 'bum phrag grangs med pa khrir 'jug</text></item>
<item><p>156a5</p><section>mdo sde</section><text>par 'thob par 'gyur/ gzungs kyi sgo bye ba khrag khrig 'bum phrag grangs med pa drug bcu po rgya mtsho lta bu zhes bya ba'i gzungs la sogs pa nas rin po che'i mdzod kyi gzungs la thug pa'i bar la 'jug pa 'thob cing byang chub kyi mthar thug gi bar du de dag la rmongs par</text></item>
<item><p>156a6</p><section>mdo sde</section><text>mi 'gyur ro/ /'chi ba'i dus kyi tshe shar phyogs nas sangs rgyas bye ba gshegs nas zhes ston par mdzad de/ phyogs thams cad nas kyang de dang 'dra'o/ /gang sangs rgyas bcom ldan 'das de dag gis chos gsung bar 'gyur ba de dag thams cad kyang 'dzin par</text></item>
<item><p>156a7</p><section>mdo sde</section><text>'gyur/ byang chub ma thob kyi bar du de'i chos kyi tshul de 'jig par mi 'gyur/ las dang po pa'i byang chub sems dpa' nas bzung nas bskal pa lnga brgyar 'khor ba las phyir phyogs par byas nas bla na med pa yang dag par rdzogs pa'i byang chub la reg par 'gyur ro/ /</text></item>
<item><p>156a8</p><section>mdo sde</section><text>de nas bcom ldan 'das kyis de'i tshe tshigs su bcad pa 'di dag bka' stsal to/ /mi yi dbang po 'jig rten mgon/ /skyob pa yi ni mtshan thos pa/ /bskal pa lnga brgya tham pa yi/ /'khor ba dag ni bzlog par 'gyur/ /'chi ba dag gi dus tshe yang / /sangs rgyas</text></item>
<item><p>156b1</p><section>mdo sde</section><text>bye ba ston par mdzad/ /mthong nas dbang pos phyag 'tshal te/ /chos kyang nyan cing 'dzin par 'gyur/ /de bzhin gshegs pa'i mtshan thos pa/ /spyad pa dam pa spyod pa na/ /de yis bstan pa'i chos gang dag /bskal pa bye bar chud mi gson/ /sangs rgyas</text></item>
<item><p>156b2</p><section>mdo sde</section><text>kyi ni mtshan bsgrags pas/ /rin chen zhes bya'i ting nge 'dzin/ /stong phrag bdun bcu de tshe 'thob/ /yon tan bye bar sgrogs par 'gyur/ /gang zhig thub pa'i mtshan 'dzin pa/ /ting 'dzin grangs med bye ba dang / /de bzhin sa ya drug bcu dag /de la nye bar</text></item>
<item><p>156b3</p><section>mdo sde</section><text>gnas par 'gyur/ /de bas mnyam bzhag dpa' bo yis/ /byang chub spyad pa spyod pa'i tshe/ /sems can mang po stong rnams dag /byang chub mchog la 'jog par byed/ /byang chub ma rdzogs bar du ni/ /nam yang 'dod la mi bsten te/ /sems can gzhan</text></item>
<item><p>156b4</p><section>mdo sde</section><text>yang sangs rgyas kyi/ /mtshan bstan rnams ni bzlogs par byed/ /gang zhig sangs rgyas mtshan thos nas/ /srog chags kun la 'di ston pa/ /nams kyang mi khom mi 'gyur zhing / /de yi dal ba rnyed mi dka'/ /shin tu bzung ba sangs rgyas dag /</text></item>
<item><p>156b5</p><section>mdo sde</section><text>'byung ba mnyes par byas pas ni/ /nga yi mi khom gang bsten pa/ /de dag thams cad spangs bar 'gyur/ /ji ltar 'dren pa mkhyen pa bzhin/ /gzhon nu gal te khyod shes na/ /ston pa'i mtshan ni bzung nas su/ /phyogs kun tu ni rab tu sgrogs/ /de bas</text></item>
<item><p>156b6</p><section>mdo sde</section><text>gzhon nu gzhan dag la/ /mtshan 'di rab tu bstan byas na/ /yang dag byang chub 'di bzung zhing / /'jig rten gyi ni mgon du 'gyur/ /gang zhig sangs rgyas mtshan thos nas/ /g.yeng ba med par 'di bzung ste/ /song nas gzhan dag la ston pa/ /</text></item>
<item><p>156b7</p><section>mdo sde</section><text>de ni byang chub mngon tu bsrung / /gang zhig mdo sde 'di thos nas/ /gzhan dag la ni rab ston na/ /legs par gsungs pa'i chos kyi tshul/ /bstan pa 'di dag bsrung bar byed/ /gzhon nu nub phyogs logs na gzhon nu dpe snga ma lta bu de las</text></item>
<item><p>156b8</p><section>mdo sde</section><text>sum 'gyur gyi rdul phra mo'i rdul bgrangs pa'i tshul gyis de snyed kyi 'jig rten gyi khams dag 'das pa na/ 'jig rten gyi khams rin chen bkra ba zhes bya ba zhig yod de/ de na de bzhin gshegs pa dgra bcom yang dag par rdzogs pa'i sangs</text></item>
<item><p>157a1</p><section>mdo sde</section><text>rgyas me tog rgyas pa sa le'i rgyal po zhes bya ba zhig bzhugs te 'tsho zhing gzhes la chos kyang ston to/ /gzhon nu theg pa chen po la yang dag par gnas pa'i rigs kyi bu 'am/ rigs kyi bu mo gang la la zhig de bzhin gshegs pa me tog rgyas</text></item>
<item><p>157a2</p><section>mdo sde</section><text>pa sa la'i rgyal po zhes bya ba de'i mtshan thos nas som nyi mi za la ngas mthong ba la yang yid ches na de tshe 'das pa'i dus 'og tu chos lnga 'dzin par 'gyur te/ lnga gang zhe na/ lus zhig nas sangs rgyas 'byung ba dang / der 'khor los</text></item>
<item><p>157a3</p><section>mdo sde</section><text>bsgyur ba'i rgyal po nyid dang / mngon par shes pa lnga dang / chos kyi rnam grangs kyi gzungs te/ de yang stong 'khyil ba'i gzungs dang / byang chub thob kyi bar du skyes bu chen po'i mtshan sum bcu rtsa gnyis po de dag 'thob pa ste/ chos lnga po de</text></item>
<item><p>157a4</p><section>mdo sde</section><text>dag 'thob par 'gyur ro/ /de nas bcom ldan 'das kyis don 'di nyid tshigs su bcad pas bka' stsal pa/ gang zhig mi yi khyu mchog skyob pa'i mtshan/ /thos nas som nyi med cing dad bskyed na/ /de yi chos lnga de dag 'dzin 'gyur zhing / /byang</text></item>
<item><p>157a5</p><section>mdo sde</section><text>chub thob pa'i bar du 'jig mi 'gyur/ /gser gyi mdog 'dra'i gzugs dang ldan 'gyur zhing / /'khor los bsgyur ba'i rgyal po dam mchog mkhas/ /bsod nams ldan pa sred med bu 'dra zhing / /dam chos 'khor lo bar chad med par bskor/ /</text></item>
<item><p>157a6</p><section>mdo sde</section><text>bsod nams ldan pa bu stong yod 'gyur te/ /dpa' zhing rtul phod pha rol tshogs 'joms la/ /yan lag mchog gi gzugs ldan mtshan gyis brgyan/ /mthu stobs che ba rgyal po gtso nyid 'dra/ /rgyal po'i chung ma gzugs bzang gzugs</text></item>
<item><p>157a7</p><section>mdo sde</section><text>mdzes pa/ /gser gyi mdog 'dra mang po stong yod 'gyur/ /phyi nas nyal zhing sngar ni ldang byed de/ /rgyal po gtso la nams kyang skyo mi byed/ /rgyal phran gang dag de'i yul gnas shing / /gang dag blon po khyim bdag gtso bo kun/ /rgyal</text></item>
<item><p>157a8</p><section>mdo sde</section><text>po de mthong nams kyang skyo mi byed/ /de bas de ni bsod nams dam mchog ldan/ /mkhas mchog lha rnams kyis kyang thub par dka'/ /mi yi 'jig rten dag na gnod sbyin klu/ /de yi yul na sems can gang gnas pa/ /de yis thams cad byang chub</text></item>
<item><p>157b1</p><section>mdo sde</section><text>snying por 'jog /rgyal srid rgyas shing shin tu lo legs dang / /de yi rgyal srid bde zhing sangs rgyas 'byung / /de dag la ni mchod pa dam pa byed/ /rgyal po bdag yul nams kyang sdang sems med/ /sangs rgyas mtshan mchog thos nas</text></item>
<item><p>157b2</p><section>mdo sde</section><text>mkhas pa gang / /som nyi za zhing mi dga' su zhig yod/ /mdo sde dam pa de ring ngas bshad pa'i/ /chos mchog 'di yi de la phan 'dogs 'gyur/ /gzhan du gang gis sngon gyi rgyal rnams kyis/ /chos spangs gyur pa 'am bdud kyis zin pa 'am/</text></item>
<item><p>157b3</p><section>mdo sde</section><text>sems can snying po rgyal ba mchog dag ni/ /sngon chad spyod tshe khyad du bsad ma gtogs/ /gzhon nu gang zhig rgyal po'i pho brang dang / /li tsha'i bkod pa dga' ba 'di dag dang / /shAkya seng ge nga ni ma mthong ba/ /de dag sangs rgyas mtshan thos som</text></item>
<item><p>157b4</p><section>mdo sde</section><text>nyi za/ /gzhon nu byang phyogs logs na sangs rgyas kyi zhing 'di nas gzhon nu dpe snga ma lta bu de las sum gyur gyis sangs rgyas kyi zhing drug cu 'das pa na 'jig rten gyi khams rin chen dra bas g.yogs pa zhes bya ba yod de/ de na de bzhin gshegs pa</text></item>
<item><p>157b5</p><section>mdo sde</section><text>dgra bcom pa yang dag par rdzogs pa'i sangs rgyas zla ba'i dkyil 'khor rnam dag ces bya ba bzhugs te/ 'tsho zhing gzhes la chos kyang ston to/ /gzhon nu theg pa chen po la yang dag par gnas pa'i rigs kyi bu 'am/ rigs kyi bu mo gang la la zhig</text></item>
<item><p>157b6</p><section>mdo sde</section><text>de bzhin gshegs pa zla ba'i dkyil 'khor rnam dag de'i mtshan thos nas som nyi mi za zhing ngas mthong ba la yang yid ches na de'i tshe 'das pa'i 'og tu rin chen 'byung gnas zhes bya ba'i ting nge 'dzin thob par 'gyur/ gang gA'i klung gi bye ma snyed kyis sangs rgyas</text></item>
<item><p>157b7</p><section>mdo sde</section><text>mthong bar 'gyur/ de snyed bskal pa bye bar 'khor ba las phyir phyogs par 'gyur/ las dang po pa'i byang chub sems dpa' de bla na med pa yang dag par rdzogs pa'i byang chub la reg par 'gyur/ dbyangs snyan ldan zhes bya ba'i ting nge 'dzin kyang thob par 'gyur/ bla na</text></item>
<item><p>157b8</p><section>mdo sde</section><text>med pa yang dag par rdzogs pa'i byang chub las phyir mi ldog par yang 'gyur ro/ /bud med gang la la zhig bcom ldan 'das de bzhin gshegs pa zla ba'i dkyil 'khor rnam dag de'i mtshan thos nas som nyi mi za zhing the rtsom</text></item>
<item><p>158a1</p><section>mdo sde</section><text>mi skye la ngas mthong ba la yang yid ches na/ de tshe 'das pa'i 'og tu bud med kyi dbang po rnam par spangs par 'gyur zhing skyes pa'i dbang po 'thob par 'gyur/ sems can mang po bla na med pa yang dag par rdzogs pa'i byang chub tu yang dag par 'jog par</text></item>
<item><p>158a2</p><section>mdo sde</section><text>'gyur/ dbyangs snyan ldan zhes bya ba'i ting nge 'dzin kyang thob par 'gyur/ bla na med pa yang dag par rdzogs pa'i byang chub las phyir mi ldog par yang 'gyur ro/ /de nas bcom ldan 'das kyis de'i tshe tshigasu bcad pa 'di dag bka' stsal</text></item>
<item><p>158a3</p><section>mdo sde</section><text>to/ /gang zhig rkang gnyis dam pa de yi mtshan/ /thos nas nams kyang som nyi mi za ba/ /bskal pa bye ba gang ga'i bye ma snyed/ /des spangs mya ngan med pa'i skyes par 'gyur/ /gang gA'i bye snyed sangs rgyas du ma dag /mthong nas de dag</text></item>
<item><p>158a4</p><section>mdo sde</section><text>la ni mchod par byed/ /de snyed sangs rgyas de yi tshe gcig gis/ /sangs rgyas mchod nas rgyal ba mya ngan 'da'/ /byang chub dam pa spyod mchog spyod pa na/ /gang gis skyes bu khyu mchog mtshan thos nas/ /nams kyang som nyi med cing 'dzin</text></item>
<item><p>158a5</p><section>mdo sde</section><text>byed na/ /de 'dra'i khyad par de yis 'thob par 'gyur/ /gang gi mtshan mchog gtso bo 'di/ /thos nas som nyi mi za ba/ /rang byung ye shes sangs rgyas nyid myur zhing / /mkhas pas dbyangs snyan ting 'dzin thob par 'gyur/ /byang chub dam pa</text></item>
<item><p>158a6</p><section>mdo sde</section><text>spyad mchog spyod pa na/ /dag pa'i bdag nyid skyes pa'i dbang po thob/ /yon tan kun dang ldan zhing mdzes pa ste/ /de 'dra'i khyad par de yis thob par 'gyur/ /phyogs rnams kun ni rab tu snang byed cing / /sa ya mtha' yas zhing du song nas</text></item>
<item><p>158a7</p><section>mdo sde</section><text>su/ /'jig rten spyod pa thub pa che mthong nas/ /mya ngan bral te byang chub phyis rig 'gyur/ /thub dbang chen po de bzhin gshegs pa ni/ /de yi mtshan 'dir thos nas rdzu 'phrul mchog /de 'dra'i khyad par dag ni thob par 'gyur/</text></item>
<item><p>158a8</p><section>mdo sde</section><text>byang chub 'dod pa gzhan yang thob pa ni/ /dri bral byang chub 'dun pa bskyed nas su/ /rgyal ba'i mtshan 'di gzhan la'ang sgrogs par byed/ /zla ba'i dkyil 'khor rab tu gsal ba ltar/ /de yi yon tan dag kyang de 'drar 'gyur/ /sems can mang</text></item>
<item><p>158b1</p><section>mdo sde</section><text>po du ma bsam mi khyab/ /byang chub mchog la mkhas pa de yi 'jog /zla ba' mkha' la gnas pa'i gzhal med khang / /'od zer mang po bsags pas mdzes pa ltar/ /gang zhig de bzhin gshegs pa'i mtshan 'dzin pa/ /de yi lus kyang de 'dra'i rnam</text></item>
<item><p>158b2</p><section>mdo sde</section><text>pas mdzes/ /mkhas pa gang zhig rgyal ba'i mtshan thos nas/ /som nyi za zhing mi dga' su zhig yod/ /byang chub spyod mchog dam pa spyod pa na/ /chos 'di dag gis de la phan 'dogs 'gyur/ /thub pa chen po 'jig rten spyod mchog pas/ /</text></item>
<item><p>158b3</p><section>mdo sde</section><text>mkhas pa de ni phongs pa myong mi 'gyur/ /gzhon nu 'og gi phyogs na gzhon nu dpe snga ma lta bu'i rnam pa de bzhin du dgu bcu rtsa dgur bsgyur ba 'das nas 'jig rten gyi khams rgyal mtshan mchog gi bdag po zhes bya ba yod de/ de na de bzhin gshegs</text></item>
<item><p>158b4</p><section>mdo sde</section><text>pa dgra bcom pa yang dag par rdzogs pa'i sangs rgyas rab tu zhi ba mkhas pa'i gzi brjid dbyangs kyi dbang phyug gi rgyal po zhes bya ba bzhugs te 'tsho zhing gzhes la chos kyang ston to/ /gzhon nu theg pa chen po la yang dag par gnas pa'i rigs kyi bu 'am/</text></item>
<item><p>158b5</p><section>mdo sde</section><text>rigs kyi bu mo gang la la zhig de bzhin gshegs pa rab tu zhi ba mkhas pa'i gzi brjid dbyangs kyi dbang phyug gi rgyal po de'i mtshan thos nas som nyi mi za la ngas mthong ba la yang yid ches na de tshe 'das pa'i 'og tu kun nas 'od zer zhes bya ba'i ting nge 'dzin thob</text></item>
<item><p>158b6</p><section>mdo sde</section><text>par 'gyur/ 'chi ba'i dus kyi tshe yang sangs rgyas bye ba khrag khrig phrag 'bum du tshang ba dag mthong bar 'gyur/ shar phyogs su ji lta ba bzhin phyogs thams cad du yang de bzhin du sangs rgyas bye ba khrag khrig phrag 'bum du tshang ba dag mthong bar 'gyur/</text></item>
<item><p>158b7</p><section>mdo sde</section><text>sangs rgyas bcom ldan 'das de dag gis gang chos bstan pa de dag thams cad kun tu 'dzin par 'gyur/ byang chub la thug gi bar du sangs rgyas grangs med pa bye ba khrag khrig phrag 'bum rnams kyis byin gyis brlabs par 'gyur/ las dang po pa'i byang chub</text></item>
<item><p>158b8</p><section>mdo sde</section><text>sems dpa' de bskal pa bye ba khrag khrig 'bum phrag dgu bcur 'khor ba las phyir log nas bla na med pa yang dag par rdzogs pa'i byang chub tu 'gyur ro/ /de nas bcom ldan 'das kyis don 'di nyid tshigs su bcad pas bka' stsal pa/ gang zhig 'jig rten</text></item>
<item><p>159a1</p><section>mdo sde</section><text>'di na sangs rgyas kyi/ /yon tan rgya mtsho'i mtshan mchog thob gyur pa/ /des ni sangs rgyas bye ba khri rnams la/ /myur du mchod pa bla med rab tu byed/ /mtha' yas dri med khyad par mchod byas shing / /srid pa kun tu sangs rgyas</text></item>
<item><p>159a2</p><section>mdo sde</section><text>che rnams kyi/ /nyi ma mdzed pa'i spyad pa spyad nas su/ /phyis ni byang chub dran dbang des reg 'gyur/ /ji ltar gang gA'i bye snyed rnam par 'dren/ /mang po dag ni tshe gcig gis mchod de/ /kun nas 'od zer ting nge 'dzin thob nas/ /phyis ni byang chub mya ngan</text></item>
<item><p>159a3</p><section>mdo sde</section><text>med reg 'gyur/ /byang chub dri med byang chub che thob nas/ /chos kyi 'khor lo dam pa rab tu bskor/ /sems can sangs rgyas byang chub mchog bzhag nas/ /char chus me bsad ltar ni mya ngan 'da'/ /rkang gnyis 'dren pa mi 'dul kha lo sgyur/ /</text></item>
<item><p>159a4</p><section>mdo sde</section><text>bsod nams zhing ste bsod nams phung po gcig /de la mi yis dad pa tsam bskyed na/ /skad cig gis ni mi khom thams cad spong / /gang zhig bde bar gshegs kyi mtshan 'don pa/ /mi lus rnyed pa dal ba gcig thob nas/ /mtha' yas rgya mtsho de bzhin</text></item>
<item><p>159a5</p><section>mdo sde</section><text>gshegs bzhugs la/ /mi yi mkhas pa bsod nams rab tu byed/ /sangs rgyas mtshan ni stong phrag brgya tsam du/ /goms byed de ni rjes 'thun bzod pa thob/ /lha yi mig thob ji ltar nga yis ni/ /sangs rgyas mar me mdzad mthong me tog gis/ /</text></item>
<item><p>159a6</p><section>mdo sde</section><text>gtor ba byas nas bzod pa thob gyur pa/ /de 'dra'i bzod pa dag ni thob par 'gyur/ /'jig rten mgon po 'od mdzad thub pa yi/ /mtshan ni thos nas su zhig lung mi nod/ /gzhan du gang zhig mu stegs can gyur pa 'am/ /phrag dog dag gis</text></item>
<item><p>159a7</p><section>mdo sde</section><text>nyams pa'i mi ma gtogs/ /'dren pa sangs rgyas kyi ni mngon sum du/ /'di 'dra'i mdo sde bshad pa sus thos pa/ /de ni phyi dus dag tu 'di 'dzin cing / /gzhan dag la yang rab tu ston par byed/ /gzhon nu steng gi phyogs na sangs rgyas</text></item>
<item><p>159a8</p><section>mdo sde</section><text>kyi zhing 'di nas gzhon nu dpe snga ma lta bu de las gang gA'i klung gi bye ma snyed 'das nas 'jig rten gyi khams shin tu rnam par phye ba zhes bya ba zhig yod de/ de na de bzhin gshegs pa dgra bcom pa yang dag par rdzogs pa'i sangs rgyas brtson 'grus</text></item>
<item><p>159b1</p><section>mdo sde</section><text>grangs med pas yang dag par rab tu gnas pa zhes bya ba zhig bzhugs te 'tsho zhing gzhes la chos kyang ston to/ /gzhon nu theg pa chen po la yang dag par gnas pa'i rigs kyi bu 'am/ rigs kyi bu mo gang la la zhig de bzhin gshegs pa</text></item>
<item><p>159b2</p><section>mdo sde</section><text>brtson 'grus grangs med pas yang dag par rab tu gnas pa zhes bya ba de'i mtshan thos nas som nyi mi za la nga mthong ba la yang yid ches na 'das pa'i 'og tu nams kyang brtson 'grus dman par mi 'gyur/ nams kyang 'dod pa la sten par mi 'gyur/</text></item>
<item><p>159b3</p><section>mdo sde</section><text>nams kyang ma'i sdug bsngal gyis gos par mi 'gyur/ pha'i sdug bsngal dang / gnyen gyi sdug bsngal dang / spun gyi sdug bsngal gyis gos par mi 'gyur/ sring mo'i sdug bsngal gyis gos par mi 'gyur/ nams kyang mdza' bo dang / bshes gnyen dang / blon</text></item>
<item><p>159b4</p><section>mdo sde</section><text>po dang / snag gi gnyen 'tshams kyi sdug bsngal gyis gos par mi 'gyur/ nams kyang skyes bu chen po'i mtshan sum bcu rtsa gnyis kyis lus ma brgyan par mi 'gyur/ nams kyang 'dod chags dang zhe sdang dang gti mug mang bar mi 'gyur/ nams kyang nad</text></item>
<item><p>159b5</p><section>mdo sde</section><text>mang bar mi 'gyur/ nams kyang mya ngan mang bar mi 'gyur/ bde ba mtha' yas pa yongs su bzung bar 'gyur/ byang chub la thug gi bar du yon tan mtha' yas pa bye ba khrag khrig 'bum phrag grangs med pas yongs su bzung bar 'gyur ro/ /de nas</text></item>
<item><p>159b6</p><section>mdo sde</section><text>bcom ldan 'das kyis don 'di nyid tshigasu bcad pas bka' stsal pa/ gang zhig 'jig rten mgon po'i mtshan/ /thos nas som nyi mi za ba/ /nams kyang pha ma gnyen 'dun gyi/ /tshogs kyi sdug bsngal mi mthong ngo / /steng gi</text></item>
<item><p>159b7</p><section>mdo sde</section><text>phyogs na rkang gnyis mchog /'jig rten snang bar mdzad pa bzhugs/ /srid gsum gsal bar mdzad nas su/ /srog chags rnams la chos ston to/ /rdzogs sangs rgyas pa'i mtshan thos nas/ /de ni gzhan rnams rab bstan na/ /</text></item>
<item><p>159b8</p><section>mdo sde</section><text>rtag tu sum bcu rtsa gnyis kyi/ /mtshan dag gis ni brgyan par 'gyur/ /gang zhig thub pa'i mtshan 'dzin na/ /de ni shes rab mi nyams shing / /byang chub spyad pa spyod pa'i tshe/ /byang chub sems dpa' la yang mchod/ /sangs rgyas kyi ni mtshan bstan</text></item>
<item><p>160a1</p><section>mdo sde</section><text>pas/ /phyis ni byang chub spyod pa na/ /sangs rgyas bye ba bsam mi khyab/ /shes rab can gyis rtag mchod 'gyur/ /sangs rgyas mtshan de gang thos nas/ /gzhan rnams la yang rab ston na/ /de 'dra'i bsod nams phung po</text></item>
<item><p>160a2</p><section>mdo sde</section><text>yi/ /tshad ni bshad par mi nus so/ /de ltar mtshan 'di thos pa ni/ /phyi dus dag ni mang por yang / /bla med sangs rgyas ye shes la/ /der ni som nyi za mi byed/ /gang gis rdzogs sangs rgyas mthong nas/ /bkur sti rim gro byas pa ni/ /phyi ma'i</text></item>
<item><p>160a3</p><section>mdo sde</section><text>dus su mdo sde 'di/ /de yi lag du 'thob par 'gyur/ /nga ni byang chub sems dpa' yis/ /bskor dang dra ba can sus mthong / /des ni mdo sde 'di thos nas/ /de la som nyi za mi 'gyur/ /de bzhin gshegs pa dpag med de/ /sangs rgyas chos la the tsom</text></item>
<item><p>160a4</p><section>mdo sde</section><text>spangs/ /'di ltar sngon gyi spyod pa ni/ /bskal pa bye ba mang brgyar spyad/ /lag pa rkang pa gtong ba dang / /rna ba sna dang mgo bo dang / /bu pho bu mo yul 'khor dag /byin la yid ni mi dga' med/ /gang zhig mdo sde 'di thos pa/ /phyi ma'i dus na rnyed nas</text></item>
<item><p>160a5</p><section>mdo sde</section><text>ni/ /gzhan dag la yang ston byed na/ /de ni mchod pa'i 'os su 'gyur/ /sangs rgyas kun gyi spyod yul ba/ /mngon rdzogs byang chub 'dod gang gis/ /nam yang 'jig rten mgon po yi/ /bstan la som nyi ma za cig /de ltar mdo sde 'di thos nas/ /</text></item>
<item><p>160a6</p><section>mdo sde</section><text>g.yo sgyu med pa'i mis zung la/ /'chag pa dag du'ang yang dang yang / /mdo sde 'di ni brjod par bgyi/ /brjod byas zla ba gsum dag tu/ /tshangs bar shin tu yangs brjod na/ /chos rnams thams cad 'dzin byed pa'i/ /gzungs kyi ye shes thob par 'gyur/ /</text></item>
<item><p>160a7</p><section>mdo sde</section><text>de nas li tsha bi gzhon nu rin chen dra ba can bcom ldan 'das kyis legs par gsungs par rig nas rin thang med pa'i ras bcos bu gser gyis brgyan pa zung cig bcom ldan 'das la mngon par gsol to/ /de nas bcom ldan 'das kyis de'i tshe rdzu 'phrul mngon par</text></item>
<item><p>160a8</p><section>mdo sde</section><text>'du mdzad pa ji lta bus bcom ldan 'das kyi sku thams cad kyis ba spu'i khung bu thams cad nas 'od zer dag byung ste/ shar phyogs kyi 'jig rten gyi khams dpag tu med grangs med pa ji snyed pa de dag thams cad snang bar gyur pa dang / sangs rgyas kyi zhing de dag na</text></item>
<item><p>160b1</p><section>mdo sde</section><text>sems can gang dag skyes pa de dag gis sangs rgyas kyi zhing mthong ba dang / sangs rgyas kyi zhing 'di na de bzhin gshegs pa'i 'khor gyi dkyil 'khor du sems can gang dag 'dus pa de dag gis kyang sangs rgyas kyi zhing de mthong ba dang / de'i tshe gang gA'i</text></item>
<item><p>160b2</p><section>mdo sde</section><text>klung gi bye ma snyed dgu bcu rtsa dgu snyed kyi sangs rgyas bcom ldan 'das rnams 'khor bzhi po la snang bar gyur pa de lta bu'i rdzu 'phrul mngon par 'du mdzad pas mngon par 'du mdzad do/ /de nas bcom ldan 'das kyis li tsha bi gzhon nu rin chen dra ba</text></item>
<item><p>160b3</p><section>mdo sde</section><text>can la bka' stsal pa/ gzhon nu khyod kyis steng gi phyogs logs na sangs rgyas bcom ldan 'das 'di ltar bsam gyis mi khyab pa/ 'di ltar gzhal gyis mi lang ba/ 'di ltar thug pa med pa/ 'di ltar tshad med pa/ 'di ltar brjod kyis mi</text></item>
<item><p>160b4</p><section>mdo sde</section><text>lang ba de dag mthong ngam/ gsol pa/ bcom ldan 'das mthong lags so/ /bde bar gshegs pa mthong lags so/ /bka' stsal pa/ rigs kyi bu 'di lta ste/ stong gsum gyi stong chen po'i 'jig rten gyi khams na lha dang mi rnams kyi ming gi</text></item>
<item><p>160b5</p><section>mdo sde</section><text>tshogs pas ni de bzhin gshegs pa rnams kyi mtshan ches mang ste/ re re la yang mtshan gyi tshogs grangs med bsam gyis mi khyab pa yod de/ 'di ltar shar phyogs na de bzhin gshegs pa legs par rab tu zhi ba'i dpal dbyangs kyi dbang phyug gi rgyal po</text></item>
<item><p>160b6</p><section>mdo sde</section><text>zhes bya ba rnams dang / de bzhin du de bzhin gshegs pa zla ba'i dkyil 'khor rnam dag ces bya ba rnams dang / de bzhin du de bzhin gshegs pa me tog gi 'od kyis rnam par rol pa mngon par mkhyen pa'i rgyal po zhes bya ba rnams dang / de bzhin du de</text></item>
<item><p>160b7</p><section>mdo sde</section><text>bzhin gshegs pa me tog rgyas pa sA la'i rgyal po zhes bya ba rnams dang / de bzhin du de bzhin gshegs pa rin chen 'od zer zla bas brgyan pa mkhas pa'i gzi brjid dbyangs kyi dbang phyug gi rgyal po zhes bya ba rnams te/ de bzhin gshegs</text></item>
<item><p>160b8</p><section>mdo sde</section><text>pa gcig gi mtshan ji lta bar de bzhin gshegs pa so so'i mtshan yang de dang 'dra bar mthong ngam/ gsol pa/ bcom ldan 'das mthong lags so/ /bde bar gshegs pa mthong lags so/ /de bzhin du lho phyogs dang / nub phyogs dang /</text></item>
<item><p>161a1</p><section>mdo sde</section><text>byang phyogs dang / de bzhin du 'og gi phyogs dang / de bzhin du steng gi phyogs te/ de ltar phyogs bcu kun gyi phyogs re re na de bzhin gshegs pa'i mtshan gcig pa yang grangs ma mchis la/ de bzhin gshegs pa'i mtshan tha dad pa</text></item>
<item><p>161a2</p><section>mdo sde</section><text>yang bzhugs so/ /bka' stsal pa/ gzhon nu khyod kyis 'khor los bsgyur ba'i rgyal srid la gnas pa de bas kyang ches lhag pa'i sangs rgyas bcom ldan 'das dag mthong ngam/ gsol pa bcom ldan 'das mthong lags so/ /bde bar</text></item>
<item><p>161a3</p><section>mdo sde</section><text>gshegs pa mthong lags so/ /de nas li tsha bi gzhon nu rin chen dra ba can mgu zhing dga' la yid rangs/ rab tu dga' zhing dga' ba dang yid bde ba skyes nas de'i tshe sa chen po g.yos par gyur to/ /sems can thams cad la phan pa dang bde</text></item>
<item><p>161a4</p><section>mdo sde</section><text>ba skyed pa dang / sems can thams cad kyi sems rab tu dga' ba dang / dge ba'i rtsa ba skyed pa'i snang ba chen po byung bar gyur to/ /lha bye ba khrag khrig 'bum phrag du ma dag namakha' la 'khod nas lha'i 'dzam bu chu bo'i gser gyi phye ma</text></item>
<item><p>161a5</p><section>mdo sde</section><text>rnams gtor to/ /tshangs pa bye ba khrag khrig 'bum phrag du ma dag gis kyang lha'i tsan dan dmar po'i phye ma rnams kyis bcom ldan 'das la gtor ro/ mngon par gtor/ mngon par rab tu gtor to/ /lha bye ba khrag khrig 'bum phrag</text></item>
<item><p>161a6</p><section>mdo sde</section><text>du ma dag gis kyang lha'i me tog ud pa la dang / pad ma dang / ku mu ta dang / pad ma dkar po dang / man dA ra ba dang / man dA ra ba chen pos gtor/ mngon par gtor/ mngon par rab tu gtor to/ /lha bye ba khrag khrig 'bum phrag du ma</text></item>
<item><p>161a7</p><section>mdo sde</section><text>dag gis kyang rin po che'i gdugs stong phul lo/ /lha bye ba khrag khrig 'bum phrag du ma dag gis kyang bcom ldan 'das kyi zhabs la mgo bos phyag 'tshal nas ngus te/ gnas bya ba khrag khrig 'bum phrag du ma dag rjes su dran no/ /'di lta ste/</text></item>
<item><p>161a8</p><section>mdo sde</section><text>sangs rgyas bcom ldan 'das kyi byin gyis brlabs kyis kyang cho 'phrul bye ba khrag khrig 'bum phrag du ma dag rab tu bstan to/ /de la 'di skad ces bya ste/ bye ba brgya phrag du ma yi/ /lha rnams kho ra khor yug nas/ /tsan dan dmar po zhib mo yis/</text></item>
<item><p>161b1</p><section>mdo sde</section><text>rdzogs sangs rgyas la 'thor bar byed/ /brgya byin bye ba phrag stong dag /mkha' la gnas nas 'dzam bu'i/ /chu bo'i gser phye mang po yis/ /de bzhin gshegs la 'thor bar byed/ /tshangs pa bye ba nyer lhag nas/ /tsan dan dmar po'i phye ma yis/ /</text></item>
<item><p>161b2</p><section>mdo sde</section><text>rdzogs sangs rgyas la 'thor byed cing / /sgra dbyangs snyan pa kun tu sgrogs/ /dri ma med pa'i 'od rig nas/ /namakha' la ni lha 'khod do/ /glu dbyangs dpag tu med pa len/ /mkha' la ras kyis g.yob par byed/ /namakha' la ni lha 'khod de/ /</text></item>
<item><p>161b3</p><section>mdo sde</section><text>pad ma brgya phrag stong blangs nas/ /'jig rten gsal la bstod byed cing / /rgyal mtshan la sogs mchod pa byed/ /zla med rgyal mchog thub dbang la/ /rab tu yid dgas phyag 'tshal zhing / /bstod byed nor bu rin chen dang / /mu tig rgyan phreng</text></item>
<item><p>161b4</p><section>mdo sde</section><text>'thor bar byed/ /mi ni bye ba 'bum tham pa/ /rgyal mchog zla med pa la mchod/ /sngon gyi gnas brgya rjes dran zhing / /thub mchog bla med mgos phyag 'tshal/ /de nas 'jig rten snang mdzad pas/ /chos kyi rnga ni rab brdungs te/ /de yid sgra</text></item>
<item><p>161b5</p><section>mdo sde</section><text>ni zhing rab mong / /bye ba dag tu go bar byas/ /de yi tshe na sems can na/ /bye ba grangs med kun nas lhags/ /de dag rdzogs pa'i sangs rgyas kyis/ /sangs rgyas ye shes bla med bkod/ /de tshe gzhon nu dga' gyur nas/ /tsan dan sbrul gyi snying po yi/ /</text></item>
<item><p>161b6</p><section>mdo sde</section><text>gdan 'bul rin chen phye ma yis/ /gzhon nu sangs rgyas gtso la mchod/ /nor bu rin chen 'od gcig ni/ /'jig rten stong du gtong bar byed/ /rin chen gcig las 'od zer ni/ /stong phrag bye bar gtong bar byed/ /de bzhin rin chen ma lus las/ /'od zer</text></item>
<item><p>161b7</p><section>mdo sde</section><text>dag ni byung bar gyur/ /de dag gis ni de yi tshe/ /yangs pa can yang snang bar byes/ /rin chen rnam pa de snyed kyis/ /sangs rgyas gtso la mchod byed cing / /rin po che yi phung po yang / /thub pa che la 'bul bar byed/ /gdugs ni gang dag mu khyud</text></item>
<item><p>161b8</p><section>mdo sde</section><text>byas/ /mu tig phreng gis yongs brgyan pa/ /re re la yang mu khyud can/ /stong phrag nyi shu rtsa lnga'o/ /'di 'dra'i legs pa de yi ni/ /thub pa che la mchod pa byas/ /byang chub sems dpa' thams cad la/ /gseng thag kyi ni gos phul lo/ /</text></item>
<item><p>162a1</p><section>mdo sde</section><text>byang chub shing dag sprul nas su/ /de'i drung seng ge'i khri bshams la/ /stong phrag bye ba nyi shu lnga/ /de rnams la ni 'khod gyur pa/ /lo ni bye ba grangs snyed par/ /bgrang ba dag tu mi chod pa'i/ /byang chub sems dpa' thams cad</text></item>
<item><p>162a2</p><section>mdo sde</section><text>ni/ /bye ba brgya phrag lhags par gyur/ /shar gyi phyogs nas bzung nas su/ /lho phyogs nub phyogs byang phyogs dang / /'og dang steng dang de bzhin du/ /phyogs dag gi yang mtshams nas lhags/ /ji tsam mig gis mthong ba'i bar/ /</text></item>
<item><p>162a3</p><section>mdo sde</section><text>de srid 'jig rten khams rnams su/ /skyob pa 'jig rten mgon po yi/ /gser gyi mdog 'dra'i 'od kyis gang / /ston pa gang na bzhugs pa dang / /chos ni gang na 'bar ba der/ /'jig rten khams ni thams cad nas/ /byang chub sems</text></item>
<item><p>162a4</p><section>mdo sde</section><text>dpa' nye bar lhags/ /de ltar mtha' yas dpag tu med/ /bsam gyis mi khyab mchod pa ni/ /rin chen dra ba li tsha bi/ /gzhon nu de yi tshe na byas/ /de nas bdag nyid chen po pa/ /lha dang klu dang mi rnams kyis/ /mdun du mi mchog</text></item>
<item><p>162a5</p><section>mdo sde</section><text>shAkya'i/ /seng ges dbugs ni 'byin par mdzad/ /nga yi mdun du 'dug nas su/ /khyod kyis 'di 'dra'i mchod byas pa/ /gang gA'i bye ma ji snyed pa/ /de snyed mchod pa dag gis mchod/ /rin chen dra ba can gyi phyir/ /mdo sde</text></item>
<item><p>162a6</p><section>mdo sde</section><text>bshad pa sus rig pa/ /byang chub las ni mi ldog ste/ /sangs rgyas smra ba'i mchog tu 'gyur/ /gang zhig mdo sde 'di 'dzin pa'i/ /bsod nams phung po'i tshad dag ni/ /'di snyed sogs par 'gyur ro zhes/ /de ltar bshad par mi</text></item>
<item><p>162a7</p><section>mdo sde</section><text>nus so/ /phyogs bcu'i 'jig rten sa dang chu/ /me dang rlung gi tshad dag ni/ /'di tsam zhes ni bshad par nus/ /bsod nams phung po bshad mi nus/ /dge slong ngam ni dge slong ma/ /dge bsnyen 'am ni dge bsnyen ma/ /gang gis mdo sde</text></item>
<item><p>162a8</p><section>mdo sde</section><text>'di thos nas/ /lha dang klu dang lto 'phye che/ /sems can thams cad nyer lhags pas/ /de yi gzi brjid mi bzod de/ /me ni bsil bar 'gyur srid kyi/ /de yi gzi brjid nyams pa med/ /mdo sde 'di ni gang 'dzin pa/ /byang chub</text></item>
<item><p>162b1</p><section>mdo sde</section><text>spyad pa spyod pa'i tshe/ /sems can kun gyis bsten bya zhing / /byang chub sems la 'ang mchod pa byed/ /gang zhig stobs dang ldan pa'i mis/ /bye ba stong du bshad pa yi/ /skra rtses stong gi 'jig rten khams/ /bskal pa bye</text></item>
<item><p>162b2</p><section>mdo sde</section><text>ba bzung ba bas/ /gang zhig phyi ma'i dus dag tu/ /sangs rgyas byang chub gling gzhi ni/ /'di 'dra'i rnam pas thos nas su/ /gzhan dag la yang ston byed na/ /gang zhig sngar ni rab bsgrags pa/ /'di yi ngo mtshar chen po yi/ /brgya dang</text></item>
<item><p>162b3</p><section>mdo sde</section><text>grangs dang bgrang ba dang / /dper yang 'gyur ba ma yin no/ /phyi ma yi ni dus dag tu/ /'di 'dra'i rnam pa seng ge'i sgra/ /bstan pa bla med thos gyur kyang / /'gal med don med 'gyur bar 'ong / /'jig rten mgon po rdzogs sangs</text></item>
<item><p>162b4</p><section>mdo sde</section><text>rgyas/ /'od mdzad gang gis 'dir mthong ba/ /phyi ma'i dus su des thos nas/ /zhe sa gus par byed par 'gyur/ /gal te zhing rnams bye ba na/ /sems can gang dag 'khod de dag /sangs rgyas ye shes ldan gyur la/ /gang gA yi ni bye</text></item>
<item><p>162b5</p><section>mdo sde</section><text>ma snyed/ /bskal pa du ma brgya dag tu/ /rim gro dag ni byed pa dang / /ji ltar stong chen gyi ni 'jig rten khams/ /de snyed dag gi gtsug lag khang mchog ni/ /dbul bya lha yi tsan dan dag las byas/ /lha yi gtsug lag khang mchog</text></item>
<item><p>162b6</p><section>mdo sde</section><text>re re la 'ang / /bye ba phrag stong dag gi khang bzang byas/ /bye ba phrag stong dag gi khang bzang kyang / /dbul bya lha yi rin chen dag las byas/ /re re'i khri dag bsham nas rim gro pa/ /bye ba phrag brgya shin tu tshang bar bkod/ /mkhas pas</text></item>
<item><p>162b7</p><section>mdo sde</section><text>de ni rin chen dra ba dag /blangs nas de tshe khri de brgyan pa rnams/ /gang gA'i bye snyed bskal pa bye ba brgyar/ /thub chen 'jig rten spyod pa bzhugs pa yi/ /sangs rgyas cig la 'bul bya dbul ba dang / /ji ltar gang gA'i klung gi bye ma snyed/ /</text></item>
<item><p>162b8</p><section>mdo sde</section><text>yongs su mya ngan 'das kyi mchod rten byas/ /ji ltar stong chen 'jig rten khams rnams su/ /sangs rgyas gcig gi mchod rten byas pa ni/ /rin chen rang bzhin lha'i sgo stong ldan/ /shin tu legs par srid pa'i rtse srid mtho/ /ji ltar gang gA'i</text></item>
<item><p>163a1</p><section>mdo sde</section><text>klung gi bye snyed kyi/ /gdugs ni mchod rten gcig la 'bul bar byed/ /de tshe re re gdugs la mu tig gi/ rgyan phreng bye ba rnams kyang shin tu bkram/ /ji ltar gang gA'i klung gi bye ma snyed/ /bye ba'i 'phan dang rin chen sna tshogs kyi/ /</text></item>
<item><p>163a2</p><section>mdo sde</section><text>rgyal mtshan bye ba phrag brgya gang gA'i/ /bye snyed mchod rten dag la 'bul bar byed/ /snang ba mdzad pa thams cad mkhyen gcig gi/ mchod rten gcig la sil snyan bye ba stong / /dkrol cing gus pa'i mi ni sa ya dag /bye ba phrag stong</text></item>
<item><p>163a3</p><section>mdo sde</section><text>tshang ba 'bul bar byed/ /me tog gdugs brgya du ma mchod rten la 'bul ba/ /thub pa che la de 'dra'i mchod pa nyin gcig bzhin/ /gang gA'i bye snyed bskal pa stong du byed pa bas/ /gang zhig mdo sde 'di las tshig bcad gcig thos nas/ /</text></item>
<item><p>163a4</p><section>mdo sde</section><text>som nyi med cing 'dun pa skyed byed la/ /rgyal ba'i mtshan 'di dag kyang rjod byed na/ /de bas bsod nams 'di ni bla med mchog /mkhas pa ting nge 'dzin gyi ming thos shing / /tshul khrims skyon med mtshan 'di 'dzin pa dang / /de bzhin</text></item>
<item><p>163a5</p><section>mdo sde</section><text>sangs rgyas la ni mchod byed pa/ /des ni gang gA'i bye snyed sangs rgyas mthong / /thub chen rkang gnyis mchog gyur de dag la/ /mchod pa dam pa 'ang yid kyis byas nas ni/ /rtag tu myos med chos kyang ston byed cing / /bskal pa bye</text></item>
<item><p>163a6</p><section>mdo sde</section><text>ba de ni rmongs med 'gyur/ /'jig rten mgon pos mdo mchog rgyal po 'di/ /ston pa'i tshe na gang gis sngon mthong ba/ /rgyal ba mchog las 'di ni thos gyur nas/ /phyi ma'i dus su de ni dga' bas 'dzin/ /dri nga phyi sa'i bum pa mis 'dor</text></item>
<item><p>163a7</p><section>mdo sde</section><text>ltar/ /'dod pa skyon du bgrang ba spong byed cing / /mkhas pa nges 'byung zhi la mngon dga' ste/ /rtag tu myos med dgon pa sten par byed/ /yangs pa'i grong khyer mchog tu gnas nas su/ /der ni bshad tshe gang gis nga mthong zhing / /dra ba'ang ri la mchod</text></item>
<item><p>163a8</p><section>mdo sde</section><text>byed mthong ba ni/ /phyi ma'i dus su mdo mchog 'di 'dzin to/ /nga'i bu gang zhig rtag tu rjes 'brang zhing / /byang chub zhi ba spyod mchog spyod pa na/ /sems can rnams ni rtag tu 'dul byed pa/ /phyi ma'i dus su mdo mchog 'di 'dzin to/ /sangs rgyas 'dren</text></item>
<item><p>163b1</p><section>mdo sde</section><text>pa gzhal med dpag med kyi/ /spyad pa spyod tshe gang gis rim gro dang / /de bzhin mchod pa mchog dag byed pa ni/ /de ni phyi dus rgyal mchog chos 'dzin to/ /gang zhig bskal pa bye bar tshangs spyod cing / /'jig rten mtha' yas don ni sngar spyad pa/ /</text></item>
<item><p>163b2</p><section>mdo sde</section><text>gang zhig phyi ma'i dus su mdo sde 'di/ /thos pa'i bsod nams grangs su 'gyur ma yin/ /sangs rgyas 'khrug med yang na tshe dpag med/ /sangs rgyas gzhal med dpag med de dag 'dir/ /sems can snying po gang gis mthong 'dod pa/ /mdo</text></item>
<item><p>163b3</p><section>mdo sde</section><text>sde mdzes pa dpag med bzung bar gyis/ /tshe dpag med dang mi 'khrug dri med 'od/ /seng ge dang ni tog dang de bzhin du/ /gang zhig sangs rgyas de kun mthong 'dod pa/ /phyi ma'i dus su rgyal mchog chos zung shig /sangs rgyas byams pa dang ni dri med 'od/ /bdag</text></item>
<item><p>163b4</p><section>mdo sde</section><text>nyid chen po dang ni seng ge tog /rab snang gtso bo de bzhin mthong 'dod pa/ /de ni phyi dus rgyal mchog chos zung shig /'di 'dra'i mdo sde khyad par 'phags mchog dag /rin chen dra ba can la nga yis bshad/ /phyi ma'i dus su de tshe khyod gyis ni/ /bag med gnas</text></item>
<item><p>163b5</p><section>mdo sde</section><text>la 'dug par ma byed cig /phyi ma'i dus kyi tshe ru gyur pa na/ /tshul khrims skyon med rtag tu bag byos dang / /de nas khyod ni 'chi ba'i dus byas nas/ /rgyal ba 'od zer mtha' yas can gyi zhing / /rin chen ldan zhes bya ba'i 'jig rten khams/ /steng gi 'jig</text></item>
<item><p>163b6</p><section>mdo sde</section><text>rten khams su 'gro bar 'gyur/ /de nas khyod ni 'chi ba'i dus byas nas/ /myur ba nyid du sangs rgyas byams pa mthong / /bcom ldan 'das kyis de skad ces bka' stsal pa dang / li tsha bi gzhon nu rin chen dra ba can dang / byams pa la sogs pa byang chub sems dpa'</text></item>
<item><p>163b7</p><section>mdo sde</section><text>bye ba phrag bzhi bcu dang / dgra bcom pa bye ba phrag drug bcu dang / lha bye ba phrag dgu bcu rtsa dgu rnams yi rangs te/ bcom ldan 'das kyis gsungs pa la mngon par bstod do/ /'phags pa rin chen dra ba can gyis zhus pa zhes bya ba theg pa chen po'i mdo</text></item>
<item><p>163b8</p><section>mdo sde</section><text>rdzogs s+ho// // rgya gar gyi mkhan po dz+nyA na gar b+ha dang / lo ts+tsha ba ban de ye shes snying pos bsgyur/ zhus chen gyi lo tsa ba ban de dpal brtsegs kyis zhus te gtan la phab pa// // // //</text></item>
<item><p>164a1</p><section>mdo sde</section><text>@#/ /rgya gar skad du/ Ar+ya rad na tsan tra pa ri prits+tshA na ma ma hA ya nA sU tra/ bod skad du/ 'phags pa rin chen zla bas zhus pa zhes bya ba theg pa chen po'i mdo/ thams cad mkhyen pa la phyag 'tshal lo/ /'di skad bdag</text></item>
<item><p>164a2</p><section>mdo sde</section><text>gis thos pa dus gcig na/ bcom ldan 'das rgyal po'i khab na bya rgod phung po'i ri la shA ri'i bu dang / maud gal gyi bu chen po la sogs pa dge slong 'bum phrag bdun bcu rtsa gnyis kyi dge slong gi dge 'dun chen po rnams dang / thabs cig</text></item>
<item><p>164a3</p><section>mdo sde</section><text>tu bzhugs te/ byang chub sems dpa' dgu khri la 'di lta ste/ byang chub sems dpa' sems dpa' chen po byams pa dang / byang chub sems dpa' sems dpa' chen po 'jam dpal dang / byang chub sems dpa' sems</text></item>
<item><p>164a4</p><section>mdo sde</section><text>dpa' chen po blo gros mi zad pa dang / byang chub sems dpa' sems dpa' chen po blo gros rgya mtsho dang / byang chub sems dpa' sems dpa' chen po blo gros mtha' yas dang / byang chub sems dpa' sems dpa' chen po blo gros brtan pa dang /</text></item>
<item><p>164a5</p><section>mdo sde</section><text>byang chub sems dpa' sems dpa' chen po khams gsum rnam par gnon pa dang / byang chub sems dpa' sems dpa' chen po lag na rin po che dang / byang chub sems dpa' sems dpa' chen po sman gyi rgyal po dang / byang chub sems dpa' sems</text></item>
<item><p>164a6</p><section>mdo sde</section><text>dpa' chen po rin chen 'byung gnas dang / byang chub sems dpa' sems dpa' chen po dga' sdug dang / de dag la sogs pa byang chub sems dpa' dgu khri dang / lha'i bu bye ba khrag khrig 'bum phrag du ma dag dang / rgyal po chen po bzhi dang / lha rnam</text></item>
<item><p>164a7</p><section>mdo sde</section><text>kyi dbang po brgya byin g.yog 'khor lha'i bu 'bum phrag du ma dang bcas pa dang / mi 'jed kyi bdag po tshangs pa g.yog 'khor tshangs ris kyi lha'i bu 'bum phrag du ma dang bcas pa dang / klu'i rgyal po rgya mtsho dang / klu'i rgyal po ma dros pa dang / klu'i rgyal</text></item>
<item><p>164a8</p><section>mdo sde</section><text>po e la'i 'dab dang / klu'i rgyal po kun du grags dang / de dag la sogs pa klu 'bum phrag du ma dang / gnod sbyin gyi sde dpon chen po 'brog gnas dang / khab spu can dang / rtse sman dang / bong bu dang / de dag la sogs pa gnod sbyin gyi sde dpon</text></item>
<item><p>164b1</p><section>mdo sde</section><text>'bum phrag du ma dang thabs gcig tu bzhugs so/ /de nas bcom ldan 'das snga dro'i dus kyi tshe/ sham thabs dang chos gos gsol te/ lhung bzed bsnams nas rgyal po'i khab kyi grong khyer chen por bsod snyoms la gshegs so/ /</text></item>
<item><p>164b2</p><section>mdo sde</section><text>de'i tshe rgyal po gzugs can snying po'i sras khye'u rin chen zla ba zhes bya ba glang po che'i lhag brgyad pa zhes bya ba rin po che sna bdun gyis brgyan cing gser gyi dra bas g.yogs pa/ dril bu g.yer kha sbyangs pa/ gser gyis spras pa'i dar gyi lda</text></item>
<item><p>164b3</p><section>mdo sde</section><text>ldi mang pos mdzes par byas pa/ bdug pas gdugs pa/ me tog sil mas gtor ba/ rgyal mtshan dang ba dan sgreng ba/ gdugs dang ra bas brgyan pa/ rin po che'i shing ljon pas mdzes par byas pa/ stig bu bdun gyis khor ra khor yug dag bskor</text></item>
<item><p>164b4</p><section>mdo sde</section><text>ba la zhon nas rgyal po'i 'byor pa chen po dang / rgyal po'i mthu chen po dang ldan pas rgyal po'i khab kyi grong khyer chen po nas byung ste/ sems can thams cad la sbyin pa dag sbyin zhing song ba las gzhon nu rin chen zla bas thag ring po zhig nas bcom ldan 'das</text></item>
<item><p>164b5</p><section>mdo sde</section><text>mdzes pa/ dad par bya ba/ dbang po dul ba/ thugs dul ba/ kha dog bzang po rgyas pa mchog dang ldan pa/ dul ba dang zhi ba'i mchog /dul ba dang zhi ba dam pa'i pha rol tu phyin pa/ gtso bo chen po/ dbang po bsrung pa/ dbang po thul ba/ mtsho ltar dang zhing gsal la rnyog</text></item>
<item><p>164b6</p><section>mdo sde</section><text>pa med pa/ skyes bu chen po'i mtshan sum bcu rtsa gnyis mnga' ba/ dpe byad bzang po brgyad bcus brgyan pa'i sku gser gyi mchod sdong ltar 'phags la dpal gyi mchog gis lam me/ lhan ne/ lhang nge ste gshegs pa mthong ngo / /mthong nas kyang / sems</text></item>
<item><p>164b7</p><section>mdo sde</section><text>dad par gyur to/ /sems dad par gyur nas glang po che'i steng nas skyen par babs te/ bcom ldan 'das ga la ba der song ste phyin nas bcom ldan 'das kyis zhabs la phyag 'tshal te/ bcom ldan 'das la lan gsum bskor ba byas nas phyogs gcig tu 'dug go/ /</text></item>
<item><p>164b8</p><section>mdo sde</section><text>bcom ldan 'das la zhe sa dang bcas/ gus pa dang bcas pas phyogs gcig tu 'dug nas rgyal po gzugs can snying po'i sras khye'u rin chen zla bas bcom ldan 'das ga la ba de logs su thal mo sbyar ba btud de bcom</text></item>
<item><p>165a1</p><section>mdo sde</section><text>ldan 'das la 'di skad ces gsol to/ /bcom ldan 'das rigs kyi bu 'am/ rigs kyi bu mo dad pa can gang dag gis phyogs bcu'i de bzhin gshegs pa dgra bcom pa yang dag par rdzogs pa'i sangs rgyas bcu po dag gi</text></item>
<item><p>165a2</p><section>mdo sde</section><text>mtshan thos pa bla na med pa yang dag par rdzogs pa'i byang chub las phyir mi ldog par 'gyur ba de lta bu bcom ldan 'das kyis bshad du gsol/ bde bar gshegs pas bshad du gsol/ de skad ces gsol pa dang / bcom ldan 'das</text></item>
<item><p>165a3</p><section>mdo sde</section><text>kyis rgyal po gzugs can snying po'i sras khye'u rin chen zla ba la 'di skad ces bka' stsal to/ /gzhon nu legs so/ /legs so/ /gzhon nu khyod 'di ltar skye bo mang po la phan pa dang / skye bo mang po la bde ba'i phyir dang / 'jig rten la snying brtse ba</text></item>
<item><p>165a4</p><section>mdo sde</section><text>dang / skye bo'i tshogs phal po che'i don dang / lha dang mi rnams la phan pa dang / bde ba'i phyir zhugs pa dang / da ltar dang / ma 'ongs pa'i byang chub sems dpa' sems dpa' chen po rnams yongs su gzung ba'i phyir zhugs te/ gzhon nu khyod de bzhin</text></item>
<item><p>165a5</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas la don 'di zhu bar sems pa legs so/ /gzhon nu khyod kyi zhu ba bzang ste spobs pa dge'o/ /de'i phyir gzhon nu khyod legs par rab tu nyon la yid la zung shig dang bshad do/ /sems rtse gcig tu rna ba blags</text></item>
<item><p>165a6</p><section>mdo sde</section><text>te sems sdus la soms shig dang / don de ngas khyod la bshad do/ /de nas rgyal po gzugs can snying po'i sras khye'u rin chen zla bas bcom ldan 'das la legs so zhes gsol nas bcom ldan 'das kyis ltar nyan pa dang / bcom ldan 'das kyis de la 'di skad</text></item>
<item><p>165a7</p><section>mdo sde</section><text>ces bka' stsal to/ /gzhon nu sangs rgyas kyi zhing 'di nas shar phyogs su sangs rgyas kyi zhing bye ba khrag khrig 'bum phrag dpag tu med grangs med bsam gyis mi khyab gzhal du med pa snyed 'das pa na 'jig rten gyi khams mya ngan med pa zhes</text></item>
<item><p>165a8</p><section>mdo sde</section><text>bya ba zhig yod do/ /'jig rten gyi khams mya ngan med pa zhes bya ba de sangs rgyas kyi zhing dpag tu med pa ji snyed cig 'das pa na yod ce na/ gzhon nu dper na stong gsum gyi stong chen po'i 'jig rten gyi khams 'di srid pa'i rtse mo'i bar</text></item>
<item><p>165b1</p><section>mdo sde</section><text>du bye mas yongs su gang bar gyur la/ de nas mi la la zhig gis bye ma de'i sa 'bru re re nas blangs shing shar phyogs kyi sangs rgyas kyi zhing re rer bye ma 'bru re 'jog par byed pa de lta bu'i tshul gyis bye ma de thams cad shar phyogs su</text></item>
<item><p>165b2</p><section>mdo sde</section><text>yongs su zad cing yongs su gtugs par gyur kyang / sangs rgyas kyi zhing de dag gi tshad dam mtha' rtogs par mi nus pa'i sangs rgyas kyi zhing bye ba khrag khrig 'bum phrag dpag tu med grangs med pa de snyed 'das pa na 'jig garten gyi khams mya ngan med pa zhes</text></item>
<item><p>165b3</p><section>mdo sde</section><text>bya ba de yod de/ 'jig rten gyi khams de yang lag mthil ltar mnyam par gyur pa/ rin po che sna bdun gyis legs par brgyan pa/ gser gyi sa gzhir 'dug cing / mig mangs ris su bris pa/ rin po che'i shing ljon pas brgyan pa/ sems can myal</text></item>
<item><p>165b4</p><section>mdo sde</section><text>ba dang / dud 'gro'i skye gnas dang / yi dgas dang / lha ma yin gyi tshogs rnams med pa/ rtswa dang / shing skam dang / tsher ma dang / rdo dang gsag ma dang / gyo mo dag med pa/ ngam grog dang g.yang sa med pa/ me tog sil ma dag bkram pa/ yin te de na de bzhin</text></item>
<item><p>165b5</p><section>mdo sde</section><text>gshegs pa dgra bcom pa yang dag rdzogs pa'i sangs rgyas dpal bzang po zhes bya ba da ltar bzhugs shing 'tsho la gzhes te/ byang chub sems dpa'i tshogs kyis bskor cing / byang chub sems dpas mdun gyis ltas pa/ rigs</text></item>
<item><p>165b6</p><section>mdo sde</section><text>pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyis ston pa/ sangs rgyas bcom ldan 'das skye bu</text></item>
<item><p>165b7</p><section>mdo sde</section><text>chen po'i mtshan sum bcu rtsa gnyis kyis brgyan pa'i sku/ gser legs par btsos shing legs par dul ba lta bu rin po che'i brgyan legs par bkod pa bzhin du 'khor gyi nang na mdzes par</text></item>
<item><p>165b8</p><section>mdo sde</section><text>bzhugs shing / thog mar dge ba/ bar du dge ba/ tha mar dge ba'i chos ston to/ /'di skad ces kyang ston te/ 'di ltar sa'i khams ni med par mi 'gyur ro/ /de bzhin du chu'i khams dang / me'i khams dang / rlung gi khams dang /</text></item>
<item><p>166a1</p><section>mdo sde</section><text>skye dgu bdag po tshangs pa dang / gzugs dang / tshor ba dang / 'du shes dang / 'du byed dang / rnam par shes pa med par mi 'gyur ro zhes ston to/ /gzhon nu gzhan yang de bzhin gshegs pa dgra bcom pa yang dag par rdzogs</text></item>
<item><p>166a2</p><section>mdo sde</section><text>pa'i sangs rgyas dpal bzang po bla na med pa yang dag par rdzogs pa'i byang chub mngon par rdzogs par sangs rgyas nas ni bskal pa bye ba phrag drug bcu lon no/ /gzhon nu gzhan yang sangs rgyas kyi zhing de na nyin mo dang / mtshan mo'i ming yang</text></item>
<item><p>166a3</p><section>mdo sde</section><text>med de/ 'dzam bu gling gi rtsi ba'i thabs 'dis dper bya ba ni ma gtogs so/ /sangs rgyas kyi zhing de thams cad kyang rtag tu de bzhin gshegs pa de'i 'od kyis snang bar 'dug go/ /gzhon nu gzhan yang de bzhin gshegs pa des chos bstan pa</text></item>
<item><p>166a4</p><section>mdo sde</section><text>re res kyang sems can bye ba khrag khrig phrag 'bum dpag tu med pa dag mi skye ba'i chos la 'god par mdzad do/ /bzod pa dang po dang / bzod pa gnyis pa dang / bzod pa gsum pa la ni de'i nyis 'gyur 'god par mdzad do/ /gzhon nu gzhan yang /</text></item>
<item><p>166a5</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas de'i sngon gyi smon lam gyi stobs bskyed pas sangs rgyas kyi zhing gzhan dag na gang dag sngon gyi rgyal ba rnams la lhag par bya ba byas shing dge ba'i rtsa ba bskyed pa'i sems can dag</text></item>
<item><p>166a6</p><section>mdo sde</section><text>gi lus la 'od kyis reg pa de dag kyang mi skye ba'i chos la bzod pa thob bo/ /gzhon nu gzhan yang rigs kyi bu 'am rigs kyi bu mo yang rung de bzhin gshegs pa dgra bcom pa yang dag par rdzogs pa'i sangs rgyas dpal bzang po de'i mtshan thos na bla na med pa</text></item>
<item><p>166a7</p><section>mdo sde</section><text>yang dag par rdzogs pa'i byang chub las phyir mi ldog par 'gyur ro/ /gzhon nu 'di nas lho phyogs su sangs rgyas kyi zhing bye ba khrag khrig 'bum phrag grangs med pa snga ma ji snyed pa de snyed 'das pa na 'jig rten gyi khams dga' ba zhes bya ba zhig yod de/</text></item>
<item><p>166a8</p><section>mdo sde</section><text>lag mthil ltar mnyam pa zhes bya ba nas snga ma bzhin du sbyar ro/ /de na de bzhin gshegs pa dgra bcom pa yang dag par rdzogs pa'i sangs rgyas tsan dan dpal zhes bya ba da ltar bzhugs shing 'tsho la gzhes te/ byang chub sems dpas bskor cing byang chub</text></item>
<item><p>166b1</p><section>mdo sde</section><text>sems dpas mdun gyis bltas pa la thog mar dge ba/ bar du dge ba/ tha mar dge ba'i chos ston to/ /zhes bya ba nas rnam par shes pa med par mi 'gyur ro/ /zhes bya ba'i bar du snga ma bzhin du sbyar ro/ /gzhon nu de la ji snyam du sems/</text></item>
<item><p>166b2</p><section>mdo sde</section><text>ci'i phyir de bzhin gshegs pa de tsan dan dpal zhes bya zhe na/ gzhon nu de bzhin gshegs pa de'i sangs rgyas kyi zhing de thams cad tsan dan gyi khang pa brtsigs pas yongasu khyab pas na de'i phyir de bzhin gshegs pa de'i mtshan tsan dan dpal</text></item>
<item><p>166b3</p><section>mdo sde</section><text>zhes bya'o/ /gzhan yang rigs kyi bu 'am rigs kyi bu mo yang rung de bzhin gshegs pa dgra bcom pa yang dag par rdzogs pa'i sangs rgyas de'i mtshan thos na bla na med pa yang dag par rdzogs pa'i byang chub las phyir mi ldog par 'gyur ro/ /</text></item>
<item><p>166b4</p><section>mdo sde</section><text>gzhon nu 'di nas nub phyogs su sangs rgyas kyi zhing bye ba khrag khrig 'bum phrag grangs med pa snga ma ji snyed pa de snyed 'das pa na 'jig rten gyi khams bzang po zhes bya ba zhig yod de/ lag mthil ltar mnyam par gyur pa zhes bya ba nas snga ma</text></item>
<item><p>166b5</p><section>mdo sde</section><text>bzhin du sbyar te/ ji ltar gong du bstan pa bzhin no/ /de na de bzhin gshegs pa dgra bcom pa yang dag par rdzogs pa'i sangs rgyas snang ba mtha' yas shes bya ba da ltar bzhugs shing 'tsho la gzhes te/ byang chub sems dpas yongasu bskor</text></item>
<item><p>166b6</p><section>mdo sde</section><text>cing / byang chub sems dpas mdun gyis bltas pa la thog mar dge ba/ bar du dge ba/ tha mar dge ba'i chos ston to/ /'di skad ces kyang chos ston to zhes bya ba nas rnam par shes pa med par mi 'gyur ro zhes bya ba'i bar du snga ma bzhin du</text></item>
<item><p>166b7</p><section>mdo sde</section><text>sbyar ro/ /gzhon nu gzhan yang rigs kyi bu 'am/ rigs kyi bu mo yang rung de bzhin gshegs pa dgra bcom pa yang dag par rdzogs pa'i sangs rgyas de'i mtshan thos na bla na med pa yang dag par rdzogs pa'i byang chub las phyir mi ldog par 'gyur</text></item>
<item><p>166b8</p><section>mdo sde</section><text>zhing 'od de yang nyams su myong ngo / /gzhon nu 'di nas byang phyogs su sangs rgyas kyi zhing bye ba khrag khrig 'bum phrag grangs med pa snga ma ji snyed pa de snyed 'das pa na 'jig rten gyi khams 'khrug med ces bya ba zhig yod de/ lag mthil ltar mnyam par</text></item>
<item><p>167a1</p><section>mdo sde</section><text>gyur pa zhes bya ba nas thams cad snga ma bzhin du sbyar ro/ /de na de bzhin gshegs pa dgra bcom pa yang dag par rdzogs pa'i sangs rgyas me tog gi dpal zhes bya ba da ltar bzhugs shing 'tsho la gzhes te/ byang chub sems dpas yongs su bskor cing</text></item>
<item><p>167a2</p><section>mdo sde</section><text>byang chub sems dpas mdun gyis bltas pa la chos ston to zhes bya ba nas rnam par shes pa med par mi 'gyur ro/ /zhes bya ba'i bar du snga ma bzhin du sbyar ro/ /gzhon nu gzhan yang rigs kyi bu 'am/ rigs kyi bu mo yang rung de bzhin gshegs pa dgra</text></item>
<item><p>167a3</p><section>mdo sde</section><text>bcom pa yang dag par rdzogs pa'i sangs rgyas de'i mtshan thos nas bla na med pa yang dag par rdzogs pa'i byang chub las phyir mi ldog par 'gyur zhing lha dang bcas pa'i 'jig rten gyi rgyal mtshan lta bur 'gyur ro/ /gzhon nu 'di nas shar lho'i phyogs mtshams</text></item>
<item><p>167a4</p><section>mdo sde</section><text>su sangs rgyas kyi zhing bye ba khrag khrig 'bum phrag grangs med pa de snyed 'das pa na 'jig rten gyi khams zla ba snang ba zhes bya ba zhig yod de/ lag mthil ltar mnyam pa zhes bya ba nas snga ma bzhin du sbyar ro/ /gzhon nu de la ji snyam du sems/</text></item>
<item><p>167a5</p><section>mdo sde</section><text>ci'i phyir 'jig rten gyi khams zla ba snang ba zhes bya zhe na/ 'jig rten gyi khams de thams cad de bzhin gshegs pa de'i 'od kyis snang bar byas pas na/ de'i phyir 'jig rten gyi khams de zla ba snang ba zhes bya'o/ /de na de bzhin gshegs pa dgra bcom pa</text></item>
<item><p>167a6</p><section>mdo sde</section><text>yang dag par rdzogs pa'i sangs rgyas mya ngan med pa'i dpal zhes bya ba da ltar bzhugs shing 'tsho la gzhes te/ byang chub sems dpas yongs su bskor cing byang chub sems dpas mdun gyis bltas pa la chos ston to zhes bya ba nas rnam par shes pa med</text></item>
<item><p>167a7</p><section>mdo sde</section><text>par mi 'gyur ro zhes bya ba'i bar du snga ma bzhin du sbyar ro/ /rigs kyi bu 'am rigs kyi bu mo yang rung / de'i mtshan thos na bla na med pa yang dag par rdzogs pa'i byang chub las phyir mi ldog par 'gyur ro/ gzhon nu 'di nas lho nub kyi phyogs mtshams</text></item>
<item><p>167a8</p><section>mdo sde</section><text>su sangs rgyas kyi zhing bye ba khrag khrig 'bum phrag grangs med pa de snyed 'das pa na 'jig rten gyi khams tog dang ldan pa zhes bya ba zhig yod de/ lag mthil ltar mnyam par gyur pa zhes bya ba nas snga ma bzhin du sbyar ro/ /de na de bzhin gshegs pa</text></item>
<item><p>167b1</p><section>mdo sde</section><text>dgra bcom pa yang dag par rdzogs pa'i sangs rgyas rin po che'i mchod sdong zhes bya ba da ltar bzhugs shing 'tsho la gzhes te/ byang chub sems dpas yongs su bskor cing byang chub sems dpas mdun gyis bltas pa la chos ston to zhes bya ba nas</text></item>
<item><p>167b2</p><section>mdo sde</section><text>rnam par shes pa med par ma 'gyur ro zhes bya ba'i bar du snga ma bzhin du sbyar ro/ /rigs kyi bu 'am rigs kyi bu mo yang rung de'i mtshan thos na bla na med pa yang dag par rdzogs pa'i byang chub las phyir mi ldog par 'gyur zhing 'jig rten na rin po che</text></item>
<item><p>167b3</p><section>mdo sde</section><text>ltar mngon par 'phags par 'gyur ro/ /gzhon nu 'di nas nub byang gi phyogs mtshams su sangs rgyas kyi zhing bye ba khrag khrig 'bum phrag grangs med pa de snyed 'das pa na 'jig rten gyi khams sgra ldan zhes bya ba zhig yod de/ lag mthil ltar mnyam</text></item>
<item><p>167b4</p><section>mdo sde</section><text>par gyur pa zhes bya ba nas snga ma bzhin du sbyar ro/ /gzhon nu de la ji snyam du sems/ ci'i phyir 'jig rten gyi khams de sgra dang ldan zhes bya zhe na 'jig rten gyi khams de sgra 'di lta bu dag dang ldan te/ 'di lta ste/ sangs rgyas kyi sgra dang / chos kyi sgra dang /</text></item>
<item><p>167b5</p><section>mdo sde</section><text>dge 'dun gyi sgra dang / stong pa nyid kyi sgra dang / mtshan ma med pa'i sgra dang / smon pa med pa'i sgra dang / sbyin pa dang / tshul khrims dang / bzod pa dang / brtson 'grus dang / bsam gtan dang / shes rab kyi sgra dang / rnam par grol ba'i sgra dang /</text></item>
<item><p>167b6</p><section>mdo sde</section><text>rnam par grol ba ye shes gzigs pa'i sgra rnams dang ldan no/ /gzhon nu 'jig rten gyi khams de sgra de lta bu dag dang ldan pas na de'i phyir 'jig rten gyi khams de sgra dang ldan zhes bya'o/ /de na de bzhin gshegs pa dgra bcom pa yang dag par rdzogs pa'i sangs</text></item>
<item><p>167b7</p><section>mdo sde</section><text>rgyas me tog dpal zhes bya ba da ltar bzhugs shing 'tsho la gzhes te/ byang chub sems dpas bskor cing byang chub sems dpas mdun gyis ltas pa la chos ston to/ zhes bya ba nas rnam par shes pa med par mi 'gyur ro zhes bya ba'i bar du snga ma bzhin</text></item>
<item><p>167b8</p><section>mdo sde</section><text>du sbyar ro/ /rigs kyi bu 'am rigs kyi bu mo yang rung / de'i mtshan thos na bla na med pa yang dag par rdzogs pa'i byang chub las phyir mi ldog par 'gyur zhing me tog ltar mi dge ba'i chos rnams kyis kyang gos par mi 'gyur ro/ /gzhon nu 'di nas byang shar</text></item>
<item><p>168a1</p><section>mdo sde</section><text>gyi phyogs 'tshams su sangs rgyas kyi zhing bye ba khrag khrig 'bum phrag grangs med pa de snyed 'das pa na 'jig rten gyi khams bde ldan zhes bya ba zhig yod de/ 'byor pa dang / rgyas pa dang / bde ba dang / lo legs pa dang / skye bo dang / mi mang pos</text></item>
<item><p>168a2</p><section>mdo sde</section><text>gang zhing lag mthil ltar mnyam par gyur pa zhes bya ba nas snga ma bzhin du sbyar ro/ /de na de bzhin gshegs pa dgra bcom pa yang dag par rdzogs pa'i sangs rgyas mngon par shes pa chung ngu dang / 'bring dang / chen pos rnam par rol pa zhes bya ba da ltar</text></item>
<item><p>168a3</p><section>mdo sde</section><text>bzhugs shing 'tsho la gzhes te/ byang chub sems dpas bskor cing byang chub sems dpas mdun gyis bltas pa la chos ston to zhes bya ba nas rnam par shes pa med par mi 'gyur ro zhes bya ba nas snga ma bzhin du sbyar ro/ /rigs kyi bu'am rigs</text></item>
<item><p>168a4</p><section>mdo sde</section><text>kyi bu mo yang rung / de'i mtshan thos na bla na med pa yang dag par rdzogs pa'i byang chub las phyir mi ldog par 'gyur zhing byang chub sems dpa'i spyod pa dang tshul thams cad la mkhas shing pha rol tu phyin pa'i shes pa yang yongs su 'dzin par 'gyur</text></item>
<item><p>168a5</p><section>mdo sde</section><text>ro/ /gzhon nu 'di nas 'og gi phyogs su sangs rgyas kyi zhing bye ba khrag khrig 'bum phrag grangs med pa de snyed 'das pa na 'jig rten gyi khams yangs pa dang ldan pa zhes bya ba zhig yod do/ /gzhon nu de la ji snyam du sems/ ci'i phyir 'jig rten gyi khams</text></item>
<item><p>168a6</p><section>mdo sde</section><text>de yangs pa dang ldan pa zhes bya zhe na/ 'jig rten gyi khams de lag mthil ltar mnyam par gyur pa/ ri med cing 'khor yug dang / khor yug chen po med de/ sangs rgyas kyi zhing de na ri zhes bya ba'i ming yang ye med pas na de'i phyir 'jig rten gyi</text></item>
<item><p>168a7</p><section>mdo sde</section><text>khams de yangs pa dang ldan pa zhes bya'o/ /de na de bzhin gshegs pa dgra bcom pa yang dag par rdzogs pa'i sangs rgyas snang ba'i dpal zhes bya ba da ltar bzhugs shing 'tsho la gzhes te/ byang chub sems dpas bskor cing byang chub sems</text></item>
<item><p>168a8</p><section>mdo sde</section><text>dpas mdun gyis bltas pa la chos ston to zhes bya ba nas rnam par shes pa med par mi 'gyur ro zhes bya ba'i bar du snga ma bzhin du sbyar ro/ /rigs kyi bu 'am rigs kyi bu mo yang rung / de'i mtshan thos na bla na med pa yang dag par rdzogs pa'i byang chub</text></item>
<item><p>168b1</p><section>mdo sde</section><text>las phyir mi ldog par 'gyur zhing nye bar len pa'i nyon mongs pa thams cad zad par yang rjes su 'dzin par 'gyur ro/ /gzhon nu sangs rgyas kyi zhing 'di nas steng gi phyogs su sangs rgyas kyi zhing bye ba khrag khrig 'bum phrag grangs med/ dpag tu</text></item>
<item><p>168b2</p><section>mdo sde</section><text>med pa/ bsam gyis mi khyab/ gzhal du med pa de snyed 'das pa na 'jig rten gyi khams zla ba can zhes bya ba zhig yod do/ 'jig rten gyi khams zla ba can zhes bya ba de sangs rgyas kyi zhing dpag tu med pa ji snyed cig 'das pa na yod ce na/</text></item>
<item><p>168b3</p><section>mdo sde</section><text>gzhon nu 'di lta ste/ stong gsum gyi stong chen po'i 'jig rten gyi khams 'di srid pa'i rtse mo'i bar du bye mas yongasu gang bar gyur la/ de nas mi la la zhig gis bye ma de las 'bru re re nas blangs shing steng gi phyogs kyi sangs rgyas kyi zhing re rer</text></item>
<item><p>168b4</p><section>mdo sde</section><text>bye ma 'bru re 'jog par byed pa de lta bu'i tshul gyis bye ma de thams cad steng gi phyogs su yongasu zad cing yongasu gtugs par gyur kyang sangs rgyas kyi zhing de dag gi tshad dam mtha' rtogs par mi nus pa'i sangs rgyas kyi zhing bye ba khrag khrig</text></item>
<item><p>168b5</p><section>mdo sde</section><text>'bum phrag dpag tu med grangs med pa de snyed 'das pa na 'jig rten gyi khams zla ba can zhes bya ba de yod de/ 'jig rten gyi khams de yang lag mthil ltar mnyam par gyur pa/ rin po che sna bdun gyis legs par brgyan pa/ gser gyi</text></item>
<item><p>168b6</p><section>mdo sde</section><text>sa gzhir 'dug cing mig mangs ris su bris pa/ rin po che'i shing ljon pas legs par brgyan pa/ sems can dmyal ba dang / dud 'gro'i skye gnas dang / yi dgas dang / lha ma yin gyi tshogs rnams med pa/ rtswa dang / shing skam dang /</text></item>
<item><p>168b7</p><section>mdo sde</section><text>tsher ma dang / rdo dang / gseg ma dang / gyo mo dag med pa/ ngam grog dang / g.yang sa med pa/ me tog gi sil ma dag bkram pa yin te/ de na de bzhin gshegs pa dgra bcom pa yang dag par rdzogs pa'i sangs rgyas nor dpal zhes byas</text></item>
<item><p>168b8</p><section>mdo sde</section><text>pa da ltar bzhugs shing 'tsho la gzhes te/ byang chub sems dpas bskor cing byang chub sems dpas mdun gyis bltas pa/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo</text></item>
<item><p>169a1</p><section>mdo sde</section><text>sgyur ba bla na med pa/ lha dang mi rnams kyi ston pa/ sangs rgyas bcom ldan 'das skyes bu chen po'i mtshan sum bcu rtsa gnyis kyis brgyan pa'i sku gser legs par btsos shing legs par dul ba lta bu/</text></item>
<item><p>169a2</p><section>mdo sde</section><text>rin po che'i rgyan legs par bkod pa bzhin du 'khor gyi nang na mdzes par bzhugs shing / thog mar dge ba/ bar du dge ba/ tha mar dge ba'i chos ston to/ /'di skad ces kyang ston te/ 'di ltar sa'i khams med par mi 'gyur ro/ /</text></item>
<item><p>169a3</p><section>mdo sde</section><text>de bzhin du chu'i khams dang / me'i khams dang / rlung gi khams dang / skye dgu'i bdag po tshangs pa dang / gzugs dang / tshor ba dang / 'du shes dang / 'du byed dang / rnam par shes pa med par mi 'gyur ro zhes ston to/ /rigs kyi bu 'am rigs</text></item>
<item><p>169a4</p><section>mdo sde</section><text>kyi bu mo yang rung de'i mtshan thos na bla na med pa yang dag par rdzogs pa'i byang chub las phyir mi ldog par 'gyur zhing chos rin po che bla na med pa yang thob par 'gyur ro/ /gzhon nu de ltar na rigs kyi bu 'am rigs kyi bu mo yang rung de bzhin gshegs pa</text></item>
<item><p>169a5</p><section>mdo sde</section><text>dgra bcom pa yang dag par rdzogs pa'i sangs rgyas spyod pa dang / yon tan phun sum tshogs pa dang / ye shes phun sum tshogs pa dang / tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes</text></item>
<item><p>169a6</p><section>mdo sde</section><text>gzigs pa phun sum tshogs pa dang ldan pa de dag gi mtshan thos na bla na med pa yang dag par rdzogs pa'i byang chub las phyir mi ldog par 'gyur ro/ /gzhon nu sngon byung ba 'das pa'i dus bskal pa grangs med pa bas kyang ches grangs med pa yun ring po tshad med pa</text></item>
<item><p>169a7</p><section>mdo sde</section><text>'das pa de'i tshe rin chen 'byung gnas zhes bya ba'i bskal pa zhig byung ste/ der de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul pa/</text></item>
<item><p>169a8</p><section>mdo sde</section><text>kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das rgya mtsho'i dpal zhes bya ba zhig 'jig rten du byung ste/ der de bzhin gshegs pa dgra bcom pa yang dag par rdzogs pa'i sangs rgyas bcu po 'di dag thams</text></item>
<item><p>169b1</p><section>mdo sde</section><text>thams cad lhan gcig tu 'thun par dge ba'i rtsa ba bskyed de/ zas dang / skom dang / bza' ba dang / bca' ba rnam pa sna tshogs dang / me tog dang / spos dang / me tog phreng ba dang / byug pa dang / gdugs dang / rgyal mtshan dang / ba dan gyi rnam pa</text></item>
<item><p>169b2</p><section>mdo sde</section><text>dpag tu med grangs med pas bcom ldan 'das de la mchod pa rgya chen po byas nas thams cad kyis lhan gcig tu 'thun par bla na med pa yang dag par rdzogs pa'i byang chub tu sems bskyed de/ thams cad kyis nyi ma gcig tu skad cig thang cig yud tsam cig la mi</text></item>
<item><p>169b3</p><section>mdo sde</section><text>skye ba'i chos la bzod pa thob par gyur to/ /de nas de dag gis rim gyis byang chub sems dpa'i spyod pa spyad nas/ byang chub kyi phyogs dang 'thun pa'i chos rnams yongs su rdzogs par byas te/ skad cig thang cig yud tsam gcig la rang rang gi sangs rgyas kyi zhi</text></item>
<item><p>169b4</p><section>mdo sde</section><text>rnams su bla na med pa yang dag par rdzogs pa'i byang chub mngon par rdzogs par sangs rgyas so/ /skad cig thang cig yud tsam gcig la de dag gis chos kyi 'khor lo bskor to/ /thams cad kyi tshe'i tshad kyang mnyam mo/ /gzhon nu de bzhin gshegs pa dgra</text></item>
<item><p>169b5</p><section>mdo sde</section><text>bcom pa yang dag par rdzogs pa'i sangs rgyas de dag thams cad kyang nyi ma gcig tu skad cig thang cig yud tsam gcig la yongs su mya ngan las 'da' bar 'gyur ro/ /de skad ces bka' stsal pa dang / bcom ldan 'das la rgyal po gzugs can snying po'i</text></item>
<item><p>169b6</p><section>mdo sde</section><text>sras khye'u rin chen zla bas 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de dag gi sku tshe'i tshad ni ngo mtshar lags te/ bcom ldan 'das de bzhin gshegs pa de dag gis ni sems</text></item>
<item><p>169b7</p><section>mdo sde</section><text>can rnams la thugs brtse ba'i slad du sku tshe'i tshad de tsam du ring ba bzhes lags so/ /bcom ldan 'das gzhan yang rigs kyi bu 'am rigs kyi bu mo gang de bzhin gshegs pa de rnams kyi sku tshe'i tshad 'di la de bzhin du 'dzin cing yid ches la spong bar mi</text></item>
<item><p>169b8</p><section>mdo sde</section><text>bgyid/ 'dor bar mi bgyid pa de la bsod nams ji tsam skye bar 'gyur lags/ bcom ldan 'das kyis bka' stsal pa/ gzhon nu stong gsum gyi stong chen po'i 'jig rten gyi khams 'di dang / de bzhin gshegs pa bcu po de dag gi sangs rgyas</text></item>
<item><p>170a1</p><section>mdo sde</section><text>kyi zhing de dag dang / sangs rgyas kyi zhing bcu po rnams lha'i rin po che sna bdun gyis yongs su bkang nas de bzhin gshegs pa dgra bcom pa yang dag par rdzogs pa'i sangs rgyas rnams la nyin gcig bzhin du sbyin pa byin te/ de lta bur bskal pa</text></item>
<item><p>170a2</p><section>mdo sde</section><text>grangs med par sbyin pa sbyin par byed la/ rigs kyi bu 'am rigs kyi bu mo gang gis mtshan 'di rnams dang / sku tshe'i tshad 'di rnams thos nas de bzhin du 'dzin cing yid ches la spong bar mi byed/ smod par mi byed de/ mos par byed cing 'thun par byed</text></item>
<item><p>170a3</p><section>mdo sde</section><text>na bsod nams kyi phung po snga ma des bsod nams kyi phung po de'i brgya'i char yang mi phod/ stong gi cha dang / dpe'i bar du yang mi bzod do/ /de nas lha rnams kyi dbang po brgya byin dang / mi 'jed kyi bdag po tshangs pa dang / rgyal po chen po bzhi dang /</text></item>
<item><p>170a4</p><section>mdo sde</section><text>lha'i bu dbang phyug dang / dbang phyug chen po dang / dpal ldan legs dang / dga' ldan dang / lha'i bu yongs su dga' ldan gyis 'di ltar chos kyi rnam grangs 'di dang / de bzhin gshegs pa bcu po de rnams la mchod pa bya ba'i phyir de bzhin gshegs</text></item>
<item><p>170a5</p><section>mdo sde</section><text>pa la lha'i me tog dang / tsan dan gyi phye mas gtor/ mngon par gtor/ mngon par rab tu gtor to/ /tshig 'di skad ces kyang smras te/ bcom ldan 'das rigs kyi bu 'am/ rigs kyi bu mo gang dag chos kyi rnam grangs 'di 'dzin pa dang / 'chang ba</text></item>
<item><p>170a6</p><section>mdo sde</section><text>dang / klog pa dang / brjod par bgyid pa de dag ni phyag bgyi ba'i 'os lags so/ /bcom ldan 'das tha na chos kyi rnam grangs 'di gang dag gis sug pa na mchis pa de dag ni bla na med pa yang dag par rdzogs pa'i byang chub las phyir mi ldog par 'gyur ba</text></item>
<item><p>170a7</p><section>mdo sde</section><text>lags so/ /bcom ldan 'das chos kyi rnam grangs 'di rigs kyi bu 'am rigs kyi bu mo gang dag gi rna lam du grags par 'gyur ba de dag ni bdud sdig can gyi dbang du mchi bar mi 'gyur lags so/ /de nas bcom ldan 'das la rgyal po gzugs</text></item>
<item><p>170a8</p><section>mdo sde</section><text>can snying po'i sras khye'u rin chen zla bas tshigs su bcad pas gsol pa/ phung po med pa bcom ldan 'das/ /khyod kyis legs gsungs dpag tu med/ /bdag dang lhar bcas 'jig rten rnams/ /khyod kyis 'di la yid rang ngo / /</text></item>
<item><p>170b1</p><section>mdo sde</section><text>'jig rten mgon po 'das pa na/ /gang dag da dung ma byon dang / /phyogs rnams ma lus gang bzhugs pa'i/ /sangs rgyas rnams la skyabs su mchis/ /sangs rgyas rnams kyi yul gcig pa/ /chos dang dge 'dun zhi ba'i mchog /yon</text></item>
<item><p>170b2</p><section>mdo sde</section><text>tan legs par bsam mi khyab/ /dge 'dun la yang skyabs su mchis/ /byang chub sems dpa' 'jigs pa med/ /gang dag bzod la rab gnas shing / /gang dag gzungs la gnas pa dang / /gang dag mtshungs med stong nyid tshul/ /mtshan nyid</text></item>
<item><p>170b3</p><section>mdo sde</section><text>kyi ni mdo sde dang / /byang chub rgyur 'gyur sde snod dang / /'thun par 'jug pa'i mdo sde la/ /legs bslabs byang chub sems rnams ltar/ /thub pa bdag ni byang chub kyi/ /spyad pa spyod cing slob par 'tshal/ /rang byung de dag ji bzhin du/ /</text></item>
<item><p>170b4</p><section>mdo sde</section><text>zhing gi bkod pa rnam dag dang / /spyod dang spyod yul ting 'dzin dang / /de dag gi ni yon tan dang / /drang srong mchog rnams sku tshe'i tshad/ /gsungs pa gang lags rdzogs par bgyi/ /de nas bcom ldan 'das kyis lha'i bu de dag dang / rin chen</text></item>
<item><p>170b5</p><section>mdo sde</section><text>zla ba gzhon nur gyur pa la legs so zhes bya ba byin nas tshigs su bcad pa 'di dag bka' stsal to/ /'jig rten mgon po de rnams kyi/ /mtshan ni gang zhig 'dzin byed pa/ /ma 'ongs dus na de dag kun/ /rkang gnyis rnams kyi mchog tu 'gyur/ /</text></item>
<item><p>170b6</p><section>mdo sde</section><text>nga yis ji skad gsungs pa bzhin/ /drang srong mchog bzhugs de dag ltar/ /de dag tshe yang bskal pa ni/ /bye ba bsam yas snyed du 'gyur/ /gang zhig skyob pa de dag gi/ mtshan 'di dag ni 'dzin 'di la/ /me dang chom rkun dug rnams dang / /</text></item>
<item><p>170b7</p><section>mdo sde</section><text>mtshon gyis tshugs par mi 'gyur ro/ /mtshan 'di dag ni 'dzin byed na/ /chu chen dag gis de mi 'chi/ /rgyal po'i gnod pas ma yin te/ /de ni nams kyang chos mi spong / /mtshan mo thun tshod dang po dang / /gung dang tha ma'ang de bzhin te/ /dus gsum</text></item>
<item><p>170b8</p><section>mdo sde</section><text>dag du mtshan sgrogs dang / /drang srong mchog ni de dag gi/ mtshan rnams snga dro sgrogs byed cing / /nyi ma'i gung la sgrogs byed dang / /mkhas pa nub kar sgrogs byed pa/ /rmi lam bzang po mthong bar 'gyur/ /mtshan rnams bzung nas de 'og tu/ /</text></item>
<item><p>171a1</p><section>mdo sde</section><text>bskal pa bye ba stong rnams su/ /sngon chad sdig pa ci bsags pa/ /mi dag thams cad bshags par bya/ /de yis lus ngag yid kyi las/ /mi dge gang dag byas gyur na/ /mtshan rnams bzung nas de 'og tu/ /nyes byas de yang</text></item>
<item><p>171a2</p><section>mdo sde</section><text>bshags par bya/ /yan lag lnga yis gtugs nas ni/ /rgyal rnams byang chub sngon rol du/ /dus gsum dge ba ci bsags pa/ /de kun rjes su yid rangs bya/ /'jig rten rtsa lag rnams kyis ni/ /byang chub brnyes nas chos</text></item>
<item><p>171a3</p><section>mdo sde</section><text>gsungs dang / /lus can gang dag 'jig rten gyi/ /mgon po rnams la mchod byed pa/ /de la rgyal ba'i sras rnams kyis/ /nyin mtshan dus gsum yi rangs bya/ /des na bdag gzhan don byed pa'i/ /pha rol phyin pa rdzogs par 'gyur/ /</text></item>
<item><p>171a4</p><section>mdo sde</section><text>bcom ldan 'das kyis de skad ces bka' stsal nas/ rgyal po gzugs can snying po'i sras khye'u rin chen zla ba dang / byang chub sems dpa' de dag dang / dge slong de dag dang / lha dang / mi dang / lha ma yin dang / dri zar bcas pa'i 'jig rten</text></item>
<item><p>171a5</p><section>mdo sde</section><text>bcom ldan 'das kyis gsungs pa la yi rangs te mngon par bstod do/ /'phags pa rin chen zla bas zhus pa zhes bya ba theg pa chen po'i mdo/ rdzogs so// // rgya gar gyi mkhan po bi shud+ha sing ha dang / lo tsa ba</text></item>
<item><p>171a6</p><section>mdo sde</section><text>ban de dge ba dpal gyis bsgyur/ rgya gar gyi mkhan po bi d+yA ka ra sing+ha dang / zhu chen gyi lo tsa ba ban de de ba tsan dras zhus te gtan la phab pa/ / @#/ /rgya gar skad du/ Ar+ya sha dra ka ra pa ri prits+tsha nA ma ma hA yA na sU tra/ bod skad du/</text></item>
<item><p>171a7</p><section>mdo sde</section><text>'phags pa bde byed kyis zhus pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa'i dus gcig na/ bcom ldan 'das shAkya'i yul ser skya'i gnas na/</text></item>
<item><p>171a8</p><section>mdo sde</section><text>shAkya rnams kyi shing n+ya gro d+ha'i kun dga' ra ba nas dge slong lnga brgya'i dge slong gi dge 'dun chen po dang thabs gcig tu bzhugs so/ /de'i tshe shakya'i bu bde byed ces bya ba ser skya'i gnas kyi grong khyer chen po nas byung ste/ shing n+ya gro d+ha'i</text></item>
<item><p>171b1</p><section>mdo sde</section><text>kun dga' ra ba ga la ba dang / bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal nas phyogs gcig tu 'dug go/ /de nas shAkya'i bu bde byed bcom ldan 'das ga la ba de legs</text></item>
<item><p>171b2</p><section>mdo sde</section><text>su thal mo sbyar ba btud de/ bcom ldan 'das la 'di skad ces gsol to/ /bcom ldan 'das byang chub sems dpa' chos du dang ldan na bla na med pa yang dag par rdzogs pa'i byang chub las phyir mi ldog par 'gyur/ tshegs chung ngus kyang</text></item>
<item><p>171b3</p><section>mdo sde</section><text>skyes bu chen po'i mtshan sum bcu rtsa gnyis mngon par sgrub par bgyid/ sangs rgyas kyi zhing nas sangs rgyas kyi zhing du mchi bar bgyid/ rmongs pa ma mchis par 'gum pa'i dus bgyid par 'gyur/ skyes nas kyang mngon par</text></item>
<item><p>171b4</p><section>mdo sde</section><text>shes pa lnga dang ldan par 'gyur/ mi khom pa thams cad rnam par spangs shing khom pa 'byor pa thob par 'gyur/ gzungs kyang thob par 'gyur/ spobs pa thogs pa ma mchis pa dang yang ldan par 'gyur/ phyir mi ldog pa'i</text></item>
<item><p>171b5</p><section>mdo sde</section><text>chos dang ldan zhing stong pa nyid la lhag par mos par yang 'gyur/ rtag tu rab tu 'byung ba la mngon par dga' bar 'gyur/ khyim na gnas kyang rtag tu tshangs par spyod pa la mngon par dga' bar 'gyur lags/ de skad ces</text></item>
<item><p>171b6</p><section>mdo sde</section><text>gsol pa dang / bcom ldan 'das kyis shAkya'i bu gzhon nu bde byed la 'di skad ces bka' stsal to/ /rigs kyi bu khyod de bzhin gshegs pa la don 'di yongs su zhu bar sems pa ni rigs kyi bu khyod skye bo mang po la phan pa dang / skye bo mang</text></item>
<item><p>171b7</p><section>mdo sde</section><text>po la bde ba dang / 'jig rten la snying brtse ba dang / skye bo phal po che'i don dang / lha dang mi rnams la phan pa dang bde ba'i phyir zhugs pa yin te/ legs so legs so/ /de'i phyir rigs kyi bu khyod legs par rab tu nyon la</text></item>
<item><p>171b8</p><section>mdo sde</section><text>yid la zung shig dang ngas khyod la bshad do/ /byang chub sems dpa' chos bzhi dang ldan na ji skad smos pa'i yon tan de dag rjesu 'thob ste/ bzhi gang zhe na/ rigs kyi bu 'di la byang chub sems dpa' bzod pa'i stobs dang ldan zhing bzod pa</text></item>
<item><p>172a1</p><section>mdo sde</section><text>la gnas pa de pha rol gshe yang slar mi gshe ba dang / brdegs kyang slar mi brdeg pa dang / mtshang brus kyang slar mtshang mi mi 'dru ba dang / khros kyang slar mi khro ba ste/ rigs kyi bu chos bzhi po de dag dang ldan pa'i byang chub sems dpa'</text></item>
<item><p>172a2</p><section>mdo sde</section><text>ni bla na med pa yang dag par rdzogs pa'i byang chub las phyir mi ldog cing ji skad smras pa'i yon tan phun sum tshogs pa yang rjes su 'thob par 'gyur ro/ /bcom ldan 'das kyis de skad ces bka' stsal te/ bde bar gshegs pas de skad gsungs</text></item>
<item><p>172a3</p><section>mdo sde</section><text>nas de bzhin du ston pas gzhan yang 'di skad ces bka' stsal to/ /kun tu spyos kyang gshe bar mi byed la/ /gnod byas gzhan la de ni gnod mi byed/ /de ni mi lus spang ba byas nas kyang / /byang chub sems dpa' yon tan de dag 'thob/ /sdig pa'i tshig rnams</text></item>
<item><p>172a4</p><section>mdo sde</section><text>rtag tu srung byed cing / /sdig pa'i sems kyi dbang du mi 'gro la/ /sdig las log ste 'bras bu de thob nas/ /ye shes mchog nyid myur du thob par 'gyur/ /skye bo gang dag 'tshog rung dga' byed cing / /khro gtum gnod par sems pa'i sems ldan</text></item>
<item><p>172a5</p><section>mdo sde</section><text>rnams/ /sangs rgyas ye shes yongs su spangs nas su/ /mi mkhas de dag sdug bsngal mi bzad ldan/ /de lta bas na gzhan la mi 'tshog cing / /rgyu dang mi rgyu rnams la dbyug pa spangs/ /sems can kun la phan zhing snying brtser ldan/ /de 'dir ye shes</text></item>
<item><p>172a6</p><section>mdo sde</section><text>dam pa myur du 'thob/ /skye bo rmongs pa khros pas zil non pa/ /'jig rten mkhas pa'i bstan las de ring ste/ /de ni log lta rnams kyis ngan 'dzin yin/ /de lta bas na mkhas mis dkrug mi bya/ /byang chub sems dpa' gang 'dir mi khro zhing / /</text></item>
<item><p>172a7</p><section>mdo sde</section><text>bden pa rjes srung gzhan la mi gnod pa/ /spyad pa dkon pa 'di dag rdzogs byas nas/ /sum bcu rtsa gnyis mtshan mdzes phun sum tshogs/ /mi mkhas rtag tu phung zhing sdang sems ldan/ /pha ma la yang 'di na gus mi byed/ /kun nas nyon</text></item>
<item><p>172a8</p><section>mdo sde</section><text>mongs rtsa ba rab gnas pa/ /skyes bu tha ma'i nyes pa 'di rnams yin/ /de bas rtag tu bzod pa kho na bsten/ /dge slong chos smra ba la bsten par bya/ /dge ba'i bshes gnyen yongs su mi gtong ste/ /de la byang chub mchog ni dka' ba med/ /</text></item>
<item><p>172b1</p><section>mdo sde</section><text>rigs kyi bu gzhan yang byang chub sems dpa' chos bzhi dang ldan na bla na med pa yang dag par rdzogs pa'i byang chub las phyir mi ldog cing ji skad smos pa'i yon tan phun sum tshogs pa yang rjes su 'thob bo/ /bzhi gang zhe na/ rigs kyi bu 'di la chos</text></item>
<item><p>172b2</p><section>mdo sde</section><text>don du gnyer ba dang / chos 'dod pa dang / chos kyi kun dga' la dga' zhing mos pa dang / chos 'dzin pa dang / chos ston pa yin/ bud med yongs su spong zhing bud med la sten par mi byed pa yin/ sbyin pa'i bdag po dang / kun bged</text></item>
<item><p>172b3</p><section>mdo sde</section><text>pa'i ngang tshul can dang / kun bged pa la dga' ba dang / rmugs pa dang / gnyid yongs su spong ba yin/ stong pa nyid la mos pa dang / stong pa nyid la gnas pa yin te/ rigs kyi bu chos bzhi po de dag dang ldan pa'i byang chub sems dpa' ni bla na</text></item>
<item><p>172b4</p><section>mdo sde</section><text>med pa yang dag par rdzogs pa'i byang chub las phyir mi ldog cing ji skad smos pa'i yon tan de dag kyang 'thob par 'gyur ro/ /bcom ldan 'das kyis de skad ces bka' stsal te/ bde bar gshegs pas de skad gsungs nas de bzhin du ston pas gzhan yang 'di skad</text></item>
<item><p>172b5</p><section>mdo sde</section><text>ces bka' stsal to/ /sems can gang dag chos ni 'dod pa dang / /chos kyi don du brtson 'grus bskyed pa dkon/ /gang dag chos kyi 'khor lo bskor byed pa/ /de dag ye shes dam pa thob par 'gyur/ /gzhan las thos nas yang dag 'dzin byed cing / /</text></item>
<item><p>172b6</p><section>mdo sde</section><text>pha rol don du gnyer la chos ston la/ /shes ldan de dag 'khor du zhum pa med/ /bla med byang chub mchog la reg par 'gyur/ /log par ltung rgyu bud med rnam par spangs/ /rgyal sras rtag tu tshangs par spyod par 'gyur/ /tshangs par spyod la brtan par</text></item>
<item><p>172b7</p><section>mdo sde</section><text>de gnas shing / /'khor lo bla med dam pa skor bar byed/ /bud med rnams la mtshan ma 'ga' yod de/ /'di ltar sdug bsngal nyam thag skem par 'gyur/ /de dag bsten na zhi ba med pa ste/ /de bas yongasu spongs la byang chub spyod/ /de nas shAkya'i bu</text></item>
<item><p>172b8</p><section>mdo sde</section><text>bde byed bstan pa 'di thos nas tshim zhing mgu la yid rangs shing rab tu dga' ste/ dga' ba dang / yid bde ba skyes nas rang gi lus las rgyan bkrol te/ bcom ldan 'das ga la ba de logasu gtor to/ /de nas bcom ldan 'das kyi mthus</text></item>
<item><p>173a1</p><section>mdo sde</section><text>rgyan de dag bcom ldan 'das kyi dbu'i drang thad kyi steng gi bar snang la rin po che'i khang pa brtsegs pa zhig du 'dug par gyur nas/ rin po che'i khang pa brtsegs pa de nas mi rgyan thams cad kyis brgyan pa lnga brgya byung nas bcom ldan 'das la</text></item>
<item><p>173a2</p><section>mdo sde</section><text>rgyan rnams 'thor zhing bla na med pa yang dag par rdzogs pa'i byang chub tu yang sems bskyed nas tshig 'di skad ces bcom ldan 'das bdag cag gi dge ba'i rtsa ba 'di sems can thams cad dang thun mong du bgyis te/ bla na med pa yang dag par rdzogs pa'i</text></item>
<item><p>173a3</p><section>mdo sde</section><text>byang chub tu yongasu bsngo bar bgyi'o zhes 'dzer to/ /de nas shAkya'i bu bde byed kyis kyang sprul pa'i mi de dag mthong ngo / /mthong nas kyang lus kyi spu zing zhes byed par gyur te bcom ldan 'das la 'di skad ces gsol to/ /bcom ldan 'das mi 'di</text></item>
<item><p>173a4</p><section>mdo sde</section><text>rnams gang nas mchis/ shar phyogs sam/ lho phyogs sam/ nub phyogs sam/ byang phyogs sam/ 'og gam/ steng gi phyogs sam/ 'on te phyogs 'tshams gang nas mchis/ bcom ldan 'das kyis bka' stsal pa/</text></item>
<item><p>173a5</p><section>mdo sde</section><text>rigs kyi bu mi 'di rnams ni shar phyogs nas ma 'ong / lho dang / nub dang / byang phyogs dang / 'og dang / steng gi phyogs dang / phyogs 'tshams gang nas kyang ma 'ongs te/ 'di rnams ni lha ma yin/ klu ma yin/ gnod sbyin ma yin dri za ma</text></item>
<item><p>173a6</p><section>mdo sde</section><text>yin/ lha ma yin ma yin/ /namakha' lding ma yin/ mi 'am ci ma yin/ lto 'phye chen po ma yin/ mi ma yin/ mi ma yin pa ma yin no/ /sa'i khams la mi rten/ chu'i khams la mi rten/ me'i khams la mi rten/ rlung gi khams la</text></item>
<item><p>173a7</p><section>mdo sde</section><text>mi rten/ nam mkha'i khams la mi rten to/ /'di dag la ni gzugs med/ tshor ba med/ 'du shes dang / 'du byed rnams dang / sems med/ yid med/ rnam par shes pa med/ las med/ las kyi rnam par smin pa med/ 'jig rten 'di</text></item>
<item><p>173a8</p><section>mdo sde</section><text>med/ 'jig rten pha rol med/ 'ong ba med/ 'gro ba med/ gnas pa med/ 'chi 'pho med/ skye ba med do/ /'on kyang rigs kyi bu 'di dag ni sprul pa zhes bya ba yin no/ /'di dag ni gzhi med pa zhes bya ba yin no/ /'di dag ni srog med pa zhes bya</text></item>
<item><p>173b1</p><section>mdo sde</section><text>ba yin no/ /'di dag ni skyes bu med pa zhes bya ba yin no/ /'di dag ni gang zag med pa zhes bya ba yin no/ /'di dag ni mtshan nyid med pa zhes bya ba yin no/ /'di dag ni dben pa zhes bya ba yin no/ /'di dag ni stong pa zhes bya ba yin no/ /'di dag ni ngo bo nyid</text></item>
<item><p>173b2</p><section>mdo sde</section><text>med pa zhes bya ba yin no/ /bde byed rigs kyi bu dang rigs kya bu mo gang dag de ltar chos thams cad sprul pa lta bur 'dod pa dang / bzod pa dang / khong du chud pa dang / mngon par dad pa dang / yid ches pa dang / gzhan gyi dring mi 'jog par 'gyur ba'i rigs kyi</text></item>
<item><p>173b3</p><section>mdo sde</section><text>bu dang / rigs kyi bu mo de dag ni bde byed nga'i bu zhes bya'o/ /nga'i rjes su skyes pa zhes bya'o/ /snang ba 'dzin pa zhes bya'o/ /'od byed pa zhes bya'o/ /mun pa bsal ba zhes bya'o/ /nyon mongs pa spangs pa zhes bya'o/ /ston pa zhes bya'o/ /bsod nams</text></item>
<item><p>173b4</p><section>mdo sde</section><text>kyi zhing zhes bya'o/ /yon tan gyi gnas zhes bya'o/ /dge sbyong zhes bya'o/ /bram ze zhes bya'o/ /tshor ba po zhes bya'o/ /glang po zhes bya'o/ /mi skye ba'i chos la bzod pa dang ldan pa zhes bya'o/ /byang chub sems dpa' zhes bya'o/ /sems dpa' chen po</text></item>
<item><p>173b5</p><section>mdo sde</section><text>zhes bya'o/ /phyir mi ldog pa'i chos dang ldan pa zhes bya'o/ /byang chub sems dpa'i chos dang ldan pa zhes bya'o/ /lung bstan pa zhes bya'o/ /rigs kyi bu gang su yang rung ba dag de ltar chos thams cad sprul pa lta bur mi 'dod mi bzod mi 'jug /</text></item>
<item><p>173b6</p><section>mdo sde</section><text>mi mos/ mi dad/ thos nas kyang dngang zhing skrag la dngang bar 'gyur ba dang / slar zlog pa dang / phyir gshe ba'i rigs kyi bu de dag ni dge sbyong ma yin pa zhes bya'o/ /bram ze ma yin pa zhes bya'o/ /mu stegs can zhes bya'o/ /dmigs pa can</text></item>
<item><p>173b7</p><section>mdo sde</section><text>zhes bya'o/ /dkrugs ma pa zhes bya'o/ /sdig pa'i grogs po zhes bya'o/ /yongs su spang bar bya ba zhes bya'o/ /byang chub sems dpa' ngan g.yo can zhes bya'o/ /byang chub sems dpa' 'chal pa zhes bya'o/ /byang chub sems dpa' ltar</text></item>
<item><p>173b8</p><section>mdo sde</section><text>bcos pa zhes bya'o/ /byang chub sems dpa' sre da lta bu zhes bya'o/ /byang chub sems dpa' sun 'byin pa zhes bya'o/ /byang chub sems dpa' gtum pa zhes bya'o/ /de nas bdud sdig can sdug bsngal zhing yid mi bde nas bcom ldan 'das ga</text></item>
<item><p>174a1</p><section>mdo sde</section><text>la ba der song ste phyin nas bcom ldan 'das la 'di skad ces gsol to/ /bcom ldan 'das chos kyi rnam grangs 'di bshad pas sems can ji snyed cig gi don mdzad/ bcom ldan 'das kyis bka' stsal pa/ sdig can chos kyi rnams</text></item>
<item><p>174a2</p><section>mdo sde</section><text>grangs 'di bshad pas 'dod pa na spyod pa dang / gzugs na spyod pa'i lha'i bu brgyad khri bzhi stong gis mi skye ba'i chos la bzod pa thob po/ /dge slong lnga brgya len pa med par zag pa rnams las sems rnam par grol lo/ /dge slong ma bdun bcu</text></item>
<item><p>174a3</p><section>mdo sde</section><text>rtsa lngas kyang mi skye ba'i chos la bzod pa thob bo/ /byang chub sems dpa' bde byed dang / dge bsnyen lnga brgya gzhan dag kyang mi skye ba'i chos la bzod pa thob bo/ /dge bsnyen ma nyi shu rtsa lnga yang chos rnams la chos kyi mig rdul med cing dri ma dang</text></item>
<item><p>174a4</p><section>mdo sde</section><text>bral ba rnam par dag ste/ de dag thams cad kyang mi skye ba'i chos la bzod pa dang ldan par gyur to/ /de dag thams cad kyang 'di nas shi 'phos nas/ de bzhin gshegs pa dgra bcom pa yang dag par rdzogs pa'i sangs rgyas 'od dpag med kyi sangs rgyas</text></item>
<item><p>174a5</p><section>mdo sde</section><text>kyi zhing 'jig rten gyi khams bde ba can du skye bar 'gyur ro/ /der skyes nas thams cad lhan cig 'thun par sangs rgyas bcom ldan 'das dpag tu med pa rnams kyis sangs rgyas kyi byang chub 'dzin par 'gyur/ brjod par 'gyur/ ston par 'gyur/</text></item>
<item><p>174a6</p><section>mdo sde</section><text>yang dag par rab tu ston par 'gyur ro/ /de dag phyis gang gA'i klung gi bye ma snyed kyi bskal pa 'das nas bskal pa bzang po zhes bya ba 'di nyid la stong gsum gyi stong chen po'i 'jig rten gyi khams 'dir bla na med pa yang dag par rdzogs pa'i byang chub</text></item>
<item><p>174a7</p><section>mdo sde</section><text>mngon par rdzogs par 'tshang rgya bar 'gyur ro/ /de nas bdud sdig can sdug bsngal zhing yid mi bde la 'gyod cing mchi mas brnangs la ngu bzhin du gyur te/ de nyid nas phyir 'gro zhing tshig 'di skad du bcom ldan 'das chos kyi rnam grangs 'di slan cad</text></item>
<item><p>174a8</p><section>mdo sde</section><text>mi bshad du gsol zhes smras so/ /bcom ldan 'das kyis bka' stsal pa/ sdig can khyod de skad ma smra shig /de ci'i phyir zhe na/ sangs rgyas bcom ldan 'das thams cad kyi chos kyi 'khor lo bskor ba 'di ni thogs pa med pa yin no/ /de nas</text></item>
<item><p>174b1</p><section>mdo sde</section><text>bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das chos kyi rnam grangs 'di'i ming ci lags/ ji ltar gzung bar bgyi/ bcom ldan 'das kyis bka' stsal pa/ kun dga' bo de'i phyir khyod kyis</text></item>
<item><p>174b2</p><section>mdo sde</section><text>chos kyi rnam grangs 'di byang chub sems dpa' nges par 'byung ba zhes bya bar zung shig /bde byed kyis zhus pa zhes bya bar yang zung shig /kun dga' bo ngas chos kyi rnam grangs 'di khyod la gtad de/ gzung ba dang / bklag pa dang / bshad pa</text></item>
<item><p>174b3</p><section>mdo sde</section><text>dang / gzhan dag la rgya cher yang dag par rab tu bstan par bya ba'i phyir yongs su gtad do/ /de ci'i phyir zhe na/ kun dga' bo rigs kyi bu 'am/ rigs kyi bu mo theg pa chen po la yang dag par zhugs pa gang gis shes rab kyi pha rol tu phyin</text></item>
<item><p>174b4</p><section>mdo sde</section><text>pa ma gtogs par pha rol tu phyin pa lnga po dag la bskal pa bcur spyad pa bas/ rigs kyi bu 'am/ rigs kyi bu mo gang zhig chos kyi rnam grangs 'di 'dzin pa dang / 'chang ba dang / klog pa dang / kun chub par byed pa dang / gzhan</text></item>
<item><p>174b5</p><section>mdo sde</section><text>dag la yang rgya cher yang dag par rab tu ston pa dang / tha na glegs bam du byas te 'chang ba de ni de bsod nams ches mang du skyed pa'i phyir ro/ /de nas bcom ldan 'das kyis de'i tshe tshigasu bcad pa 'di dag bka' stsal to/ /gang zhig tshul</text></item>
<item><p>174b6</p><section>mdo sde</section><text>'di ma thos par/ /bskal pa bcur ni sbyin byin yang / /bla na med pa'i sbyin pa zhes/ /de ni bsngags par mi 'gyur ro/ /gang zhig bskal pa bcu rnams su/ /'jig rten pa yi tshul khrims srung / /de ni dmigs la gnas pas na/ /</text></item>
<item><p>174b7</p><section>mdo sde</section><text>tshul khrims de ni dag mi 'gyur/ /gang zhig sangs rgyas kyis bsngags pa'i/ /mdo sde zab mo 'di 'dzin pa/ /tshul khrims de ni bla na med/ /sangs rgyas kun gyis bsngags pa yin/ /gang 'dir bskal pa bcu rnams su/ /</text></item>
<item><p>174b8</p><section>mdo sde</section><text>bzod pa smra ba'i mir gyur la/ /gshe bar byed pa'i srog chags rnams/ /kun la bzod par byed gyur kyang / /'di ni tshul 'di ma thos na/ /bzod pa de ni bsngags ma yin/ /gang zhig mdo sde 'di 'dzin cing / /gzhan dag la yang rab ston na/ /</text></item>
<item><p>175a1</p><section>mdo sde</section><text>bzod pa de ni bla na med/ /sangs rgyas kun gyis bsngags pa yin/ /gang zhig tshul 'di ma thos par/ /bskal pa dag ni bcu rnams su/ /'chag pa dag las mi 'da' yang / /brtson 'grus de ni bsngags ma yin/ /gang zhig sangs rgyas kyis</text></item>
<item><p>175a2</p><section>mdo sde</section><text>bshad pa/ /mdo sde zab mo 'di 'dzin na/ /brtson 'grus de ni bla na med/ /sangs rgyas kun gyis bsngags pa yi/ /gang zhig bskal pa bcu rnams su/ /bsam gtan ldan pa'i mir gyur la/ /bsam gtan ro la de gnas na/ /bsam gtan pa zhes de</text></item>
<item><p>175a3</p><section>mdo sde</section><text>mi brjod/ /nang dang phyi rol rnams la yang / /rdul tsam chos kyang mi rtogs na/ /bsam gtan de ni bla na med/ /de ni bsam gtan pa zhes bya/ /de ltar sbyin dang tshul khrims dang / /bzod pa dang ni brtson 'grus dang / /bsam gtan shes rab mnyam</text></item>
<item><p>175a4</p><section>mdo sde</section><text>nyid kyis/ /de ni byang chub myur 'thob 'gyur/ /bcom ldan 'das kyis de skad ces bka' stsal nas/ tshe dang ldan pa kun dga' bo dang / shAkya'i bu bde byed dang / thams cad dang ldan pa'i 'khor de dag dang / lha dang / mi dang / lha ma yin dang / dri zar</text></item>
<item><p>175a5</p><section>mdo sde</section><text>bcas pa'i 'jig rten yi rangs te bcom ldan 'das kyis gsungs pa la mngon par bstod do/ /'phags pa bde byed kyis zhus pa zhes bya ba theg pa chen po'i mdo rdzogas+ho// // rgya gar gyi mkhan po pradz+nyA bar ma dang / zhu chen gyi lo ts+tshA ba ban de ye shes sde</text></item>
<item><p>175a6</p><section>mdo sde</section><text>la sogs pas bsgyur cing zhus te gtan la phab pa/ / @#/ /rgya gar skad du/ Ar+ya rASh+Ta pA la pa ri prits+tshA nA ma ma hA yA na sU tra/ bod skad du/ 'phags pa yul 'khor skyong gis zhus pa zhes bya ba theg pa chen po'i mdo/ sangs rgyas dang</text></item>
<item><p>175a7</p><section>mdo sde</section><text>byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod phung po'i ri la dge slong stong nyis brgya lnga bcu'i dge slong gi dge 'dun chen po dang / thabs gcig tu bzhugs</text></item>
<item><p>175a8</p><section>mdo sde</section><text>te/ de nas tshe dang ldan pa yul 'khor skyong stan las langs te bla gos phrag pa gcig tu gzar nas/ pus mo g.yas pa'i lha nga sa la btsugs nas te/ bcom ldan 'das kyi zhabs la mgo bos phyag 'tshal nas/ bcom ldan 'das ga la ba de</text></item>
<item><p>175b1</p><section>mdo sde</section><text>logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das de bzhin gshegs pa'i bstan pa 'di nub par bgyid pa'i sems can gang lags pa de dag ji lta bu dag cig lags/ de skad ces gsol pa dang / bcom ldan</text></item>
<item><p>175b2</p><section>mdo sde</section><text>'das kyis tshe dang ldan pa yul 'khor skyong la 'di skad ces bka' stsal to/ /yul 'khor skyong gnas 'di gnyis ni bcom ldan 'das kyis gsungs pa ste/ gnyis gang zhe na/ dge slong gi gnas dang / lhod pa'i gnas so/ /de la dge slong gi gnas ni/</text></item>
<item><p>175b3</p><section>mdo sde</section><text>tshul khrims dang ldan pa'i phyogs gang yin pa'o/ /lhod pa'i gnas ni tshul khrims 'chal pa'i phyogs gang yin pa'o/ /yul 'khor skyong de la yongs su mya ngan las 'da' bar 'dod pa'i dge slong gis ni gnas gnyis la bslabs par bya'o/ /gnyis gang</text></item>
<item><p>175b4</p><section>mdo sde</section><text>zhe na/ tshul khrims kyi phung pos kyang shin tu bsrung bar bya ba dang / bdag nyid la nges par bsam par bya'i pha rol la nges par bsam par mi bya'o/ /de la ji ltar bdag nyid la nges par bsam par bya'i pha rol la nges par bsam par mi bya zhe na/</text></item>
<item><p>175b5</p><section>mdo sde</section><text>des 'di ltar brtag par bya ste/ ci bdag rang gi sdug bsngal gyi phung po zad par byed 'dod pa yin nam/ 'on te bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa yin snyam du brtag par bya'o/ /gal te nyan thos kyi</text></item>
<item><p>175b6</p><section>mdo sde</section><text>theg pas yongs su mya ngan las 'da' bar 'dod pa zhig yin na ni des nyan thos kyi bslab pa kho na la bslab par bya ste/ so so thar pa'i sdom pas bsdam par bya'o/ /cho ga dang spyod yul phun sum tshogs par bya'o/ /kha na ma tho ba phra rab tsam dag la</text></item>
<item><p>175b7</p><section>mdo sde</section><text>yang 'jig par lta bas yang dag par blangs te bslab par bya'o/ /bslab pa'i gzhi rnams la yang lus kyi las dang / ngag gi las dang / yid kyi las yongs su dag par bya'o/ /'tsho ba yongs su dag pa dang / smad du med par yang bya'o/ /brkam pa med cing</text></item>
<item><p>175b8</p><section>mdo sde</section><text>ro rnams la 'chums pa med pa dang / chos gos la tshod zin par yang bya'o/ /lhung bzed la tshod zin par yang bya'o/ /des kha zas yog drod kyis bza' bar yang mi bya ste/ lto ma bkres tsam du kha zas bsnyungs pa des bslab par bya'o/ /des kha zas la</text></item>
<item><p>176a1</p><section>mdo sde</section><text>rtag tu rgyun mi chad par mi gtsang ba'i 'du shes bskyed par bya'o/ /'di lta ste/ phyi sa dang / gcin gyi 'du shes dang / rnag gi 'du shes dang / skyugs pa'i 'du shes dang / mi gtsang ba'i 'du shes dang / rma bsku ba lta bu'i 'du shes dang / dman pa'i</text></item>
<item><p>176a2</p><section>mdo sde</section><text>'du shes dang / mi 'thun pa'i 'du shes dang / shu ba lta bu'i 'du shes dang / dor ba'i 'du shes dang / spang ba'i 'du shes dang / dri mi zhim pa'i 'du shes bskyed par bya ste/ des de lta bu'i tshul du bza' zhing tshod rig par bya'o/ /des chags pa med</text></item>
<item><p>176a3</p><section>mdo sde</section><text>pa dang / sdang ba med pa dang / rmongs pa med pa dang / rtag tu dben pa la mngon par dga' bar bya ste/ bre mo gtam la dga' bar mi bya'o/ /ri dgas 'chi ba lta bur dang du blang bar bya'o/ /dben par bya'o/ /dben pa la mngon par dga' bar bya'o/ /dben pa la</text></item>
<item><p>176a4</p><section>mdo sde</section><text>mngon par dga' zhing mos pa dang / bzod pa dang ldan par bya'o/ /des pa dang 'grogs na bde bar bya'o/ /'jig rten gyi gtam la mi rten par bya'o/ /nyo tshong spyod pa spong bar bya'o/ /sman dpyad la dga' ba dang / phrin pa la dga' ba dang / khyim gyi bya ba dang</text></item>
<item><p>176a5</p><section>mdo sde</section><text>'brel par mi bya'o/ /'dug pa dang / 'greng ba dang / 'chag pa dang / nyal ba la mkhas par bya'o/ /rab du dben pa dang / dgon par dga' ba dang / zhi ba'i gnas mal sgra chung ba/ skad chung ba/ 'jigs pa'i yid la byed pa med pa/ sdig sbrul</text></item>
<item><p>176a6</p><section>mdo sde</section><text>med pa/ mi mang po med pa/ mis dben pa/ nang du yang dag 'jog dang 'tsham pa bsten par bya'o/ /bdag bstod par yang mi bya/ gzhan smad par yang mi bya'o/ /tshul 'chos pa dang kha gsag mi bya'o/ /rtag tu rgyun mi chad par skyo ba'i sems bskyed</text></item>
<item><p>176a7</p><section>mdo sde</section><text>par bya'o/ /des khyim pa dang rab tu byung ba rnams dang 'du zhing 'dris par mi bya'o/ /stong pa'i chos rnams kun tu bsten par bya/ bsgom par bya/ mang du bya'o/ /des rig pa dang mi ldan pa'i dge slong dang lhan cig phrad pa spang bar bya'o/ /dge slong ma dang 'dris</text></item>
<item><p>176a8</p><section>mdo sde</section><text>par mi bya'o/ /'dod pa chung bar yang bya'o/ /rtag tu bdag nyid kyi 'khrul pa rnams la so sor brtags par bya'i gzhan gyi 'khrul pa rnams la brtag par mi bya'o/ /pha ma la yang yid brtan par mi bya na rigs gzhan lta la ci smos/ shin tu yang dag par bsdam</text></item>
<item><p>176b1</p><section>mdo sde</section><text>pa can du bya'o/ /nye bar zhi ba'i chos kyi sbyin bdag bya'o/ /dmigs pa la mkhas par bya'o/ /dben pa'i gnas mal du gnas par bya'o/ /'thun pa yang gzhan dag la smra bar mi bya na mi 'thun pa lta ci smos/ des chos de dag la sems nye bar gnas par</text></item>
<item><p>176b2</p><section>mdo sde</section><text>byas nas/ chos zab mo rnams la so sor btags par bya'o/ /chos zab mo rnams la brtag par bya ba de dag kyang gang zhe na/ mig mi rtag go snyam du so sor brtag par bya'o/ /de'i skye ba dang 'jig pa la yang so sor brtag par bya'o/ /de la skye</text></item>
<item><p>176b3</p><section>mdo sde</section><text>ba dang / 'jig pa la so sor brtag pa gang yin pa de ni med pa la so sor rtog pa'o/ /de ci'i phyir zhe na/ mig ces bya ba ni med pa'i phyir ro/ /mig dang / gzugs dang mig gi rnam par shes pa ni dmigs pa ma yin gyi med pa dmigs pa</text></item>
<item><p>176b4</p><section>mdo sde</section><text>yin no/ /de ci'i phyir zhe na/ chos thams cad dmigs pa med pa'i phyir ro/ /des rna ba'i rten bsam pa dang / migo dang / /sna dang / lce dang / lus dang / yid kyi rten bsam par mi bya'o/ /ci yang rung ba'i rten bsam par mi bya'o/ /de ltar byas na ci zhig</text></item>
<item><p>176b5</p><section>mdo sde</section><text>bsam pa yin/ de bzhin du chos rnams stong par yang brtson par bya'o/ /de ltar brtson pa de ni tshul khrims kyi phung po yongs su dag par byed do/ /ting nge 'dzin gyi phung po dang / shes rab kyi phung po yongasu dag par byed do/ /rgyun tu zhugs pa'i</text></item>
<item><p>176b6</p><section>mdo sde</section><text>'bras bu 'thob par 'gyur ro/ /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid thob par 'gyur te/ de lta bu'i 'du 'dzi med pa ni dang po'i nyan thos kyi yin te/ de de dag gis zag pa zad pa thob par 'gyur</text></item>
<item><p>176b7</p><section>mdo sde</section><text>ro/ /de la dge slong ltar bcos pa gang zhe na/ yul 'khor skyong 'di na dge slong bdag nyid la nga'o snyam du 'dzin te/ de ni tshul khrims kyi phung po yongs su ma rdzogs pa dang ldan pa yin/ chos gos gces par 'dzin pa dang / lhung zed gces par</text></item>
<item><p>176b8</p><section>mdo sde</section><text>'dzin pa yin/ zang zing gces par 'dzin pa yin te/ de ni mi sma ba spangs nas ngan song du 'gyur ba'i mal cha dang / stan dang / 'gron du gnyer ba chen po rnams bdag gir byed/ bud med dang 'dris par byed/ dge slong ma dang 'dris par byed/</text></item>
<item><p>177a1</p><section>mdo sde</section><text>rgyal pos bkrabs pa dang 'dris par byed de/ de 'dris par gyur nas rgyun mi 'chad par mig gis gzugs rnams la nges par sems so/ /des de ltar sems bskyed nas kun nas nyon mongs par 'gyur ro/ /kun nas nyon mongs</text></item>
<item><p>177a2</p><section>mdo sde</section><text>pa'i sems dang ldan na gnas 'di lta bu yod de/ /nyes pa lci ba de byed pa 'am/ yang na chung ngu byed cing 'dug par 'gyur te/ yul 'khor skyong 'di ni dge slong ltar bcos pa yin no/ /yul 'khor skyong ci'i phyir dge slong ltar</text></item>
<item><p>177a3</p><section>mdo sde</section><text>bcos pa yin zhe na/ dge slong ltar bcos pa de de bzhin gshegs pas mal cha dang stan gnang ba tha mal pa gang la dge sbyong gnas pa'i mal cha dang stan gang yin pa mi blun po des spangs na chos gos la zhen cing zang zing la zhen</text></item>
<item><p>177a4</p><section>mdo sde</section><text>nas bud med dang 'dris par byed cing / khyim pa dang 'dris par byed na 'dris par 'gyur ba'i mi blun po de la dge sbyong gi tshul lta ga la yod de/ de'i steng du chos zab mo rnams la yang sun 'byin cing gshe bar byas las des thos su zin kyang</text></item>
<item><p>177a5</p><section>mdo sde</section><text>bsngags pa ma yin pa brjod par byed do/ /dgon pa'i bsngags pa ma yin pa rjod par byed do/ /gang la de'i sems mngon par dga' ba'i 'dod pa rnams 'ba' zhig gi bsngags pa rjod par byed cing gang la de'i sems mngon</text></item>
<item><p>177a6</p><section>mdo sde</section><text>par dga' ba'i bre mo'i gtam 'ba' shig gi bsngags pa rjod par byed la/ dge slong gi gnas gang yang rung ba de dag gi bsngags pa ma yin pa rjod par byed do/ /gang la las de bzhin gshegs pas mdo'i tshig khyim na gnas pa dang / rab tu</text></item>
<item><p>177a7</p><section>mdo sde</section><text>byung ba rnams dang / 'du 'dzir mi 'byung bar bya'o zhes gsungs pa'i mdo'i tshig de bor nas dge sbyong gi tshul mi 'dod cing dge slong gi dngos po mi 'dod de/ gcig pur 'dug cing bud med la chos 'chad par byed la gzhan dag la yang de</text></item>
<item><p>177a8</p><section>mdo sde</section><text>lta bu'i gzhi rnams su lung 'bog par byed pa'o/ /de ci'i phyir zhe na/ de dag ni de bzhin gshegs pas chos kyi chom rkun par gsungs te/ so sor thar pa spangs nas gcig pur 'dug cing bud med la chos 'chad pa'i phyir ro/ /mi blun po</text></item>
<item><p>177b1</p><section>mdo sde</section><text>de dag ni bcos ma ste/ mgo bregs pas bcos pa dang / gos ngur smrig gyon pas bcos pa'o/ /rgyu gang gis bcos ma yin par shes par bya zhe na/ sangs rgyas bcom ldan 'das rnams kyis smad pa gang yin pa mi blun po de dag gi</text></item>
<item><p>177b2</p><section>mdo sde</section><text>gnang bar byed de/ lo nyi shu ma lon par rdzogs par bsnyen par byed/ rang gi lag gis len par byed/ ma brtags pa la longs spyod par byed/ rang nyid g.yos dang 'tshed pa'i las byed/ gser dang dngul bdag gir byed/ khre rgod dang / 'bru</text></item>
<item><p>177b3</p><section>mdo sde</section><text>la sogs pa bsogs par byed/ khyim gyi gzhi dang / zhing gi gzhi dang / kun dga' ra ba'i gzhi nyo tshong byed cing tshal za'i 'tsho ba sbyor bar byed/ khyim gyi gzhi dang / zhing gi gzhi dang / kun dga' ra ba'i gzhi len par byed de/ las kyi rnam par smin pa</text></item>
<item><p>177b4</p><section>mdo sde</section><text>la yang yid mi ches shing so sor thar pa la yang ma dad nas de la 'bab de la bab de la bden par 'dzin de'i spyod lam byed/ ge sbyong du 'dra bar 'dzin cing gang na skye bo mang po yod pa der gcer bu pa dang / mtshungs par ston par byed/ gang zag tu lta</text></item>
<item><p>177b5</p><section>mdo sde</section><text>ba bsngags par byed/ gang zag tu lta ba dang / gcer bu pa dang mtshungs par ston pas/ skye bo mang po 'dzud par byed cing 'god par byed/ sangs rgyas kyi spyod yul de bzhin gshegs pa'i gnas pa stong pa nyid la dmigs nas sun 'byin par byed/</text></item>
<item><p>177b6</p><section>mdo sde</section><text>gshe bar byed par shes par bya'o/ /yul 'khor skyong de lta bu'i sems can dag 'byung bar 'gyur te/ de dag ni khyim pa yang ma yin/ dge sbyong yang ma yin te/ de dag gis ni de bzhin gshegs pa'i bstan pa 'di nub par byed do/ /de nas bcom ldan 'das</text></item>
<item><p>177b7</p><section>mdo sde</section><text>kyis de'i tshe tshigs su bcad pa 'di dag bka' stsal to/ /dge slong tshul khrims rnams la bsdam/ /zhi zhing zhi ba'i gnas la dga'/ /so sor thar pa slob byed pa/ /de dag dge slong bram ze yin/ /chos rnams gtso bo blangs nas ni/ /ci yang med pa'i dge slong ba/ /</text></item>
<item><p>177b8</p><section>mdo sde</section><text>bas mtha' dgon pa rnams su dga'/ /de dag dge slong bram ze yin/ /de dag bre mo gtam mi dga'/ /so sor thar rnams legs par bslabs/ /gang zag mchog la nyin mtshan du/ /bkur sti chen po byed pa yin/ /zhing yang mi rmed tshong mi byed/ /</text></item>
<item><p>178a1</p><section>mdo sde</section><text>lhung bzed chos gos rnyed mi tshol/ /len pa med par brtson pa gang / /de dag sangs rgyas nyan thos yin/ /de dag bud med ston mi byed/ /bud med rnams dang 'du ba med/ /shing drung rnams ni bsngags par byed/ /de dag sangs rgyas nyan thos yin/ /</text></item>
<item><p>178a2</p><section>mdo sde</section><text>zas dang skom gyi don gyi phyir/ /gcam gsag dag kyang yang mi byed/ /de 'drar gyur pa de dag ni/ /dge slong ma la sten mi byed/ /mtshon rno ji ltar bdar ba bzhin/ /bud med rnams ni de 'drar shes/ /so sor thar las byung ba bzhin/ /bud med 'du shes</text></item>
<item><p>178a3</p><section>mdo sde</section><text>spong bar byed/ /des pa de dag zas phyir dang / /skom gyi phyir dang gos kyi phyir/ /khyim khyim dag du 'gro byed cing / /chos rnams ston par mi byed do/ /dge slong rnams kyis bud med rnams/ /blta bar mi bya rdzogs sangs rgyas/ /de la shes ldan su</text></item>
<item><p>178a4</p><section>mdo sde</section><text>zhig rton/ /de ni bdud kyi spyod yul yin/ /de dag gis ni med par smras/ /ro dang nyal ba bzhin du nyal/ /de phyir sangs rgyas thams cad mkhyen/ /'du 'dzi bsngags par mi mdzad do/ /chos rnams srog med gso ba med/ /gsog dang gsob dang snying</text></item>
<item><p>178a5</p><section>mdo sde</section><text>po med/ /stong pa nyid la mos byed pa/ /de ni dge slong chos nyid do/ /rtag tu brtson 'grus phun sum tshogs/ /gcig pu dgon par gnas byed dang / /'jig rten na ni rten med sems/ /de ni dge slong chos nyid do/ /seng ge bzhin du 'jig pa med/ /tshangs par</text></item>
<item><p>178a6</p><section>mdo sde</section><text>spyod la gzhol bar byed/ /sdug bsngal kun las thar bya'i phyir/ /shes rab ldan pas lam la sgom/ /mig dang gzugs ni tshol ba na/ /de dag gis ni rnam shes rnyed/ /dngos po de yang tshol ba na/ /btsal ba gang yin mi rnyed do/ /sngon yang ma byung phyis mi</text></item>
<item><p>178a7</p><section>mdo sde</section><text>'byung / /dbus na'ang yod pa ma yin te/ /de lta bu yi don gyis na/ /chos kun mnyam pa nyid kyis phyir/ /des pa de dag zas phyir dang / /skom gyi phyir dang gos kyi phyir/ /khyim khyim dag du 'gro byed cing / /chos rnams ston par mi byed do/ /rgyu med des pa</text></item>
<item><p>178a8</p><section>mdo sde</section><text>bzang po yin/ /de dag sangs rgyas bslabs pa rnams/ /'da' zhing 'jig par mi byed de/ /brtul bzang stong nyid skrag pa med/ /'jigs pa med par 'jug par byed/ /lta ba mi bzad 'jig mi byed/ /sems can gang zag dngos mi 'jig /dkar po'i chos rnams</text></item>
<item><p>178b1</p><section>mdo sde</section><text>thams cad la/ /shin tu brtan par gnas pa yin/ /brtan po de dag 'jig rten na/ /mya ngan 'das pa'ang reg gyur nas/ /mchod pa'i gnas su 'os par 'gyur/ /gang dag shes rab 'chal pa dang / /le lo can dang dman la brtson/ /thos pa nyung dang sbig pa 'dod/</text></item>
<item><p>178b2</p><section>mdo sde</section><text>nga rgyal tha ba khra 'gyur gnas/ /mgo la spu gri sten byed cing / /shing gis kha bsgyur chos gos gyon/ /stong pa nyid ni don med pa/ /de ni mkhas pa sgom mi byed/ /chos la sun 'byin theg chen gyi/ /bsngags pa ma yin rjod par byed/ /gang zhig chos 'di bstan</text></item>
<item><p>178b3</p><section>mdo sde</section><text>pa rnams/ /ji ltar bstan pa de bzhin du/ /nag po'i phyogs la kun tu chags/ /des ni ngan 'gror 'gro bar 'gyur/ /bcom ldan 'das kyis de skad ces bka' stsal nas/ tshe dang ldan pa yul 'khor skyong dang / dge slong de dag dang / lha dang mi dang /</text></item>
<item><p>178b4</p><section>mdo sde</section><text>lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa yul 'khor skyong gis zhus pa zhes bya ba theg pa chen po'i mdo/ rdzogs s+ho// //</text></item>
<item><p>178b5</p><section>mdo sde</section><text>@#/ /rgya gar skad du/ Ar+ya bi ku rban rA je pa ri prits+tshA nA ma ma hA yA na sU tra/ bod skad du/ 'phags pa rnam par 'phrul pa'i rgyal pos zhus pa zhes bya ba theg pa chen po'i mdo/ bam po dang po/ sangs rgyas dang byang chub sems</text></item>
<item><p>178b6</p><section>mdo sde</section><text>dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyen yod na rgyal bu rgyal byed kyi tshal mgon med zas sbyin gyi kun dga' ra ba na dge slong nyi khri'i dge slong gi dge 'dun mang po dang / byang chub</text></item>
<item><p>178b7</p><section>mdo sde</section><text>sems dpa' byams pa dang / spyan ras gzigs dbang phyug dang / mthu chen thob dang / seng ge blo gros dang / seng ge'i tog dang / seng ge'i rtsal gyis 'gro ba la sogs pa thams cad kyang skye ba gcig gis thogs pa khri dang yang thabs gcig tu</text></item>
<item><p>178b8</p><section>mdo sde</section><text>bzhugs te/ byang chub sems dpa' sems dpa' chen po rnam par 'phrul pa'i rgyal po yang de nyid du 'dus par gyur te 'dug go/ /yang de'i tshe bcom ldan 'das 'khor 'bum phrag du ma'i nang na 'di lta ste/ theg pa chen po la yang dag par zhugs pa nyid</text></item>
<item><p>179a1</p><section>mdo sde</section><text>las rtsams te chos ston to/ /de nas byang chub sems dpa' sems dpa' chen po rnam par 'phrul pa'i rgyal po stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te bcom ldan</text></item>
<item><p>179a2</p><section>mdo sde</section><text>'das ga la ba de logs su thal mo sbyar ba btud nas bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs phye na/ bcom ldan 'das de bzhin gshegs pa dgra</text></item>
<item><p>179a3</p><section>mdo sde</section><text>bcom pa yang dag par rdzogs pa'i sangs rgyas la bdag phyogs 'ga' zhig zhu lags so/ /de skad ces gsol pa dang / bcom ldan 'das kyis byang chub sems dpa' rnam par 'phrul pa'i rgyal po la 'di skad ces bka' stsal to/ /rnam par</text></item>
<item><p>179a4</p><section>mdo sde</section><text>'phrul pa'i rgyal po la dri ba lan gdab pa'i phyir de bzhin gshegs pas khyod la skabs phye bas rnam par 'phrul pa'i rgyal po khyod ci dang ci 'dod pa dris shig dang / ngas khyod kyi dri ba de dang de'i lung bstan pas khyod kyi sems rangs par bya'o/ /de ltar</text></item>
<item><p>179a5</p><section>mdo sde</section><text>bcom ldan 'das kyis byang chub sems dpa' rnam par 'phrul pa'i rgyal po la skabs phye ba dang tshim zhing mgu la yi rangs te dga' ba dang bde ba dang yid bde ba skyes nas bcom ldan 'das la 'di skad ces gsol to/ /bcom ldan 'das ji ltar</text></item>
<item><p>179a6</p><section>mdo sde</section><text>na byang chub sems dpa' sems dpa' chen po rnams theg pa chen po 'di la rnam par 'phrul pa dang / theg pa chen po 'di la sems can gzhan dag dang / gang zag gzhan dag 'tshal bar bgyid pa dang / rnam par 'phrul pa des kyang bdud</text></item>
<item><p>179a7</p><section>mdo sde</section><text>thams cad dang / lhag pa'i nga rgyal can thams cad dang / phas kyi rgol ba thams cad dang / dmigs pa lta ba la mngon par zhen pa thams cad tshad bkum nas theg pa chen po 'di la 'god par bgyid pa dang / smon lam phun sum tshogs</text></item>
<item><p>179a8</p><section>mdo sde</section><text>par 'gyur ba dang / 'di lta ste/ bla na med pa yang dag par rdzogs pa'i byang chub la brtul zhugs grub pa yongs su rdzogs par 'gyur ba lags/ de skad ces gsol pa dang / bcom ldan 'das kyis byang chub sems dpa'</text></item>
<item><p>179b1</p><section>mdo sde</section><text>rnam par 'phrul pa'i rgyal po la 'di skad ces bka' stsal to/ /rnam par 'phrul pa'i rgyal po legs so/ legs so/ /rnam par 'phrul pa'i rgyal po khyod de bzhin gshegs pa la don de lta bu dri bar sems pa yang legs so/ /</text></item>
<item><p>179b2</p><section>mdo sde</section><text>rnam par 'phrul pa'i rgyal po de'i phyir legs par rab tu nyon la yid la zung shig dang / ji ltar na byang chub sems dpa' sems dpa' chen po rnams theg pa chen po 'di la rnam par 'phrul pa dang / theg pa chen po 'di la sems can gzhan dag</text></item>
<item><p>179b3</p><section>mdo sde</section><text>dang / gang zag gzhan dag 'dod par byed pa dang / rnam par 'phrul pa des kyang bdud thams cad dang / lhag pa'i nga rgyal can thams cad dang / phas kyi rgol ba thams cad dang / dmigs par lta ba la mngon par zhen pa thams cad tshar bcad nas</text></item>
<item><p>179b4</p><section>mdo sde</section><text>theg pa chen po 'di la 'god par byed pa dang / smon lam phun sum tshogs par 'gyur ba dang / 'di lta ste/ bla na med pa yang dag par rdzogs pa'i byang chub la brtul zhugs grub par 'gyur ba ngas bshad do/ /bcom ldan 'das lags so zhes</text></item>
<item><p>179b5</p><section>mdo sde</section><text>gsol nas byang chub sems dpa' rnam par 'phrul pa'i rgyal pos bcom ldan 'das kyis ltar nyan pa dang / bcom ldan 'das kyis 'di skad ces bka' stsal to/ /rnam par 'phrul pa'i rgyal po bzhi po 'di dag ni byang chub sems dpa' rnams kyi</text></item>
<item><p>179b6</p><section>mdo sde</section><text>rnam par 'phrul pa ste/ bzhi gang zhe na/ 'di lta ste/ tshul khrims kyi rnam par 'phrul pa dang / mngon par shes pa'i rnam par 'phrul pa dang / shes pa'i rnam par 'phrul pa dang / shes rab kyi rnam par 'phrul pa ste/ rnam par 'phrul pa'i rgyal</text></item>
<item><p>179b7</p><section>mdo sde</section><text>po bzhi po de dag ni byang chub sems dpa' rnams kyi rnam par 'phrul pa'o/ /rnam par 'phrul po'i rgyal po de la tshul khrims kyi rnam par 'phrul pa gang zhe na/ rnam par 'phrul pa'i rgyal po de la byang chub sems dpa' tshul khrims phun sum tshogs pa</text></item>
<item><p>179b8</p><section>mdo sde</section><text>yin te/ ma ral ba'i tshul khrims dang / ma zhig pa'i tshul khrims dang / ma 'dres pa'i tshul khrims dang / rnyog pa med pa'i tshul khrims dang / dmigs pa med pa'i tshul khrims dang / gnod pa med pa'i tshul khrims dang / ma smad pa'i</text></item>
<item><p>180a1</p><section>mdo sde</section><text>tshul khrims dang / mi gdung ba'i tshul khrims dang / legs par yongs su bsrung ba'i tshul khrims dang / mkhas pas bsngags pa'i tshul khrims dang / sems can yongs su smin par byed pa'i tshul khrims dang / dam pa'i chos</text></item>
<item><p>180a2</p><section>mdo sde</section><text>yongs su bsrung ba'i tshul khrims dang / pha rol bde ba dang / mchog tu dga' ba dang / mgu ba'i tshul khrims dang / srid pa'i 'gro ba thams cad du skye ba la mi gnas pa'i tshul khrims dang / zhi gnas la gnas pa'i tshul khrims dang /</text></item>
<item><p>180a3</p><section>mdo sde</section><text>lhag mthong gi rjes su 'gro ba'i tshul khrims dang / chos zab mo la mos pa'i tshul khrims dang / mngon par shes pa nyams pa med pa'i tshul khrims dang / stong pa nyid dang / mtshan ma med pa dang / smon pa med pa sgom pa'i tshul khrims dang / zhi ba dang /</text></item>
<item><p>180a4</p><section>mdo sde</section><text>rab tu zhi ba dang / nye bar zhi ba'i tshul khrims dang / sangs rgyas kyi chos sdud cing yang dag par ston pa'i tshul khrims dang / sems can thams cad yongs su mi gtong ba'i tshul khrims dang / byams pas rjesu bsrung ba'i tshul khrims dang / snying rje</text></item>
<item><p>180a5</p><section>mdo sde</section><text>chen po rtsa bar gyur pa'i tshul khrims dang / dag cing dang ba'i tshul khrims dang / spyod lam ma brtag pa'i tshul khrims dang / sbyangs pa'i yon tan dang yo byad bsnyungs pa la gnas pa'i tshul khrims dang / bsod nams kyi sbyin gnas su gyur pa'i</text></item>
<item><p>180a6</p><section>mdo sde</section><text>tshul khrims dang / shin tu rnam par dag pa'i tshul khrims dang / de bzhin gshegs pa'i rigs rgyun mi 'chad pa'i tshul khrims dang / chos kyi rigs yongs su srung ba'i tshul khrims dang / 'phags pa'i dge 'dun 'gugs pa'i tshul khrims dang /</text></item>
<item><p>180a7</p><section>mdo sde</section><text>byang chub kyi sems la rab tu gnas pa'i tshul khrims dang / pha rol tu phyin pa drug gis nye bar brtan pa'i tshul khrims dang / dran pa nye bar bzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi</text></item>
<item><p>180a8</p><section>mdo sde</section><text>yan lag dang / lam sgom pa'i tshul khrims dang / byang chub kyi phyogs dang 'thun pa'i chos thams cad yang dag par sgrub pa'i tshul khrims te/ rnam par 'phrul pa'i rgyal po de ltar tshul khrims phun sum tshogs pa'i byang chub sems dpa' gang</text></item>
<item><p>180b1</p><section>mdo sde</section><text>smon pa de 'grub par 'gyur ro/ /ci zhig smon ce na/ de ltar tshul khrims phun sum tshogs pa'i byang chub sems dpa' ni stong gsum gyi stong chen po sreg pa'i bskal pa chen po'i mes rab tu gang zhing 'dug pa la gal te byang chub sems dpa'as me 'di rab</text></item>
<item><p>180b2</p><section>mdo sde</section><text>tu zhi bar gyur cig ces smon lam de skad btab na me de rab tu zhi zhing med par 'gyur ro/ /de 'dod na stong gsum po 'di mes yongs su gang bar byin gyis rlob bo/ /de 'dod na me tog gis kun du bkram par byin gyis rlob bo/ /de 'dod na thams cad rin po che'i</text></item>
<item><p>180b3</p><section>mdo sde</section><text>rang bzhin du byin gyis rlob bo/ /de 'dod na 'jig rten gyi khams gang gA'i klung gi bye ma snyed dag gi ri'i rgyal po ri rab de dag thams cad ri gcig tu byin gyis rlob bo/ /rnam par 'phrul pa'i rgyal po de ltar tshul khrims phun sum tshogs pa'i byang chub</text></item>
<item><p>180b4</p><section>mdo sde</section><text>sems dpa' 'dod na 'jig rten gyi khams gang gA'i klung gi bye ma snyed dag gi rgya mtsho chen po de dag thams cad rgya mtsho chen po gcig tu byin gyis rlob bo/ /de tshul khrims la gnas pa de dang ldan na gang smon pa de 'grub cing gang byin gyis brlabs pa de de bzhin du 'gyur</text></item>
<item><p>180b5</p><section>mdo sde</section><text>ro/ /rnam par 'phrul pa'i rgyal po tshul khrims la gnas pa'i byang chub sems dpa' de ni rnam par 'phrul pa bzhi po 'di dag dang ldan par 'gyur ro/ /tshul khrims dang ldan pa de bla na med pa yang dag par rdzogs pa'i byang chub tu sems kyis smon pa de yang</text></item>
<item><p>180b6</p><section>mdo sde</section><text>'grub par 'gyur ro/ /rnam par 'phrul pa'i rgyal po sngon byung ba 'das pa'i dus bskal pa grangs med pa/ shin tu grangs med pa/ rgya che ba/ tshad med pa/ bsam gyis mi khyab pa na de bzhin gshegs pa 'od dri ma med pa'i 'od zer gyi rgyal po zhes</text></item>
<item><p>180b7</p><section>mdo sde</section><text>bya ba rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'jig rten du byung bar gyur te/ rnam par 'phrul pa'i</text></item>
<item><p>180b8</p><section>mdo sde</section><text>rgyal po de bzhin gshegs pa 'od dri ma med pa'i 'od zer gyi rgyal po de'i gsungs rab la byang chub sems dpa' rdo rje'i lte ba zhes bya ba tshul khrims la gnas pa'i stobs dang ldan pa/ tshul khrims shin tu yongs su dag pa zhig byung ste/ rnam par</text></item>
<item><p>181a1</p><section>mdo sde</section><text>'phrul pa'i rgyal po byang chub sems dpa' rdo rje'i lte ba de dgon pa'i gnas na 'chag pa na 'di lta ste/ chos 'du ba 'phags pa la 'grus shing brtson par gyur te/ sangs rgyas kyi chos la gnas pa na tshul bzhin du sbyor ba 'di lta bu</text></item>
<item><p>181a2</p><section>mdo sde</section><text>byung ste/ gang chos thams cad la mi dmigs pa de ni tshul khrims so/ /gang dngos po thams cad la mngon par ma zhen pa de ni tshul khrims so/ /gang nyon mongs pa thams cad rab tu zhi ba de ni tshul khrims so/ /gang lus gzugs brnyan dang 'dra bar</text></item>
<item><p>181a3</p><section>mdo sde</section><text>shes pa de ni tshul khrims so/ /gang ngag brag cha lta bur shes pa de ni tshul khrims so/ /gang sems la sgyu ma'i chos lta bur so sor rtogs pa de ni tshul khrims so/ /gang dge ba dang mi dge ba'i chos rnam pa gnyis su mi 'byed pa de ni tshul khrims</text></item>
<item><p>181a4</p><section>mdo sde</section><text>so/ /gang 'dod chags la mi sdug par so sor rtog pa de ni tshul khrims so/ /gang zhe sdang la byams pa sgom pa de ni tshul khrims so/ /gang shes rab kyi gti mug gi dra ba rnam par 'joms pa de ni tshul khrims so/ /gang 'dod chags dang zhe sdang</text></item>
<item><p>181a5</p><section>mdo sde</section><text>dang / gti mug gi dngos po rnams mi dmigs pa de ni tshul khrims so/ /gang chos thams cad la mi rtog pa dang / rnam par mi rtog pa dang / mi sems pa dang / mi lta ba de ni tshul khrims so/ /gang bdag tu lta ba med pa dang / sems can du lta</text></item>
<item><p>181a6</p><section>mdo sde</section><text>ba med pa dang / srog tu lta ba med pa dang / gang zag tu lta ba med pa dang / chad par lta ba med pa dang / rtag par lta ba med pa de ni tshul khrims so/ /gang chos thams cad la mngon par 'du mi byed pa de ni tshul khrims so/ /gang sems skrags pa</text></item>
<item><p>181a7</p><section>mdo sde</section><text>med pa de ni tshul khrims so/ /gang khams gsum la mi gnas pa de ni tshul khrims so/ /gang chos mi skye ba la yid ches pa de ni tshul khrims so/ /gang mi skye ba'i chos la bzod pa la mos pa de ni tshul khrims so/ /gang rnyed pa dang bkur sti don du mi</text></item>
<item><p>181a8</p><section>mdo sde</section><text>gnyer ba de ni tshul khrims so/ /gang stong pa nyid kyis mi skrag pa de ni tshul khrims so/ /gang mtshan ma med pa sgom pa de ni tshul khrims so/ /gang smon pa dang bral ba de ni tshul khrims so/ /gang tshul khrims kyi phung po de nyid kyis rloms sems su mi</text></item>
<item><p>181b1</p><section>mdo sde</section><text>mi byed pa de ni tshul khrims so/ /gang tshul khrims des bdag la mi stod pa dang gzhan la mi smod pa de ni tshul khrims so/ /gang skye mched rnams la mngon par dga' ba med pa de ni tshul khrims so/ /gang yul la mi 'phro ba de ni tshul khrims so/ /gang phung po rnam</text></item>
<item><p>181b2</p><section>mdo sde</section><text>chos kyi phung po dang mnyam pa nyid de ni tshul khrims so/ /gang khams rnams chos kyi dbyings dang mnyam pa nyid de ni tshul khrims so/ /gang rtsod pa dang 'thab pa med pa gtso bor gyur pa de ni tshul khrims so/ /gang dge ba'i chos rnams la brtson pa mi gtong ba</text></item>
<item><p>181b3</p><section>mdo sde</section><text>de ni tshul khrims so/ /gang chos thams cad shin tu zhi ba dang rab tu zhi bar shes shing rab tu shes te lus kyis bsgrub nas gnas pa de ni tshul khrims so snyam mo/ /rnam par 'phrul pa'i rgyal po de ltar byang chub sems dpa' rdo rje'i lte ba tshul khrims la</text></item>
<item><p>181b4</p><section>mdo sde</section><text>rab tu gnas pa de lta bu dang ldan zhing chos 'phags pa la sbyor ba 'di dang / phyin ci ma log par tshul bzhin yid la byed pa 'di la gnas shing dge slong de tshul khrims la gnas pa de dang / chos 'phags pa la sbyor ba de dang / tshul khrims yid la byed</text></item>
<item><p>181b5</p><section>mdo sde</section><text>pa de rtsom zhing 'chag sa na 'chag pa dang / bdud kyi bu rnam par gnon pa zhes bya ba 'khor dang bcas pa bdud brgyad khri bzhi stong thams cad kyang dpung dang g.yog 'khor du bcas pa thams cad kyang go mtshon dang bcas pa sha stag dang lhan cig tu bgegs kyi</text></item>
<item><p>181b6</p><section>mdo sde</section><text>las byed par 'ongs te/ lus phra mor byin gyis brlabs nas lus mi snang bar byas te/ dge slong de'i sems kyi spyod pa la glags lta zhing lo stong du rjesu 'brang bar gyur to/ /des lo stong du yang dge slong de'i sems rnam par g.yeng ba gang gis sdang bar</text></item>
<item><p>181b7</p><section>mdo sde</section><text>'gyur ba dang / 'tshe bar 'gyur ba de lta bu'i sems rnam par g.yeng ba'i sems skye ba gcig kyang ma mthong ngo / /de nas bdud kyi bu rnam par gnon pa lo stong 'das nas g.yog 'khor dang bcas te/ lus chen po mngon par bstan nas ral gri dang /</text></item>
<item><p>181b8</p><section>mdo sde</section><text>mda' gzhu dang / mdung thung dang / mda' bo che lag na thog pa rnams kyis dge slong de'i mdun du 'jig pa ston par gyur to/ /dge slong rdo rje'i lte bas bdud kyi 'khor chen po ral gri dang / mda' gzhu dang / mdung thung dang / mda' bo che thogs pa</text></item>
<item><p>182a1</p><section>mdo sde</section><text>rnams kyis 'jig par ston par mthong ngo / /mthong nas kyang tshig 'di skad smras so/ /bdag gis bden pa'i tshig gang gis bdag chos 'phags pa 'di la sbyor ba na tshul khrims kyi phung po dang / tshul bzhin du sbyor ba shin tu yongs su</text></item>
<item><p>182a2</p><section>mdo sde</section><text>dag pa lta na bden pa dang bden pa'i tshig des bdud rnams dang / bdud kyi 'khor rnams kyi ral gri dang / mda' gzhu dang / mdung thung dang / mda' bo che la sogs pa ji snyed lag na thog pa 'di dag me tog ud pa la dang / pad ma dang /</text></item>
<item><p>182a3</p><section>mdo sde</section><text>ku mu ta dang / pad ma dkar po dang / tsam pa ka dang / sna ma'i me tog dang / bar shi ka dang / mkhan pa'i phreng ba rnams su gyur cig /bdud rnams dang / bdud kyi ris kyi lha rnams kyi bdag gi gzugs dang / lus dang / kha dog dang /</text></item>
<item><p>182a4</p><section>mdo sde</section><text>smon lam ci 'dra de 'dra ba kho nar gyur cig ces smras te/ rnam par 'phrul pa'i rgyal po byang chub sems dpa' rdo rje'i lte bas tshig de skad smras ma thag tu bdud rnams dang / bdud kyi 'khor de rnams kyi ral gri dang / mda' gzhu dang / mdung thung dang / mda' bo che</text></item>
<item><p>182a5</p><section>mdo sde</section><text>la sogs pa lag na thog pa ji snyed yod pa me tog kha dog sna tshogs pa'i phreng ba bsung zhim pa/ yid du 'ong ba/ lta na sdug pa/ de snyed gnas par gyur to/ /bdud de rnams kyang dge slong gi gzugs de lta bu nyid du gyur te/ de dag thams cad rab tu</text></item>
<item><p>182a6</p><section>mdo sde</section><text>byung ba'i khongs su gtogs shing gos ngur smrig bgos la/ skra dang kha spu bregs par snang bar gyur to/ /rnam par 'phrul pa'i rgyal po de nas bdud rnam par gnon pas dge slong de'i cho 'phrul rgya chen po mthong nas ngo mtshar du gyur te/ g.yog 'khor dang</text></item>
<item><p>182a7</p><section>mdo sde</section><text>bcas par dge slong de'i rkang pa la gtugs nas 'di skad ces smras so/ /dge slong khyod kyis chos gang dag thob par khyod la 'di lta bu'i byin gyis rlabs yod par gyur/ de skad ces smras pa dang / rnam par 'phrul pa'i rgyal po dge slong rdo rje'i lte bas</text></item>
<item><p>182a8</p><section>mdo sde</section><text>bdud rnam par gnon pa la 'di skad ces smras so/ /grogs po byin gyis brlabs 'di ni rnyed pa las gyur pa ma yin gyi chos thams cad dmigasu med pa las byin gyis brlabs 'di yod par gyur to/ /grogs po byin gyis brlabs 'di ni rnyed pa las ma gyur</text></item>
<item><p>182b1</p><section>mdo sde</section><text>gyi chos thams cad ma rnyed pa las byin gyis brlabs 'di yod par gyur to/ /grogs po byin gyis brlabs 'di ni lus dang / ngag dang / sems la gnas pa las gyur pa ma yin gyi chos thams cad la mi gnas pa las byin gyis brlabs 'di yod par gyur to/ /</text></item>
<item><p>182b2</p><section>mdo sde</section><text>grogs po byin gyis brlabs 'di ni mtshan mar 'dzin pa las gyur pa ma yin gyi mtshan ma med pa las byin gyis brlabs 'di yod par gyur to/ /byin gyis brlabs 'di ni chos gang la yang gnas shing gnas pa med pa las byin gyis brlabs 'di yod par</text></item>
<item><p>182b3</p><section>mdo sde</section><text>gyur to/ /de nas byang chub sems dpa' rdo rje'i lte ba la bdud rnam par gnon pas 'di skad ces smras so/ /dge slong khyod kyi sems la kho bos lo stong du ltas na khyod kyi sems kyi rgyu ba ma mthong ngo / /de nas dge slong rdo rje'i lte bas 'di skad ces smras</text></item>
<item><p>182b4</p><section>mdo sde</section><text>so/ /gal te grogs po khyod kyis bskal pa gang ga'i klung gi bye ma snyed du spyod cing sems yongs su bltas su zin kyang rnyed par mi 'gyur ro/ /de ci'i phyir zhe na/ 'di ltar sems ni nang nas kyang mi rnyed/ phyi rol nas kyang mi rnyed/ gnyis ga</text></item>
<item><p>182b5</p><section>mdo sde</section><text>med par yang mi rnyed pa'i phyir ro/ /grogs po khyod kyi sgyu ma mkhan gyi sprul pa la sems kyi rgyu ba rnyed dam/ smras pa/ dge slong de ni mi rnyed do/ /sgyu ma mkhan gyis sprul pa la sems kyang med/ sems dpa' yang med na de ga la rnyed/ smras pa/</text></item>
<item><p>182b6</p><section>mdo sde</section><text>grogs po chos thams cad ni sgyu mar sprul pa'i ngo bo nyid du de bzhin gshegs pas bshad de/ de'i phyir de la sems dang sems pa mi rnyed do/ /smras pa gal te dge slong khyod sems sam sems pa mi rnyed na khyod ji ltar 'gro ba 'am/ 'ong ba dang / tshig tu smra bar byed/</text></item>
<item><p>182b7</p><section>mdo sde</section><text>smras pa 'di lta ste dper na sgyu ma mkhan gyis sprul pa'i mi 'ong ba dang / 'gro ba dang / tshig smra bar byed pa ltar kho bo'i 'ong ba dang / 'gro ba dang / tshig smra bar yang de dang 'dra'o/ /smras pa dge slong khyod brtson 'grus rtsom pa 'di dang / tshul khrims la gnas pa 'di</text></item>
<item><p>182b8</p><section>mdo sde</section><text>dang / chos 'phags pa la sbyor ba 'di dang / 'jug pa 'dis ci zhig 'dod/ smras pa/ gnas med pa 'dod do/ /smras pa/ gnas med pa ji ltar 'dod/ smras pa/ de la 'gro ba med pas 'gro ba 'am 'gro bar 'gyur ba gang yang med de/</text></item>
<item><p>183a1</p><section>mdo sde</section><text>grogs po gnas med pa zhes bya ba de ni smon pa med pa'i tshig bla dgas so/ /yang brtson 'grus rtsom pa 'di dang / tshul khrims la gnas pa 'di dang / chos 'phags pa la sbyor ba 'di dang / 'jug pa 'dis ci zhig 'dod/</text></item>
<item><p>183a2</p><section>mdo sde</section><text>chos rnam par gnon pa khyod kyis smras pa de gzugs skye bar mi 'dod/ 'gag par mi 'dod/ gnas par mi 'dod/ tshor ba dang / 'du shes dang / 'du byed rnams dang / rnam par shes pa skye bar mi 'dod/ 'gag par mi</text></item>
<item><p>183a3</p><section>mdo sde</section><text>'dod/ gnas par mi 'dod/ tshor ba dang / 'du shes dang / 'du byed rnams dang / rnam par shes pa skye bar mi 'dod/ 'gag par mi 'dod/ gnas par mi 'dod/ chos thams cad kyang skye bar mi 'dod/ 'gag par mi 'dod/ gnas</text></item>
<item><p>183a4</p><section>mdo sde</section><text>par mi 'dod do/ /rnam par gnon pa 'jug pa gang gzugs so sor mi 'dzin pa dang / tshor ba dang / 'du shes dang / 'du byed rnams dang / rnam par shes pa yongs su mi 'dzin pa de 'dod cing de la blta'o/ /rnam par gnon pa 'phags pa</text></item>
<item><p>183a5</p><section>mdo sde</section><text>rnams kyi 'jug pa gang yin pa de kho bo'i 'jug pa'o/ /smras pa/ dge slong ji ltar 'jug /smras pa/ rnam par gnon pa so so'i skye bo'i chos gang dag yin pa dang / sangs rgyas kyi chos gang dag yin pa de dag thams cad mnyam</text></item>
<item><p>183a6</p><section>mdo sde</section><text>zhing gnyis su med pa dang / slob pa'i chos gang dag yin pa dang / sangs rgyas kyi chos gang dag yin pa de dag mnyam zhing gnyis su med pa dang / mi slobs pa'i chos gang dag yin pa dang / sangs rgyas kyi chos gang dag yin pa</text></item>
<item><p>183a7</p><section>mdo sde</section><text>de dag mnyam zhing gnyis su med pa dang / rang sangs rgyas kyi chos gang dag yin pa dang / sangs rgyas kyi chos gang dag yin pa de dag mnyam zhing gnyis su med pa dang / 'das pa'i chos gang dag yin pa dang / ma 'ongs pa'i chos gang dag</text></item>
<item><p>183a8</p><section>mdo sde</section><text>yin pa dang / da ltar byung ba'i chos gang yin pa de dag mnyam zhing gnyis su med pa de ni skye ba med pa mnyam pa nyid kyis mnyam pa dang / 'byung ba med pa mnyam pa nyid kyis mnyam pa dang / 'gag pa med pa mnyam pa nyad kyis mnyam pa ste/</text></item>
<item><p>183b1</p><section>mdo sde</section><text>mnyam pa nyid 'di rnams mi spongs ba gang yin pa'i mnyam pa nyid de bstan pa'i phyir sems can rnams la chos 'chad par 'dod do/ /grogs po yang dag par 'jug pa 'di ni 'dod pa'i khams su 'jug pa ma yin/ gzugs kyi khams su 'jug pa</text></item>
<item><p>183b2</p><section>mdo sde</section><text>ma yin no/ /gzugs med pa'i khams su 'jug pa ma yin no/ /gang dag mnyam pa nyid la gnas pa dag ni chos nyid las mi g.yos/ rnam par mi g.yo/ 'gro bar mi byed/ mi 'gro bar mi byed do/ /grogs po 'di dag ni yang dag par 'jug pa zhes bya'o/ /de bzhin nyid 'jug pa gang yin pa chos thams cad</text></item>
<item><p>183b3</p><section>mdo sde</section><text>kyi 'jug pa yang de yin no/ /chos kyi dbyings kyi 'jug pa gang yin pa chos thams cad kyi 'jug pa yang de yin no/ /yang dag pa'i mtha'i 'jug pa gang yin pa chos thams cad kyi 'jug pa yang de yin no/ /'jug pa de lta bu 'dod pa gang yin pa de ni 'dod</text></item>
<item><p>183b4</p><section>mdo sde</section><text>pa yang med/ 'jug pa yang med par yang dag par rjes su mthong zhing mngon par zhen par mi byed de/ grogs po 'di ni yang dag par 'jug pa zhes bya'o/ /de nas byang chub sems dpa' rdo rje'i lte ba la bdud rnam par gnon pas 'di skad ces smras so/ /dge slong khyod yang dag</text></item>
<item><p>183b5</p><section>mdo sde</section><text>pa'i sbyor ba 'dis chos gang zhig rtogs/ smras so grogs po yang dag pa'i sbyor ba 'dis ni kho bos dam pa med pa'i chos rtogs so/ /lhags par byed pa med pa dang / rlom sems med pas kyang mnyam pa nyid rtogs par byas so/ /yang khyod kyi chos gang rtog shes gang</text></item>
<item><p>183b6</p><section>mdo sde</section><text>de skad smras pa yang dag pa'i sbyor ba 'di ni rtog pas rab tu phye ba ma yin gyi yang dag pa'i sbyor ba 'di ni lhag pa'i nga rgyal med pa'o/ /yang dag pa'i sbyor ba 'di ni thob pas rab tu phye ba ma yin gyi yang dag pa'i sbyor ba 'di ni thob par rab tu phye ba dang bral ba ste/ yang dag pa'i</text></item>
<item><p>183b7</p><section>mdo sde</section><text>sbyor ba 'dis chos gang yang rtog pa med do/ /yang dag pa'i sbyor ba zhes bya ba 'dis ni sbyor ba med pa'i tshig bla dgas so/ /de nas byang chub sems dpa' rdo rje'i lte ba la bdud rnam par gnon pas 'di skad ces smras so/ /dge slong khyod tshul khrims yang dag par blangs pa 'dis ci zhig</text></item>
<item><p>183b8</p><section>mdo sde</section><text>thob par 'gyur/ smras pa/ rnam par gnon pa kho bo'i tshul khrims yang dag par blangs pa 'dis chos thams cad 'gag pa med do/ /skye ba med par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /smras pa/ byang chub mngon par rdzogs par byang</text></item>
<item><p>184a1</p><section>mdo sde</section><text>chub pa gang / smras pa/ gzugs mnyam pa nyid du mngon par rdzogs par byang chub pa ni byang chub mngon par rdzogs par byang chub pa'o/ /tshor ba dang / 'du shes dang / 'du byed rnams dang / rnam par shes pa mnyam pa nyid du mngon par rdzogs</text></item>
<item><p>184a2</p><section>mdo sde</section><text>par byang chub pa ni byang chub mngon par rdzogs par byang chub pa'o/ /bdud rnam par gnon pas smras pa/ dge slong byang chub gang du btsal bar bya/ byang chub sems dpa' rdo rje lte bas smras pa/ grogs po byang chub ni 'jig tshogs la lta ba'i ngo bo nyid</text></item>
<item><p>184a3</p><section>mdo sde</section><text>las btsal bar bya'o/ /smras pa/ ji ltar btsal bar bya/ smras pa/ ci nas kyang byang chub dang byang chub tu lta ba kun nas mi ldan pa de ltar btsal bar bya'o/ /de nas bdud rnam par gnon pas dge slong rdo rje'i lte ba la 'di skad ces smras so/ /dge</text></item>
<item><p>184a4</p><section>mdo sde</section><text>slong khyod kyi ston pa su yin/ sus rjes su bstan pas khyod kyi spobs pa 'di lta bur 'gyur/ smras pa grogs po gang 'jig tshogs sam bshigs par byang chub thob pa de ni kho bo'i ston pa'o/ /gang nyon mongs pa dang rnam par byang ba la mi gnas pa</text></item>
<item><p>184a5</p><section>mdo sde</section><text>de ni kho bo'i ston pa'o/ /gang 'dus byas dang 'dus ma byas la rnam par shes pa mi gnas pa'i kho bo'i ston pa'o/ /gang gzhan las ma mnyan par blang ba med pa'i chu bo mi gnas pa rgal ba de ni kho bo'i ston pa'o/ /gang chos thams cad la rnam</text></item>
<item><p>184a6</p><section>mdo sde</section><text>par shes pa mi 'jug cing chos rnams la shes pa mi 'pho ba de ni kho bo'i ston pa'o/ /gang sgra thams cad la 'jug pa nye bar bsgrub cing brjod du med pa'i chos nyid las kyang mi g.yo ba de ni kho bo'i ston pa'o/ /gang chos thams cad mi skye ba dang skye ba thams</text></item>
<item><p>184a7</p><section>mdo sde</section><text>cad mi 'byung bar bya ba'i phyir chos kyi 'khor lo bskor ba de ni kho bo'i ston pa'o/ /gang tshul rol dang / pha rol dang dbus na mi gnas pa de ni kho bo'i ston pa'o/ /gang chos thams cad mi skye ba'i phyir skyes pa de ni kho bo'i ston pa'o/ /gang chos thams cad 'gog</text></item>
<item><p>184a8</p><section>mdo sde</section><text>pa med pa'i phyir yongs su mya ngan las 'das pa de ni kho bo'i ston pa ste/ des rjes su bstan pa las kho bo'i spobs pa 'di lta bur gyur to/ /bdud rnam par gnon pas smras pa/ de bzhin gshegs pa de chos kyi 'khor lo ji ltar bskor/ byang chub sems</text></item>
<item><p>184b1</p><section>mdo sde</section><text>dpa' rdo rje lte bas smras pa/ gzugs 'jug par yang mi byed/ ldog par yang mi byed/ gzugs kyi de bzhin nyid dang / gzugs kyi chos nyid dang / gzugs stong pa nyid dang / gzugs mtshan ma med pa nyid dang / gzugs smon pa med pa nyid dang /</text></item>
<item><p>184b2</p><section>mdo sde</section><text>gzugs zhi ba nyid dang / gzugs dben pa nyid dang / gzugs skye ba med pa nyid dang / gzugs kyi rang bzhin nyid dang / gzugs kyi ngo bo nyid 'jug par mi byed/ ldog par mi byed/ de bzhin tu tshor ba dang / 'du shes dang / 'du byed rnams dang / rnam</text></item>
<item><p>184b3</p><section>mdo sde</section><text>par shes pa 'jug par mi byed/ ldog par mi byed/ rnam par shes pa'i de bzhin nyid dang / rnam par shes pa'i chos nyid dang / rnam par shes pa stong pa nyid dang / rnam par shes pa mtshan ma med pa nyid dang / rnam par shes pa smon pa med pa nyid dang / rnam</text></item>
<item><p>184b4</p><section>mdo sde</section><text>par shes pa zhi ba nyid dang / rnam par shes pa dben pa nyid dang / rnam par shes pa skye ba med pa nyid dang / rnam par shes pa'i rang bzhin nyid dang / rnam par shes pa'i ngo bo nyid 'jug par mi byed/ ldog par mi byed de/ de bzhin gshegs pa de ni chos</text></item>
<item><p>184b5</p><section>mdo sde</section><text>kyi 'khor lo bskor ro/ chos thams cad kyang mthong zhing chos kyi dbyings dbyer med pa'i tshul gyis sangs rgyas thams cad kyang chos kyi dbyings dbyer med pa'i tshul gyis sangs rgyas thams cad sangs rgyas gcig tu mos so/ /sangs rgyas</text></item>
<item><p>184b6</p><section>mdo sde</section><text>gcig mthong bas kyang sangs rgyas thams cad mthong ba rnam par sbyong bar byed do/ /sangs rgyas thams cad mthong bas kyang sangs rgyas gcig mthong ba rnam par sbyong bar byed do/ /sangs rgyas mthong ba rnam par dag pa des brgyang bdag</text></item>
<item><p>184b7</p><section>mdo sde</section><text>mthong ba rnam par dag pa la 'jug go/ /rnam par dag pa de nyid kyis chos thams cad mthong ba rnam par dag pa la 'jug ste/ bdag mthong ba rnam par dag pa 'am/ chos mthong ba rnam par dag pa la 'du shes gnyis su yang mi 'gyur ro/ /</text></item>
<item><p>184b8</p><section>mdo sde</section><text>sangs rgyas bcom ldan 'das de dag gi nyan thos gang dag mthong ba de dag sangs rgyas mthong ba rnam par dag pa las gzhan ma yin par rab tu shes so/ /de nyan thos mthong ba'i sangs rgyas mthong la/ sangs rgyas mthong bas kyang nyan thos mthong</text></item>
<item><p>185a1</p><section>mdo sde</section><text>ste/ yang dag par mthong bas mnyam par mthong ngo / /'jig rten gyi khams mtha' yas mu med pa dag na 'khod pa'i sems can gang dag sems can du bsdu bas bsdus pa'i sems can dmyal ba 'am/ dud 'gro 'am/ yi dgas sam/</text></item>
<item><p>185a2</p><section>mdo sde</section><text>lha ma yin nam/ lha 'am/ mi yang rung ste/ gzugs med pa na spyod pa ma gtogs par de dag thams cad kyi 'chi 'pho dang / skye ba dang / kha dog bzang po dang / kha dog ngan pa dang / bde 'gro 'am/ ngan 'gro 'am/ bzang po rnams mthong zhing sems can de dag gi snang ba tsam</text></item>
<item><p>185a3</p><section>mdo sde</section><text>du rab tu shes so/ /gzugs su snang ba de dag thams cad kyang las kyi rnam par smin par thams cad kyang rab tu shes shing khong du chud do/ /de sems can rnams mthong zhing las kyi rnam par smin pa rab tu shes kyang bdag med pa'i mtha' tshad mar byas nas sems can</text></item>
<item><p>185a4</p><section>mdo sde</section><text>rnams la sems can gyi 'du shes su mi 'gyur ro/ /de lha'i mig des gzugs su gtogs pa thams cad mthong ste/ dngos po med pa nyid kyis phyir gzugs su snang ba de dag thams cad kyang sngon gyi mtha' skye ba med pa'i phyir yang dag pa ma yin par rab tu shes</text></item>
<item><p>185a5</p><section>mdo sde</section><text>la/ lha'i mig sgrib pa med pa de mngon par sgrub pa ma yin no/ /de shes rab kyi stobs dang ldan pas 'dod na gzugs nye bar 'khor du gyur pa dang mtshungs par yang mthong bar 'gyur/ 'dod na mi mthong bar yang 'gyur/ de 'dod na gzugs cung</text></item>
<item><p>185a6</p><section>mdo sde</section><text>zad kyang yong ye mig sngar snang bar mi 'gyur ro/ /de srog chags 'bum phrag du ma'i nang na 'dug kyang bsam gtan dang / rnam par thar pa dang / ting nge 'dzin dang / snyoms par 'jug pa rnams kyis gnas te/ sems can gang yang de'i mig lam du</text></item>
<item><p>185a7</p><section>mdo sde</section><text>snang bar mi 'gyur ro/ /de ci'i phyir zhe na/ 'di ltar byang chub sems dpa' des bdag med pa'i de kho na shes pa'i phyir ro/ /de 'dod na gzugs na spyod pa'i lha'i lus phra ba/ lus bzang ba/ lus 'od gsal ba/ lus mi snang ba/ gang dag yin pa'i lha</text></item>
<item><p>185a8</p><section>mdo sde</section><text>de dag gi mdun na yang byang chub sems dpa' rang gi lus nye bar ston to/ /lha'i bu de dag gis kyang de'i lus mthong / des kyang de dag gi lus mthong ngo / /'dod na de'i lus lha rnams kyis mthong la/ rang gi lus mi mthong ngo / /de 'dod</text></item>
<item><p>185b1</p><section>mdo sde</section><text>na lha'i bu de dag rang gi lus mthong la/ de'i lus mi mthong ste/ de lha'i mig de lta bu dang ldan par 'gyur ro/ /de lha'i rna ba dang ldan par gyur te/ 'di la 'jig rten gyi khams mtha' yas mu med pa dag na sgra ji snyed yod pa lha'i sgra 'am/ klu dang / gnod sbyin</text></item>
<item><p>185b2</p><section>mdo sde</section><text>dang / dri za'i sgra 'am/ lha ma yin dang / nam mkha' lding dang / mi 'am ci dang / lto 'phye chen po'i sgra 'am/ mi dang mi ma yin pa'i sgra de dag thams cad de'i lha'i rna ba'i dbang po de la grags par 'gyur ro/ /de sgra de dag thams cad thos kyang sgra tha dad par</text></item>
<item><p>185b3</p><section>mdo sde</section><text>mi byed la/ sgra thams cad kyang smrar med par mos so/ /brjod du med par shes so/ /de sgra de dag kyang bdag tu 'du shes sam/ sems can du 'du shes sam/ sgrar 'du shes mi 'jug la/ sgra thams cad thog ma'i mtha'</text></item>
<item><p>185b4</p><section>mdo sde</section><text>dang tha ma'i sgrar brjod pa med par rab tu rtogs shing chos thams cad brjod du med par yid ches so/ /de'i rna ba'i dbang po'i rnam par shes pa'i khams sgrib pa med par 'gyur te/ sgra de dag thos nas kyang sgra de dag gi don gang yin pa de rab tu shes so/ /sgra rnams</text></item>
<item><p>185b5</p><section>mdo sde</section><text>kyi don gang zhe na/ sgra thams cad kyi don ni brjod du med pa'i don to/ /smrar med pa'i don to/ /sgra thams cad kyi don ni nye bar zhi ba'i don to/ /de don des don la rton par 'gyur ro/ /sgra thams cad kyang thos la chos thams cad ma skyes pa'i phyir gang la yang gnas par mi byed do/ /</text></item>
<item><p>185b6</p><section>mdo sde</section><text>phyogs bcu'i 'jig rten gyi khams grangs med pa dag na sangs rgyas bcom ldan 'das gang dag bzhugs la 'tsho zhing gzhes te/ chos kyang ston pa de dag gis chos bstan pa de dag thams cad kyang de'i rna bas thos par 'gyur ro/ /de la sgrib pa 'am kun</text></item>
<item><p>185b7</p><section>mdo sde</section><text>nas dkris te 'dug par yang mi 'gyur la/ chos bstan pa de dag thams cad thos shing ji ltar thos pa yang 'dzin to/ /zin nas kyang chos gang yang mi brjed do/ /ji ltar na de gang yang mi brjed ce na/ de ni tshig 'ga' yang ma</text></item>
<item><p>185b8</p><section>mdo sde</section><text>rtogs par mi 'gyur bas de ltar na mi brjed do/ /chos gang dag zag pa dang bcas pa dang / zag pa med pa'am/ 'dus byas dang 'dus ma byas sam/ 'jig rten pa dang / 'jig rten las 'das pa 'am/ dge ba dang / mi dge ba 'am/</text></item>
<item><p>186a1</p><section>mdo sde</section><text>kha na ma tho ba dang bcas pa dang / kha na ma tho ba med pa rnams sam/ nyan thos kyi theg pa dang ldan pa 'am/ rang sangs rgyas kyi theg pa dang ldan pa rnams sam/ theg pa chen po dang ldan pa rnams thos nas/ 'di lta ste/ dben pa'i dbyings ro</text></item>
<item><p>186a2</p><section>mdo sde</section><text>gcig pa nyid kyi phyir chos de dag thams cad chos gcig gi ngo bo nyid kyi ro yin par 'jug go/ /de chos nyan cing 'chad kyang yul thams cad la mi 'chags so/ /chos kyang nyan mod kyi mtshan ma thams cad dang yang lhan gcig tu mi gnas so/ /</text></item>
<item><p>186a3</p><section>mdo sde</section><text>de chos la brten pa yin gyis chos ma yin pa la mi brten to/ /de la chos gang zhe na/ chos shes bya ba ni 'dod chags dang bral ba'o/ /chos zhes bya ba ni mtshan ma med pa'o/ /chos shes bya ba ni 'dus ma byas pa'o/ /chos shes bya ba ni mtha'</text></item>
<item><p>186a4</p><section>mdo sde</section><text>yas pa/ dpe med pa/ mi 'gyur ba/ dmigs su med pa/ mi skye ba/ ma skyes pa ste/ gang chos de lta bu la rlom sems med pa dang / rtog pa med pa dang / 'du shes dang / yid kyi 'du byed spros pa med pa dang / blang ba med pa dang /</text></item>
<item><p>186a5</p><section>mdo sde</section><text>dor ba med pa de ni chos zhes bya'o/ /de don la rton pa yin gyi tshig 'bru la rton pa ma yin/ tshig 'bru spong bas don la rton pa yang ma yin no/ /de don la 'bab pa'i blos chos nyan te/ ji ltar na don la 'bab pa'i blo gang zhe na/ gang stong pa nyid kyi don</text></item>
<item><p>186a6</p><section>mdo sde</section><text>gyis lta bar mi ltung ba dang / gang mtshan ma med pa'i don gyis mtshan mar mi ltung ba dang / gang smon pa med pa'i don gyis smon par mi ltung ba ste de ltar na don la 'bab pa'i blo yin no/ /gang las chos nyan pa dang / gang las don la rton pa de yang</text></item>
<item><p>186a7</p><section>mdo sde</section><text>don du mi dmigs te/ de dmigs su med pa la yang dmigs par mi 'gyur ro/ /de la sangs rgyas bcom ldan 'das de dag la chos nyan te/ nges pa'i don gyi mdo sde la rton pa yin gyi drang ba'i don gyi mdo sde la rton pa ma yin no/ /nges pa'i don gyi mdo sde</text></item>
<item><p>186a8</p><section>mdo sde</section><text>gang zhe na/ brjod du med pa'i phyir mdo sde thams cad ni nges pa'i don te/ de ltar na nges pa'i don gyi mdo sde la rton pa yin no/ /nges pa'i don gyi mdo sde 'di dag la gang dag mi rton pa de dag ni drang ba zhes bya ste/ ci'i phyir drang ba zhes bya zhe na/ 'di ltar nges pa'i don</text></item>
<item><p>186b1</p><section>mdo sde</section><text>las 'gal ba'i chos la gnas pa yin te/ de dag ni drang dgos pa yin no/ /gang gis drang zhe na/ sgras drang ngo / /nges pa'i don gyi mdo sde la rton pa dag ni sgras drang ba ma yin no/ /de ci'i phyir zhe na/ de dag gis don dam pa brjod du med pa rtogs shing de dag</text></item>
<item><p>186b2</p><section>mdo sde</section><text>gis 'das pa dang / ma 'ongs pa dang / da ltar byung ba'i chos thams cad la lhag chad med par shes pa'i phyir te/ rnam par 'phrul pa'i rgyal po don gyi rnam pa 'di la de ltar chos nyid 'di la rton na mdo sde thams cad nges pa'i don du 'gyur ro/ /de ltar mi rton na mdo</text></item>
<item><p>186b3</p><section>mdo sde</section><text>sde thams cad drang ba'i don du 'gyur ro/ /rnam par 'phrul pa'i rgyal po gzhan yang byang chub sems dpa' sangs rgyas bcom ldan 'das de dag las chos nyan pa na ye shes la rton pa yin gyi rnam par shes pa la mi rton to/ /de ci'i phyir zhe na/ des rnam par shes</text></item>
<item><p>186b4</p><section>mdo sde</section><text>pa sgyu ma lta bu dang / dben pa dang / ngo bo nyid med pa dang / gzugs med pa dang / bstan du med pa dang / thog pa med pa dang / rnam par rig pa ma yin par shes pa'i phyir te/ gang rnam par shes pa de ltar rtogs pa de ni ye shes yin no/ /</text></item>
<item><p>186b5</p><section>mdo sde</section><text>de ye shes la rton pa yin gyi rnam par shes pa'i rjes su mi rgyug kyang gzhan dag la rnam par shes pa de ston te/ de la mtshan mar yang mi 'dzin cing de rnam par shes pa la ye shes so zhes kun tu skyed de/ rnam par shes pa 'am/ ye shes la mngon</text></item>
<item><p>186b6</p><section>mdo sde</section><text>par zhen par yang mi 'gyur ro/ /rnam par shes pa de kho na la mngon par zhen pas ye shes kyi de kho na mi brjod do/ /rnam par 'phrul pa'i rgyal po byang chub sems dpa' gang ye shes la rton pa de ni rnam par shes pa dang lhan gcig mi gnas so/ /sems</text></item>
<item><p>186b7</p><section>mdo sde</section><text>can gzhan dag la rnam par shes pa ma yin par yang chos mi 'chad do/ /rnam par 'phrul pa'i rgyal po 'di ni byang chub sems dpa'i mngon par shes pa'i rnam par 'phrul pa yin te/ lha'i rna ba thob pa des ye shes kyi dbyings 'di rtogs par 'gyur ro/ /</text></item>
<item><p>186b8</p><section>mdo sde</section><text>rnam par 'phrul pa'i rgyal po byang chub sems dpa' de gang zag gi tshig bla dgas dang ldan pa'i chos nyan cing chos nyid la rton gyi gang zag la mi rton to/ /de ci'i phyir zhe na/ rnam par 'phrul pa'i rgyal po gal te legs par gsungs pa'i chos 'dul</text></item>
<item><p>187a1</p><section>mdo sde</section><text>ba 'di la gang zag yod par gyur na sems can gang yang shin tu dag pa dang thar bar mi 'gyur ba'i phyir ro/ /rnam par 'phrul pa'i rgyal po de lta bas na chos thams cad gang zag med mod kyi de bzhin gshegs pa ni 'jig rten gyi tha snyad du gang zag</text></item>
<item><p>187a2</p><section>mdo sde</section><text>ces gsungs so/ /de bas na byang chub sems dpa' chos la rten pa yin gyi gang zag la rton pa ma yin no/ /rnam par 'phrul pa'i rgyal po chos shes bya ba de ni chos kyi dbyings kyi tshig bla dgas so/ /rnam par 'phrul pa'i rgyal po chos</text></item>
<item><p>187a3</p><section>mdo sde</section><text>kyi dbyings zhes bya ba de ni skye ba med pa'i dbyings kyi tshig bla dgas so/ /rnam par 'phrul pa'i rgyal po skye ba med pa zhes bya ba de ni 'byung ba med pa'i tshig bla dgas so/ /rnam par 'phrul pa'i rgyal po tshig bla dgas so zhes bya ba de ni brjod</text></item>
<item><p>187a4</p><section>mdo sde</section><text>du med pa'i tshig bla dgas so/ /de ci'i phyir zhe na/ tshig gang dang gang gis chos gang dang gang brjod pa'i chos de dang de tshig de la yod pa ma yin la/ gang yod pa ma yin pa de bla dgas yin pa'i phyir te/ de'i phyir tshig bla dgas shes bya'o/ /</text></item>
<item><p>187a5</p><section>mdo sde</section><text>chos thams cad ni tshig med pa tshig du brjod pa med pa'o/ /de la ngas tshig brjed pa med pa'o/ /de la ngas tshig brjod pa gang yin pa de ni tshig med pa ste/ brjod pa ma skyes shing yang dag pa ma yin pa'i phyir thams cad 'jug pa med par</text></item>
<item><p>187a6</p><section>mdo sde</section><text>bya ba'i phyir chos kyi 'khor lo skor ro/ /chos kyi 'khor lo de bskor kyang rung ma bskor kyang rung chos kyi dbyings kyi mtha' tshad med pa de nyid spong bar yang mi byed do/ /chos kyi 'khor lo bskor ba de gang dag gis shes par gyur pa de dag thams cad kyang</text></item>
<item><p>187a7</p><section>mdo sde</section><text>de bskor ba nyid du 'gyur ro/ /de nas bdud rnam par gnon pa g.yog 'khor dang bcas pa dge slong rdo rje'i lte ba de'i slob mar khas blangs nas 'di skad ces smras so/ /bdag ni dge slong khyed la skyabs su mchi'o/ /des de la 'di skad ces</text></item>
<item><p>187a8</p><section>mdo sde</section><text>smras so/ /khyod kho bo la skyabs su ma 'gro bar de bzhin gshegs pa 'od dri ma med pa'i 'od zer gyi rgyal po gang gis chos 'di lta bu bstan pas khyod de nyid la skyabasu song shig /des de la 'di skad ces smras so/ /kye da de bzhin gshegs</text></item>
<item><p>187b1</p><section>mdo sde</section><text>pa de'i thad du bzhud kyis tshur spyon/ de nas dge slong rdo rje'i lte ba bdud rnam par gnon pa dang / bdud brgyad khri bzhi stong po de dag dang 'grogs te/ bcom ldan 'das 'od dri ma med pa'i 'od zer gyi rgyal po de bzhin gshegs pa</text></item>
<item><p>187b2</p><section>mdo sde</section><text>ga la ba der dong nas lhag pa dang / bcom ldan 'das kyis zhabs la mgo bos phyag 'tshal te thal mo sbyar nas spyan sngar 'khod pa dang / de bzhin gshegs pa des de dag la tshul khrims la gnas pa de nyid dang / chos 'phags pa la</text></item>
<item><p>187b3</p><section>mdo sde</section><text>sbyor ba de nyid las brtsams te/ ci nas kyang de dag thams cad bla na med pa yang dag par rdzogs pa'i byang chub las phyir mi ldog par 'gyur ba de lta bur chos bstan to/ /rnam par 'phrul pa'i rgyal po de'i tshe de'i dus na dge slong rdo rje'i lte ba zhes bya ba de gzhan</text></item>
<item><p>187b4</p><section>mdo sde</section><text>zhig yin pa snyam na khyod kyis de ltar mi blta'o/ /de ci'i phyir zhe na/ rnam par 'phrul pa'i rgyal po khyod nyid de'i tshe de'i dus na dge slong rdo rje'i lte ba zhes bya bar gyur to/ /byang chub sems dpa' sa 'dzin ni de'i tshe de'i dus na bdud rnam par gnon pa zhes</text></item>
<item><p>187b5</p><section>mdo sde</section><text>bya bar gyur te/ rnam par 'phrul pa'i rgyal po 'di ni byang chub sems dpa' rnams kyi tshul khrims kyi rnam par 'phrul pa ste/ rnam par 'phrul pa de la brten nas smon lam gyi bye brag bsam gyis mi khyab pa rnams byang chub sems dpa' rnams</text></item>
<item><p>187b6</p><section>mdo sde</section><text>la ston cing sems can tshad med pa rnams kyang byang chub tu yongs su smin par byed/ bdud phyir rgol ba rnams kyang bcom nas myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ rnam par 'phrul pa'i rgyal po</text></item>
<item><p>187b7</p><section>mdo sde</section><text>de la byang chub sems dpa' rnams kyi mngon par shes pa'i rnam par 'phrul pa gang zhe na/ mngon par shes pa'i rnam par 'phrul pa zhes bya ba ni rnam pa lnga ste/ 'di lta ste/ lha'i mig dang / lha'i rna ba dang / pha rol gyi sems shes pa dang /</text></item>
<item><p>187b8</p><section>mdo sde</section><text>sngon gyi gnas rjes su dran pa dang / rdzu 'phrul bya ba'o/ /rnam par 'phrul pa'i rgyal po de la byang chub sems dpa' rnams kyi lha'i mig gi rnam par 'phrul pa'i mngon par shes pa ji lta bu zhe na/ mig gi rnam par 'phrul pa'i mngon</text></item>
<item><p>188a1</p><section>mdo sde</section><text>par shes pa gang gis byang chub sems dpa'i mig gi dbang po brtsig pa rnams kyis mi sgrib/ shing rnams kyis mi sgrib/ ri rnams kyis mi sgrib/ nag tshal rnams kyis mi sgrib/ 'khor yug dang / khor yug chen po'i ri rnams kyis</text></item>
<item><p>188a2</p><section>mdo sde</section><text>mi sgrib/ ri rab kyis mi sgrib/ 'jig rten gyi bar rnams kyis mi sgrib ste/ de sgrib pa med pa'i mig gis phyogs bcur sangs rgyas kyi zhing dpag tu med/ grangs med pa rnams mthong zhing de dag thams cad kyang sangs rgyas kyi zhing gcig tu rab</text></item>
<item><p>188a3</p><section>mdo sde</section><text>tu shes te/ 'di lta ste/ namakha' la tha dad pa med pa'i phyir ro/ /zhing la zhing sbyor bar yang mi byed/ tha dad par yang mi byed do/ /sangs rgyas kyi zhing de dag na sangs rgyas bcom ldan 'das nyan thos kyi tshogs dang bcas pa gang dag</text></item>
<item><p>188a4</p><section>mdo sde</section><text>bzhugs pa de dag brjod pa med pa'o/ /de ci'i phyir zhe na/ gang brjod pa'i mtshan nyid de ni sangs rgyas kyi tshig ma yin te/ brjod du med pa ni sangs rgyas kyi tshig yin pa'i phyir ro/ /de bas na sangs rgyas kyi tshig ces bya'o/ /gang sangs</text></item>
<item><p>188a5</p><section>mdo sde</section><text>rgyas kyi tshig la 'jug pa de ni tshig med pa la 'jug pa'o/ /gal te tshig la 'jug na sangs rgyas kyi tshig la 'jug pa ma yin no/ /rnam par 'phrul pa'i rgyal po sangs rgyas kyi tshig la 'jug par 'dod pas tshig gang gis gang zag ces bya ba 'am/</text></item>
<item><p>188a6</p><section>mdo sde</section><text>chos shes bstan par gyur pa de tshig tu lta bar mi bya'o/ /de ci'i phyir zhe na/ gang la gnyis yod pa de sangs rgyas kyi tshig ma yin pa'i phyir te/ sangs rgyas kyi tshig ni gnyis su med pa'o/ /gang la sgra yod pa de ni sangs rgyas kyi tshig ma yin</text></item>
<item><p>188a7</p><section>mdo sde</section><text>te/ sangs rgyas kyi tshig ni sgra med pa'o/ /gang la brjod pa yod pa de ni sangs rgyas kyi tshig ma yin te/ sangs rgyas kyi tshig ni brjod pa med pa'o/ /rnam par 'phrul pa'i rgyal po de lta bas na byang chub sems dpa' gang sangs rgyas kyi tshig la</text></item>
<item><p>188a8</p><section>mdo sde</section><text>zhugs pa de ni mngon par shes pa thob pa zhes bya ste/ de lha'i rna ba des sgra thams cad chos nyid dang mthun par sangs rgyas kyi byang chub rtog par byed do/ /rnam par 'phrul pa'i rgyal po 'di lta ste/ lha'i rna ba 'di ni byang chub sems dpa'i</text></item>
<item><p>188b1</p><section>mdo sde</section><text>mngon par shes pa gnyis pa'o// //'phags pa rnam par 'phrul pa'i rgyal pos zhus pa/ bam po gnyis pa/ rnam par 'phrul pa'i rgyal po gzhan yang byang chub sems dpa' pha rol gyi sems shes pa'i</text></item>
<item><p>188b2</p><section>mdo sde</section><text>mngon par shes pa 'thob cing sems kyi sems can gzhan dag dang / gang zag gzhan rnams kyi sems rab tu shes te/ 'khor gang dang gang du chos 'chad du 'gro bar de dang po nyid du sems can gang gi bsam pa ji lta bu/ sbyor</text></item>
<item><p>188b3</p><section>mdo sde</section><text>ba ji lta bu/ rgyu ji lta bu/ mtshan nyid ji lta bu yin snyam du 'khor gyi sems la rnam par lta ste/ bltas nas kyang de bzhin du chos ston to/ /de rang gi sems yongasu dag pas 'khor gyi sems yongs su dag pa rjesu</text></item>
<item><p>188b4</p><section>mdo sde</section><text>'jug ste/ rnam par 'phrul pa'i rgyal po 'di lta ste/ dper na me long gi dkyil 'khor yongs su dag pa'i phyir me long gi dkyil 'khor yongs su dag pa la gzugs su snang ba ji lta bu bsnyen pa'i kha dog dang / rtags dang / dbyibs</text></item>
<item><p>188b5</p><section>mdo sde</section><text>ji lta bu yin pa de lta bu nyid kyi gzugs brnyan lhag chad med par snang ste/ me long gi dkyil 'khor ni rnam par mi rtog mi sems kyang de dag snang ngo / /rnam par 'phrul pa'i rgyal po de bzhin du byang chub sems dpa' yang rang gi sems yongs su dag pa</text></item>
<item><p>188b6</p><section>mdo sde</section><text>dang / chos kyi dbyings kyi dkyil 'khor yongs su dag pa'i phyir sems can rnams kyi sems kyi spyod pa ji lta bur 'byung ba de dag thams cad rab tu shes te/ byang chub sems dpa' rang gi sems la sgrib pa yang med/</text></item>
<item><p>188b7</p><section>mdo sde</section><text>gzhan gyi sems la sgrib pa yang med do/ /de na gal te 'khor 'dod chags la spyod pa yin na yang de'i sems rab tu shes so/ /'dod chags dang bral ba'i sems kyang yang dag par mthong ngo / /de ci'i phyir zhe na/</text></item>
<item><p>188b8</p><section>mdo sde</section><text>sems kyi rang bzhin chags pa med pa'i phyir ro/ /gal te 'khor zhe sdang la spyod pa yin na yang de'i sems rab tu shes so/ /zhe sdang dang bral ba'i sems kyang yang dag par mthong ngo / /de ci'i phyir zhe na/</text></item>
<item><p>189a1</p><section>mdo sde</section><text>sems kyi rang bzhin zhe sdang ma yin pa'i phyir ro/ /gal te 'khor gti mug la spyod pa yin na yang de'i sems rab tu shes so/ /gti mug dang bral ba'i sems kyang yang dag par mthong ngo / /de ci'i phyir zhe na/</text></item>
<item><p>189a2</p><section>mdo sde</section><text>sems kyi rang bzhin ni gti mug ma yin pa'i phyir ro/ /gal te 'khor nyan thos kyi theg pa la mos pa yin na yang spyod pa de kho na bzhin du shes te/ chos kyi dbyings chung bar yang mi byed do/ /gal te 'khor</text></item>
<item><p>189a3</p><section>mdo sde</section><text>rang sangs rgyas kyi theg pa la mos pa yin na yang spyod pa de kho na bzhin du shes te/ chos kyi dbyings 'bring du yang mi byed do/ /gal te 'khor theg pa chen po la mos pa yin na yang spyod pa de kho na bzhin du shes te/</text></item>
<item><p>189a4</p><section>mdo sde</section><text>chos kyi dbyings mchog tu yang mi byed do/ /de sems can thams cad kyi sems kyi khams kyi spyod pa shes pas kyang chos ston la/ sems kyi rang bzhin la rnam par rtogs pa yang med do/ /theg pa thams</text></item>
<item><p>189a5</p><section>mdo sde</section><text>cad rnam par 'jog pas kyang chos ston la chos kyi dbyings tha dad par yang mi byed do/ /chos kyi dbyings tha dad pa med pas kyang sems can thams cad kyi spyod pa rab tu shes so/ /de sems kyis sems la rnam par lta la/</text></item>
<item><p>189a6</p><section>mdo sde</section><text>sems kyis sems la spyod par yang mi byed cing mi mthun par yang mi byed do/ /sems can thams cad kyi sems kyi dbyings de dag kyang rab tu shes te/ chos kyi dbyings gang yin pa de sems kyi dbyings yin par rab tu</text></item>
<item><p>189a7</p><section>mdo sde</section><text>shes so/ /rnam par 'phrul pa'i rgyal po de ltar na byang chub sems dpa' pha rol gyi sems shes pa'i mngon par shes pa thob ste/ mngon par shes pa des lha dang bcas pa'i 'jig rten gyi khams mngon par shes so/ /</text></item>
<item><p>189a8</p><section>mdo sde</section><text>rnam par 'phrul pa'i rgyal po gzhan yang byang chub sems dpa' sngon gyi gnas shes pa mngon sum du byed pa'i mngon par shes pa 'thob cing de brjod pa med la/ dbang po mnyam par bzhag pas sngon gyi gnas rjes su dran te/</text></item>
<item><p>189b1</p><section>mdo sde</section><text>de bdag dang gzhan dag gi sngon gyi gnas la bskal pa gang ga'i klung gi bye ma snyed nas brtsam nas chos ston to/ /che ge mo zhig na bdag ming 'di zhes bya bar gyur/ rigs ni 'di zhes bya/ tshe'i tshad ni 'di tsam zhig thub/</text></item>
<item><p>189b2</p><section>mdo sde</section><text>bde ba dang / sdug bsngal ni 'di lta bu zhig myong zhes bya ba dang / sems can gzhan rnams kyi yang de bzhin du rab tu shes so/ /de sems can rnams sngon gyi dge ba'i rtsa ba rgyu las byung ba rab tu shes te/ sems</text></item>
<item><p>189b3</p><section>mdo sde</section><text>can 'di dag ni rgyu'i stobs can/ 'di dag ni rkyen gyi stobs can/ 'di dag gi rgyu ni nyan thos kyi theg pa/ sems can 'di dag gi rgyu ni rang sangs rgyas kyi theg pa/ sems can 'di dag gi rgyu ni theg pa chen po'o zhes de</text></item>
<item><p>189b4</p><section>mdo sde</section><text>sems can rnams kyi sngon gyi rgyu shes nas de dag la de bzhin du chos ston to/ /de sngon gyi gnas mngon du byed pas sngon gyi sbyor ba phun sum tshogs pa thob bo/ /de sangs rgyas rnams la sngon dge ba'i rtsa ba ji snyed pa skyed pa</text></item>
<item><p>189b5</p><section>mdo sde</section><text>byang chub tu yongs su ma bsngos pa de dag rjes su dran par byas nas bla na med pa yang dag par rdzogs pa'i byang chub tu yongs su bsngo'o/ /de sngon gyi gnas kyang rjes su dran la chos thams cad sngon gyi mthar 'pho ba med par yang rab tu</text></item>
<item><p>189b6</p><section>mdo sde</section><text>shes/ gang yang sngon gyi mtha' nas phyi ma'i mthar 'gro ba med par mthong / phyi ma'i mtha' nas sngon gyi mthar 'gro ba med par mthong ngo / /chos thams cad gang du yang 'gro ba dang 'ong ba med par yang rab tu shes so/ /de sngon</text></item>
<item><p>189b7</p><section>mdo sde</section><text>gyi mthar rjes su dran pa na sngon gyis mthar lta bar mi 'gyur/ de phyi ma'i mtha' rjes su dran pa na phyi ma'i mthar lta bar mi 'gyur te/ chos thams cad mtha' dang dbus med par yang rab tu shes so/ /de sems can thams</text></item>
<item><p>189b8</p><section>mdo sde</section><text>cad kyi sngon gyi gnas kyang rjes su dran la gzugs sngon gyi mtha' dben pa nyid du yang rab tu shes/ tshor ba dang / 'du shes dang / 'du byed rnams dang / rnam par shes pa sngon gyi mthas dben pa nyid du yang rab tu</text></item>
<item><p>190a1</p><section>mdo sde</section><text>shes te/ de phung po lnga char sngon gyi mthas dben pa nyid dang / phyi ma'i mthas dben pa nyid dang / da ltar byung bas dben pa nyid du rab tu shes so/ /de chos thams cad sngon gyi mthas stong pa'i</text></item>
<item><p>190a2</p><section>mdo sde</section><text>ngo bo nyid dang / da ltar byung bas stong pa'i ngo bo nyid dang / phyi ma'i mthas stong pa'i ngo bo nyid du rab tu shes so/ /rnam par 'phrul pa'i rgyal po byang chub sems dpa' sngon gyi gnas rjes su dran pa ni sngon gyi dge ba'i rtsa</text></item>
<item><p>190a3</p><section>mdo sde</section><text>ba yongs su nyams par yang mi 'gyur la/ las mngon par 'du bya ba sngon byas pa yang yongs su zad par 'gyur ro/ /de ci'i phyir zhe na/ des chos thams cad sar pa ma yin pa dang / rnying pa ma</text></item>
<item><p>190a4</p><section>mdo sde</section><text>yin par shes pa'i phyir ro/ /des shes pa de lta bu dang ldan pas 'du byed du gtogs pa rnams rmi lam lta bur mos par byed de/ 'di lta ste/ dper na rmi lam na skye ba dang / 'chi ba dang / bde ba</text></item>
<item><p>190a5</p><section>mdo sde</section><text>dang sdug bsngal rmi ba de bzhin du 'du byed thams cad la mos par byed do/ /de de ltar mos pas 'khor ba las skyo bar mi 'gyur la/ sems can thams cad la yang snying rje bar 'gyur ro/ /chos thams cad la bcos</text></item>
<item><p>190a6</p><section>mdo sde</section><text>ma 'du shes su 'gyur te/ de 'di snyam du bdag bskal pa stong phrag 'di snyed gcig tu 'khor bar gyur pa de yang dag par ma yin zhing med pa'o/ /'byung ba chen po rnams ni med pas gang na 'byung ba chen po rnams mi srid pa'i sems</text></item>
<item><p>190a7</p><section>mdo sde</section><text>can thams cad kyi 'khor ba yang de bzhin te/ yang dag pa ma yin zhing med pa'o snyam du mi sems so/ /rnam par 'phrul pa'i rgyal po byang chub sems dpa' de sngon gyi gnas rjes su dran la de 'byung ba rnams dang /</text></item>
<item><p>190a8</p><section>mdo sde</section><text>'du byed rnams mi rtag pa nyid du mthong ste/ de ci'i phyir zhe na/ de ni 'khor los bsgyur ba'i bde ba rjesu dran pa de yang mi rtag pa dang 'gyur ba'i chos can yin/ brgya byin gyi bde ba rjes su dran la de yang mi rtag</text></item>
<item><p>190b1</p><section>mdo sde</section><text>pa dang 'gyur ba'i chos can yin/ tshangs pa'i bde ba rjesu dran la de yang mi rtag pa dang 'gyur ba'i chos can yin no/ /sngon gyi sangs rgyas bcom ldan 'das rnams kyi zhing gi yon tan bkod pa dang / nyan thos</text></item>
<item><p>190b2</p><section>mdo sde</section><text>kyi yon tan bkod pa dang / byang chub sems dpa'i yon tan bkod pa nye bar spyod pa dang / yongs su spyod pa rjes su dran zhing sangs rgyas bcom ldan 'das de dag gi gzugs kyi sku phun sum tshogs pa dang / chos kyi 'khor</text></item>
<item><p>190b3</p><section>mdo sde</section><text>lo bskor ba phun sum tshogs pa yang rjes su dran no/ /de de ltar rjes su dran pa ni 'dus byas kyi dngos po thams cad dang / yongs su 'dzin pa thams cad la mi lta ba'i 'du shes pa yin no/ /de ci'i phyir zhe na/ 'di ltar</text></item>
<item><p>190b4</p><section>mdo sde</section><text>de 'di snyam du sangs rgyas kyi zhing rgya chen po dang / sangs rgyas kyi gzugs kyi sku de dag kyang zad pa'i chos nyid kyi zad pa yin te/ de bas na bdag gi yo su gzung ba 'di yang mi rtag go snyam du sems shing / de bdag gi yongs su</text></item>
<item><p>190b5</p><section>mdo sde</section><text>gzung ba mi rtag pa nyid la yang ston/ 'gyur ba la yang ston to/ /de 'di snyam du yang sems te/ e ma'o 'du byed thams cad shin tu mi rtag na sems can rnams rtag par 'du shes so snyam du de sems can rnams la snying rje chen po skye</text></item>
<item><p>190b6</p><section>mdo sde</section><text>zhing dngos po thams cad la mi lta bar 'gyur ro/ /rnam par 'phrul pa'i rgyal po 'di ni byang chub sems dpa'i mngon par shes pa'i rnam par 'phrul pa bzhi pa ste/ dngos po thams cad mi rtag par yang rtogs la/ sems can yongs su</text></item>
<item><p>190b7</p><section>mdo sde</section><text>smin par bya ba'i phyir srid pa rnams su bsam bzhin du skye ba dang / yongs su 'dzin pa med par bya ba'i phyir yongs su gzung ba yongs su 'dzin cing / sems can rnams yongs su smin par bya ba nyid kyi phyir nye bar len pa med par nye bar len to/ /</text></item>
<item><p>190b8</p><section>mdo sde</section><text>rnam par 'phrul pa'i rgyal po de la byang chub sems dpa' rnams kyi rdzu 'phrul gyi rnam par 'phrul pa gang zhe na/ rnam par 'phrul pa'i rgyal po 'di la byang chub sems dpa' 'dun pa dang / brtson 'grus dang / sems dang /</text></item>
<item><p>191a1</p><section>mdo sde</section><text>dpyod pa las sems dbang ba'i rnam pa mngon par bsgrub pa'i rdzu 'phrul gyi rkang pa 'thob ste/ de shin tu cher mngon par 'dus byas pa med par rdzu 'phrul mngon du 'thob bo/ /de 'dod na sems bskyed pa gcig gis</text></item>
<item><p>191a2</p><section>mdo sde</section><text>'jig rten gyi khams gang ga'i klung gi bye ma snyed dag tu 'gro zhing der song ba yang shes la 'di nas kyang mi g.yo'o/ /de na chos ston par yang snang la 'di na gtam brjod pa'i rgyun yang mi 'chad do/ /rnam par 'phrul pa'i rgyal po</text></item>
<item><p>191a3</p><section>mdo sde</section><text>'di ni byang chub sems dpa'i rdzu 'phrul gyi rnam par 'phrul pa ste/ rnam par 'phrul pa des rdzu 'phrul gyi cho 'phrul gyis gdul ba'i sems can rnams gdul bar byed de/ lha yang rung / mi yang rung sems can gang dag rtag par</text></item>
<item><p>191a4</p><section>mdo sde</section><text>'du shes pa de dag la sreg pa'i bskal pa nye bar ston te/ de na stong gsum gyi 'jig rten gyi khams tshig par de dag gis mthong la 'jig rten gyi khams de zhig par yang mi 'gyur ro/ /sems can gang dag lhag pa'i nga rgyal can</text></item>
<item><p>191a5</p><section>mdo sde</section><text>de dag la ni gnod sbyin lag na rdo rje'i gzugs su nye bar ston te/ de rdo rje 'bar ba kun tu rab tu mched cing 'bar ba rab tu 'jigs par byed pas de dag 'jigs par byas nas de dag nga rgyal med par gyur te de la phyag 'tshal lo/ /gang dag</text></item>
<item><p>191a6</p><section>mdo sde</section><text>'khor los bsgyur ba'i kha dog la mos pa de dag la ni 'khor los bsgyur ba'i kha dog dang gzugs kyis chos ston/ gang dag brgya byin gyi kha dog la mos pa de dag la ni brgya byin gyi kha dog dang gzugs kyis chos ston/ gang dag</text></item>
<item><p>191a7</p><section>mdo sde</section><text>bdud kyi kha dog la mos pa de dag la ni bdud kyi kha dog dang gzugs kyis chos ston/ sems can gang dag tshangs pa'i kha dog la mos pa de dag la ni tshangs pa'i kha dog dang gzugs kyis chos ston/ gang dag nyan thos dang rang sangs rgyas kyi</text></item>
<item><p>191a8</p><section>mdo sde</section><text>kha dog la mos pa de dag la ni/ de lta bu'i kha dog dang gzugs nyid kyis chos ston/ sems can gang dag sangs rgyas kyi kha dog la mos pa de dag la ni sangs rgyas kyi kha dog dang gzugs kyis chos ston to/ /</text></item>
<item><p>191b1</p><section>mdo sde</section><text>de sems can kha cig la ni nam mkha' la dkyil mo grung du 'dug nas/ 'od zer phyung ste chos ston to/ /de sems can rgya chen po la mos pa rnams la ni stong gsum gyi stong chen po'i 'jig rten gyi khams thams cad bla rer bres pa/</text></item>
<item><p>191b2</p><section>mdo sde</section><text>dar gyi chun kor gyi phreng ba spyangs/ gdugs dang / rgyal mtshan dang / ba dan gyis brgyan/ dril bu'i dra ba skyod/ me tog sna tshogs bkram/ bdug pas bdug / sil snyan 'bum phrag du ma bsil ba bstan nas chos ston/ sems</text></item>
<item><p>191b3</p><section>mdo sde</section><text>can kha cig la ni stong gsum gyi 'jig rten gyi khams thams cad rgya mtsho gcig tu byin gyis brlabs te/ me tog ud pa la dang / ku mu ta dang / pad ma dkar pos khebs par byas nas de'i dbus su seng ge'i khri mngon</text></item>
<item><p>191b4</p><section>mdo sde</section><text>par sprul te/ de la bdag 'dug nas chos ston/ sems can kha cig la ni ri rab kyi rtse mo la bdag 'dug par bstan nas tshangs pa'i sgrar smra ba'i dbyangs kyis chos ston/ sems can kha cig la ni lus mi snang bar sgra</text></item>
<item><p>191b5</p><section>mdo sde</section><text>snyan par grags pa'i rnam par rig byed kyis chos ston/ sems can kha cig la ni dri za'i gzugs kyis glu dang / rol mo'i dbyangs sgra dga' ba'i sbyor bas chos ston/ sems can kha cig la ni klu'i dkyil 'khor gyis</text></item>
<item><p>191b6</p><section>mdo sde</section><text>sbyor bas sprin dang / 'brug sgra dang / glog dang / char gyi rgyun 'bab pa bstan nas chos ston/ bkres pa dang / skom pas nyen pa kha cig la ni lha'i bza' ba dang / btung ba byin nas bde bar gyur pa la chos</text></item>
<item><p>191b7</p><section>mdo sde</section><text>ston/ sems can dmyal ba pa'i sems can gang dag sdug bsngal gyis shin tu gzir ba de dag la ni rdzu 'phrul gyi mthus sems can dmyal ba'i me zhi bar byas nas spu'i bu ga thams cad du gzi byin bcug ste/</text></item>
<item><p>191b8</p><section>mdo sde</section><text>bde bar gyur pa rnams la chos ston/ sems can long ba rnams la ni rdzu 'phrul gyi mthus mig byin te/ mig dang ldan par gyur pa la chos ston/ sems can gang dag rna ba dang bral zhing 'on par gyur pa de dag la ni rdzu 'phrul</text></item>
<item><p>192a1</p><section>mdo sde</section><text>gyi mthus rna ba dang ldan par byas te de dag la chos ston/ sems can gang dag nad sna tshogs kyis gzir ba de dag la ni nad med par byas nas nad dang bral ba rnams la chos ston/ sems can gang dag</text></item>
<item><p>192a2</p><section>mdo sde</section><text>gsad du khrid cing srog gi bar chad du gyur pa de dag gi phyir ni rdzu 'phrul gyi mthus de dang 'dra ba gzhan dag sprul te bsams nas de dag thar bar byas te srog gi dbugs phyin par gyur pa rnams la chos ston/ sems can yan lag dang nying</text></item>
<item><p>192a3</p><section>mdo sde</section><text>lag nyams shing dbang po dang bral la mi sdug pa/ mi 'jig pa med pa/ sems rang gi lus la zhum pa de dag la rdzu 'phrul gyi mthus yan lag dang nying lag thams cad dang ldan par byas pa'i 'og tu gzugs bzang po can la chos</text></item>
<item><p>192a4</p><section>mdo sde</section><text>ston/ sems can mngal gyi gnas na 'khod pa blun zhing mi gtsang ba'i snying pos 'tsho ba dag kyang rdzu 'phrul gyis mthus btul te/ mngal nyid du rin po che bkod pa'i khang pa brtsegs par 'dug nas de dag gi yid kyi blo bskyed de de dag la</text></item>
<item><p>192a5</p><section>mdo sde</section><text>chos ston/ btsas te dbang po yongs su ma smin pa rnams kyang rdzu 'phrul gyis mthus ngag gi las kyi rnam par rig byed kyis byis pa rnams la chos ston to/ /rnam par 'phrul pa'i rgyal po byang chub sems dpa' de rdzu 'phrul</text></item>
<item><p>192a6</p><section>mdo sde</section><text>de lta bu dang ldan pas cho 'phrul bsam gyis mi khyab pa dang ldan pa gzhan dag gis kyang chos ston te/ de zla ba dang nyi ma la mos pa'i sems can rnams gdul ba'i phyir zla ba dang nyi ma'i gzhal med khang rnams na zla ba dang nyi ma ltar snang zhing</text></item>
<item><p>192a7</p><section>mdo sde</section><text>rdzu 'phrul kyi mthus kyang zla ba dang nyi ma'i dkyil 'khor dang / stong gsum gyi stong chen po'i 'jig rten gyi khams lag mthil du bzhag ste 'jig rten gyi khams mtha' yas par 'gro'o/ /de 'gro ba yang snang la gzhi nas</text></item>
<item><p>192a8</p><section>mdo sde</section><text>g.yos pa yang med do/ /de 'dod na sangs rgyas kyi zhing gang gA'i klung gi bye ma snyed dag spu'i dra ba gcig tu bcug nas tshangs pa'i 'jig rten du 'dug cing 'jig rten gyi khams mtha' yas par 'phen kyang sems can gang la yang gnod par</text></item>
<item><p>192b1</p><section>mdo sde</section><text>mi 'gyur la/ slar yang gnas ji lta ba nyid du 'jog cing sems can rnams kyis bdag cag khyer ba 'am/ slar blangs par ma shes so/ /kha'i dbugs gcig gis kyang sreg pa'i bskal pa gang ga'i</text></item>
<item><p>192b2</p><section>mdo sde</section><text>klung gi bye ma snyed dag zhi bar byed do/ /dkyil mo krung gcig tu 'dug pas kyang sangs rgyas kyi zhing gang gA'i klung gi bye ma snyed dag tu 'gro'o/ /lag pa gnyis kyis nyi ma dang zla ba bsgribs te/ sangs rgyas kyi zhing</text></item>
<item><p>192b3</p><section>mdo sde</section><text>de dag kyang smad par byas nas chos ston to/ /rnam par 'phrul pa'i rgyal po byang chub sems dpa' de gal te de bzhin gshegs pa'i spyan sngar 'dug par gyur la/ de 'dod na de bzhin gshegs pa la mchod pa'i las bya ba'i</text></item>
<item><p>192b4</p><section>mdo sde</section><text>phyir me tog gi phur ma ri rab lta bu dag de bzhin gshegs pa'i sku la 'thor zhing me tog gi phur ma de dag gtor ma thag tu de bzhin gshegs pa'i sku'i nang na snang ngo / /stong gsum gyi stong chen po'i 'jig rten gyi khams 'di na shing ngam/</text></item>
<item><p>192b5</p><section>mdo sde</section><text>rtswa gang dag yod pa de dag thams cad de bzhin gshegs pa la mchod pa'i las bya ba'i phyir mar me dang / yon chab du byin gyis rlobs ste/ de dag kyang 'bar zhing mar me dang / yon chab kyi char 'bab par snang</text></item>
<item><p>192b6</p><section>mdo sde</section><text>ngo / /sems can thams cad kyi mdun na yang bdag gi lus nye bar ston te/ brgya byin du ston pa 'am/ tshangs par ston pa 'am/ nyan thos su ston pa 'am/ rang sangs rgyas su ston pa 'am/</text></item>
<item><p>192b7</p><section>mdo sde</section><text>sangs rgyas su ston pa ji ltar mos pa'i gzugs su ston to/ /rnam par 'phrul pa'i rgyal po de ni byang chub sems dpa' rnams kyi mngon par shes pa'i rnam par 'phrul pa ste/ 'di lta ste/ lha'i mig gzugs</text></item>
<item><p>192b8</p><section>mdo sde</section><text>lta ba la thog pa med pa dang / lha'i rna ba sgra nyan pa la sgrib pa med pa dang / sems can thams cad kyi sems kyi spyod pa shes pa la thog pa med pa'i shes pa nyid dang / bskal pa grangs med pa rjes su</text></item>
<item><p>193a1</p><section>mdo sde</section><text>dran zhing bskal pa grangs med par gnas pa la thogs pa med pa/ sgrib pa med pa dang / thams cad nye bar ston cing len pa med pa dang / dor ba med par byed pa 'di ni mngon par shes</text></item>
<item><p>193a2</p><section>mdo sde</section><text>pa'i rnam par 'phrul pa zhes bya ste/ rnam par 'phrul pa'i rgyal po sangs rgyas thams cad bstan par bya ba'i phyir mngon par shes pa gang yin pa dang / sems can thams cad dang mchog</text></item>
<item><p>193a3</p><section>mdo sde</section><text>ma yin pa shes pa'i mngon par shes pa gang yin pa dang / nyan thos kyi theg pas 'dul ba'i mngon par shes pa gang yin pa dang / rang sangs rgyas kyi theg pas 'dul ba'i mngon par shes pa</text></item>
<item><p>193a4</p><section>mdo sde</section><text>gang yin pa dang / theg pa chen pos 'dul ba'i mngon par shes pa gang yin pa dang / 'chi 'pho ba dang skye ba dag shes pa'i mngon par shes pa gang yin pa dang / sems can</text></item>
<item><p>193a5</p><section>mdo sde</section><text>yongs su smin par bya ba shes pa'i mngon par shes pa gang yin pa dang / mngon par 'byung ba yang dag par shes pa spyod pa dag mngon par shes pa gang yin pa dang / thabs mkhas</text></item>
<item><p>193a6</p><section>mdo sde</section><text>pa mngon par shes pa gang yin pa dang / sbyin pa yongs su bsngo ba'i mngon par shes pa gang yin pa dang / tshul khrims dang / bzod pa dang / brtson 'grus dang /</text></item>
<item><p>193a7</p><section>mdo sde</section><text>bsam gtan dang / shes rab yongs su bsngo ba dang / bdud tshar gcod pa dang / dge ba'i rtsa ba la sbyor ba mngon par shes pa gang yin pa de ni mngon par shes pa</text></item>
<item><p>193a8</p><section>mdo sde</section><text>zhes bya'o/ /rnam par 'phrul pa'i rgyal po gzhan yang byang chub sems dpa' mngon par shes pa thob pa ni gzugs dang / kha dog dang / gzi brjid dang /</text></item>
<item><p>193b1</p><section>mdo sde</section><text>snyan pa dang / grags pa dang / stobs dang / rigs dang / rus dang / nor dang / g.yog 'khor rnams kyis mngon par shes par 'gyur te/ de'i phyir mngon par shes pa</text></item>
<item><p>193b2</p><section>mdo sde</section><text>zhes bya'o/ /rnam par 'phrul pa'i rgyal po gzhan yang mngon par shes pa thob pa'i byang chub sems dpa' lha dang / klu dang / gnod sbyin dang / dri za dang / lha ma</text></item>
<item><p>193b3</p><section>mdo sde</section><text>yin dang / namakha' lding dang / mi 'am ci dang / lto 'phye chen po dang / mi dang mi ma yin pa rnams dang / brgya byin dang / tshangs pa dang / 'jig rten</text></item>
<item><p>193b4</p><section>mdo sde</section><text>skyong ba rnams dang / de bzhin gshegs pa dgra bcom pa yang dag par rdzogs pa'i sangs rgyas rnams kyis mngon par shes par 'gyur te/ de bas na mngon par shes pa zhes</text></item>
<item><p>193b5</p><section>mdo sde</section><text>bya'o/ /rnam par 'phrul pa'i rgyal po de ni mngon par shes pa zhes bya ste/ mngon par shes pa des byang chub sems dpa' sngon dam bcas pa las kyang mi 'gyur la bya ba thams</text></item>
<item><p>193b6</p><section>mdo sde</section><text>cad kyang ston to/ /rnam par 'phrul pa'i rgyal po de la shes pa'i rnam par 'phrul pa gang zhe na/ 'di lta ste/ phung po shes pa dang / khams shes pa dang / skye mched shes pa dang / rten cing 'brel par 'byung bar</text></item>
<item><p>193b7</p><section>mdo sde</section><text>shes pa dang / bden pa shes pa'o/ /rnam par 'phrul pa'i rgyal po de la phung po shes pa gang zhe na/ gzugs stong pa dang / gzugs kyi sngon gyi mtha' dang / gzugs kyi phyi ma'i mtha' dang / gzugs kyi dbus stong pa dang / rnam par 'phrul</text></item>
<item><p>193b8</p><section>mdo sde</section><text>pa'i rgyal po de bzhin du tshor ba dang / 'du shes dang / 'du byed rnams dang / rnam par shes pa stong pa dang / rnam par shes pa'i sngon gyi mtha' stong pa dang / rnam par shes pa'i phyi ma'i mtha' stong pa dang / rnam par shes pa'i dbus stong pa yin te nye bar len pa'i phung po</text></item>
<item><p>194a1</p><section>mdo sde</section><text>lnga po de dag stong zhing shin du stong par shes pa de ni phung po shes pa zhes bya'o/ /rnam par 'phrul pa'i rgyal po de la khams shes pa gang zhe na/ sa'i khams chos kyi dbyings/ chu'i khams chos kyi dbyings/ me'i khams</text></item>
<item><p>194a2</p><section>mdo sde</section><text>chos kyi dbyings/ rlung gi khams chos kyi dbyings te/ de ci'i phyir zhe na/ khams bzhi po de dag thams cad chos kyi dbyings su khams gcig ste/ 'di lta ste/ nam mkha'i khams yin la/ nam mkha'i khams dang /</text></item>
<item><p>194a3</p><section>mdo sde</section><text>chos kyi dbyings de ni dbyings ma yin te/ de ni sa'i khams ma yin/ chu'i khams ma yin/ me'i khams ma yin/ rlung gi khams ma yin pa'i phyir ro/ /de ci'i phyir zhe na/ 'gyur ba med pa'i dbyings ni chos kyi dbyings/ gnyis</text></item>
<item><p>194a4</p><section>mdo sde</section><text>su med pa'i dbyings ni chos kyi dbyings/ skye ba med pa'i dbyings ni chos kyi dbyings/ kun nas nyon mongs pa med pa'i dbyings ni chos kyi dbyings/ shin du rnam par dag pa'i dbyings ni chos kyi dbyings yin pa'i phyir te/</text></item>
<item><p>194a5</p><section>mdo sde</section><text>chos kyi dbyings ci 'dra ba bdag gi dbyings kyang de bzhin/ sems can gyi dbyings kyang de bzhin/ srog gi dbyings kyang de bzhin/ gang zag gi dbyings kyang de bzhin/ 'khor ba'i dbyings kyang de bzhin/ mya ngan las</text></item>
<item><p>194a6</p><section>mdo sde</section><text>'das pa'i dbyings kyang de bzhin/ mya ngan las 'das pa'i dbyings ji lta ba de bzhin du 'dod pa'i khams kyang de'i khams/ gzugs kyi khams kyang de'i khams/ gzugs med pa'i khams kyang de'i khams/ 'dus</text></item>
<item><p>194a7</p><section>mdo sde</section><text>byas kyi khams kyang de'i khams/ 'dus ma byas kyi khams kyang de'i khams te/ de bas na mya ngan las 'das pa'i dbyings shes bya'o/ /rnam par 'phrul pa'i rgyal po gzugs kyi khams rnams la de ltar gzhan gyi</text></item>
<item><p>194a8</p><section>mdo sde</section><text>dring la mi 'jog par shes pa gang yin pa de ni khams shes bya'o/ /rnam par 'phrul pa'i rgyal po de la skye mched shes pa gang zhe na/ mig ni rang bzhin las ma skyes shing ma byung ba ste/ de la byed pa po gang yang med do/ /</text></item>
<item><p>194b1</p><section>mdo sde</section><text>rnam par 'phrul pa'i rgyal po de bzhin du rna ba dang / sna dang / lce dang / lus dang / yid kyang rang bzhin las ma skyes shing ma byung ba ste/ de la byed pa po gang yang med do/ /rnam par 'phrul pa'i rgyal po mig ni bdag po med pa</text></item>
<item><p>194b2</p><section>mdo sde</section><text>ste/ de la lta ba po gang yang med do/ /rna ba ni bdag po med pa ste/ de la nyan pa po gang yang med do/ /sna ni bdag po med pa ste/ de la mnom pa po gang yang med do/ /lce la bdag po med pa ste/ de la myong ba po gang yang med</text></item>
<item><p>194b3</p><section>mdo sde</section><text>do/ /lus ni bdag po med pa ste/ de la reg pa po gang yang med do/ /yid ni bdag po med pa ste/ de la shes pa po gang yang med do/ /rnam par 'phrul pa'i rgyal po mig gi rang bzhin gzugs mi mthong / rna ba'i rang bzhin</text></item>
<item><p>194b4</p><section>mdo sde</section><text>sgra mi nyan/ sna'i rang bzhin dri mi snom/ lce'i rang bzhin ro myong bar mi byed/ lus kyi rang bzhin reg bya la reg par mi byed/ yid kyi rang bzhin chos shes par mi byed do/ /de ci'i phyir zhe na/ mig ni byed pa po med pa ste/ rtswa dang /</text></item>
<item><p>194b5</p><section>mdo sde</section><text>shing dang / rtsig pa dang / gyo mo lta bu yin pa dang / de bzhin du rna ba dang / sna dang / lce dang / lus dang / yid ni byed pa med pa ste/ rtswa dang / shing dang / rtsig pa dang / gyo mo lta bu yin pa'i phyir ro/ /rnam par 'phrul pa'i rgyal po mig ni</text></item>
<item><p>194b6</p><section>mdo sde</section><text>chags pa yang ma yin chags pa med pa yang ma yin no/ /de ci'i phyir zhe na/ mig ni rang bzhin gyis chags pa med pa'i phyir ro/ /rnam par 'phrul pa'i rgyal po rna ba dang / sna dang / lce dang / lus dang / yid ni chags pa yang ma yin/</text></item>
<item><p>194b7</p><section>mdo sde</section><text>chags pa med pa yang ma yin no/ /de ci'i phyir zhe na/ yid ni rang bzhin gyis chags pa med pa'i phyir ro/ /rnam par 'phrul pa'i rgyal po skye mched thams cad la gang de ltar rab tu shes/ shing shes nas kyang chags pa med pa de ni skye</text></item>
<item><p>194b8</p><section>mdo sde</section><text>mched shes pa zhes bya'o/ /gang phung po dang / khams dang / skye mched rnams la de ltar shes nas skye ba med pa dang / 'byung ba med pa dang / shin du mya ngan las 'da' bar gyu kyang skye zhing 'byung la phung po dang khams dang / skye mched rnams</text></item>
<item><p>195a1</p><section>mdo sde</section><text>kyang yongs su 'dzin cing phung po dang / khams dang / skye mched rnams kyang mi spong ba de ni de'i shes pa'i rnam par 'phrul pa'o/ /gang phung po dang / khams dang / skye mched dag gi mtshan nyid gang yin pa dang / ngo bo nyid</text></item>
<item><p>195a2</p><section>mdo sde</section><text>gang yin pa de dag rab tu shes la/ de rnams spong bar mi byed cing / khams gsum na yang snang la/ nyon mongs pa dang yang lhan cig mi gnas shing skye ba dang 'byung ba dag kyang bston la/ skye bar yang mi 'gyur/ 'chi 'pho bar</text></item>
<item><p>195a3</p><section>mdo sde</section><text>yang mi 'gyur ba de ni de'i shes pa'i rnam par 'phrul pa'o/ /de la rten cing 'brel par 'byung ba shes pa gang zhe na/ ma rig pa gang ni 'du byed rnams kyi rkyen yin mod kyi ma rig pa yang 'di snyams du bdag ni 'du byed rnams skyed do</text></item>
<item><p>195a4</p><section>mdo sde</section><text>snyams du mi sems/ 'du byed rnams ni rnam par shes pa'i rkyen yin mod kyi 'du byed rnams kyang 'di snyams du bdag cag ni rnam par shes pa skyed do/ /snyams du mi sems rnam par shes pa ni ming dang gzugs kyi rkyen yin</text></item>
<item><p>195a5</p><section>mdo sde</section><text>mod kyi/ rnam par shes pa yang 'di snyams du bdag ni ming dang gzugs skyed do snyams du mi sems/ ming dang gzugs ni skye mched drug gi rkyen yin mod kyi/ ming dang gzugs kyang 'di snyams du bdag ni skye mched drug skyed</text></item>
<item><p>195a6</p><section>mdo sde</section><text>do snyams du mi sems/ skye mched drug ni reg pa'i rkyen yin mod kyi/ skye mched drug kyang 'di snyams du bdag ni reg pa skyed do snyams du mi sems/ reg pa ni tshor ba'i rkyen yin mod kyi reg pa yang 'di snyams du bdag ni</text></item>
<item><p>195a7</p><section>mdo sde</section><text>tshor ba skyed do/ /snyams du mi sems/ tshor ba ni sred pa'i rkyen yin mod gyi tshor ba yang 'di snyams du bdag ni sred pa skyed do snyams du mi sems/ sred pa ni len pa'i rkyen yin mod kyi sred pa yang 'di snyams du bdag ni</text></item>
<item><p>195a8</p><section>mdo sde</section><text>len pa skyed do snyams du mi sems/ len pa ni srid pa'i rkyen yin mod kyi len pa yang 'di snyams du bdag ni srid pa skyed do snyams du mi sems/ srid pa ni skye ba'i rkyen yin mod kyi srid pa yang 'di snyams du bdag ni skye ba</text></item>
<item><p>195b1</p><section>mdo sde</section><text>skyed do snyams du mi sems/ skye ba ni rga shi'i rkyen yin mod kyi skye ba yang 'di snyams du bdag ni rga shi skyed do snyam du mi sems te/ rnam par 'phrul pa'i rgyal po gang gi tshe byang chub sems dpa' de ltar rten cing 'brel par 'byung ba la so</text></item>
<item><p>195b2</p><section>mdo sde</section><text>sor rtog pa ni/ de las chad par lta ba 'am/ rtag par lta ba'i lta ba gnyis la gnas par mi 'gyur ro/ /de 'di snyam du chos 'di dag thams cad ni rgyu dang rkyen la rag las pa'o snyam du sems shing / de rgyu dang rkyen de dag tshol te btsal</text></item>
<item><p>195b3</p><section>mdo sde</section><text>na yang mi rnyed do/ /de nas rten cing 'brel par 'byung ba la mnyam par 'jug go/ /shes pa ji lta bu zhig 'jug ce na/ rten cing 'brel par 'byung ba dang skye ba med par mnyam pa ste/ stong pa nyid gang dang mnyam pa rten cing</text></item>
<item><p>195b4</p><section>mdo sde</section><text>'brel par 'byung ba yang de dang mnyam/ mtshan ma med pa gang dang mnyam pa rten cing 'brel par 'byung ba de yang de dang mnyam/ smon pa med pa gang dang mnyam pa rten cing 'brel par 'byung ba yang de dang mnyam mo/ /mnyam pa de nyid</text></item>
<item><p>195b5</p><section>mdo sde</section><text>gang gis de bzhin gshegs pas chos thams cad mngon par rdzogs par sangs rgyas pa de rten cing 'brel par 'byung ba dang mnyam mo/ /rten cing 'brel par 'byung ba gang mnyam pa de la bdag skye ba med/ sems can skye ba med/ srog</text></item>
<item><p>195b6</p><section>mdo sde</section><text>skye ba med/ gang zag skye ba med la chos gang yang skye ba med de/ de bas na rten cing 'brel par 'byung ba bzhes bya'o/ /rten cing 'brel par 'byung ba ni 'byung ba med par blta bar bya ste/ gang 'byung ba med par shes pa de ni rten</text></item>
<item><p>195b7</p><section>mdo sde</section><text>cing 'brel par 'byung ba shes pa yin mod kyi yang ma rig pa dang / rig pa de gnyis su med cing gnyis su byar med de/ gang de shes pa de ni rten cing 'brel par 'byung ba shes pa'o/ /'du byed dang / 'du byed ma yin pa de dag gnyis</text></item>
<item><p>195b8</p><section>mdo sde</section><text>su med cing gnyis su dbyer med de/ gang de shes pa de ni rten cing 'brel par 'byung ba shes pa'o/ /rnam par shes pa dang / rnam par shes pa ma yin pa de ni gnyis su med cing gnyis su dbyer med do/ gang de shes pa de ni rten cing</text></item>
<item><p>196a1</p><section>mdo sde</section><text>'brel par 'byung ba shes pa'o/ /ming dang gzugs dang / ming dang gzugs med pa de ni gnyis su med cing gnyis su dbyer med de/ gang shes pa de ni rten cing 'brel par 'byung ba shes pa'o/ /skye mched drug dang /</text></item>
<item><p>196a2</p><section>mdo sde</section><text>skye mched drug med pa de ni gnyis su med cing gnyis su dbyer med de/ gang de shes pa de ni rten cing 'brel par 'byung ba shes pa'o/ /reg pa dang / reg pa med pa de ni gnyis su med cing gnyis su dbyer med de/ gang de shes pa</text></item>
<item><p>196a3</p><section>mdo sde</section><text>de ni rten cing 'brel par 'byung ba shes pa'o/ /tshor ba dang / tshor ba med pa de ni gnyis su med cing gnyis su dbyer med de/ gang de shes pa de ni rten cing 'brel par 'byung ba shes pa'o/ /sred pa dang / sred pa med pa de ni gnyis su</text></item>
<item><p>196a4</p><section>mdo sde</section><text>med cing gnyis su dbyer med de/ gang de shes pa de ni rten cing 'brel par 'byung ba shes pa'o/ /len pa dang len pa med pa de ni gnyis su med cing gnyis su dbyer med de/ gang de shes pa de ni rten cing 'brel par 'byung ba shes pa'o/ /</text></item>
<item><p>196a5</p><section>mdo sde</section><text>srid pa dang / nying mtshams mi sbyor ba de ni gnyis su med cing gnyis su dbyer med de/ gang de shes pa de ni rten cing 'brel par 'byung ba shes pa'o/ /skye ba dang / skye ba med pa de ni gnyis su med cing gnyis su dbyer med de/ gang de shes</text></item>
<item><p>196a6</p><section>mdo sde</section><text>pa de ni rten cing 'brel par 'byung ba shes pa'o/ /rga shi dang rmi lam de ni gnyis su med cing gnyis su dbyer med de/ gang de shes pa de ni rten cing 'brel par 'byung ba shes pa'o/ /gang de rten pa de ni mi gnas pa'o/ /gang rten pa</text></item>
<item><p>196a7</p><section>mdo sde</section><text>de ni snying po med pa/ gang rten pa de ni mi rtag pa/ gang rten pa de ni stong pa/ gang rten pa de ni song ba med pa/ 'ong ba med pa/ gang rten pa de ni ma byung ba/ gang rten pa de ni ril por 'dzin pa med pa/ gang de rten pa de ni 'jug pa med pa ste/</text></item>
<item><p>196a8</p><section>mdo sde</section><text>gang de shes pa de ni rten cing 'brel par 'byung ba shes pa'o/ /gang de rten cing 'brel par 'byung ba mthong ba de ni ma rig pa mi mthong / 'du byed rnams mi mthong / rnam par shes pa mi mthong / ming dang gzugs ma mthong /</text></item>
<item><p>196b1</p><section>mdo sde</section><text>skye mched drug mi mthong / reg pa mi mthong / tshor ba mi mthong / sred pa mi mthong / len pa mi mthong / srid pa mi mthong / skye ba mi mthong / rga shi mi mthong ste/ de ltar gang chos rnams la tshul bzhin du mthong ba de nas rten cing</text></item>
<item><p>196b2</p><section>mdo sde</section><text>'brel par 'byung ba mthong ngo / /gang rten cing 'brel par 'byung ba mthong ba des ni chos mthong ngo / /chos gang mthong zhe na/ 'dod chags dang bral ba'i chos mthong ngo / /ci'i phyir 'dod chags dang bral ba zhe na/ 'di ltar de las</text></item>
<item><p>196b3</p><section>mdo sde</section><text>chos thams cad la chags pa'i lta ba dang bral ba'i de'i phyir 'dod chags dang bral ba'i chos mthong zhes bya'o/ /ci nas kyang lhag par yang mi byed/ bri bar yang mi byed pa de ltar mthong / ci nas kyang de kho nas mi g.yo zhing mi</text></item>
<item><p>196b4</p><section>mdo sde</section><text>chags pa de ltar mthong / ci nas kyang chos kyi dbyings tha dad par mi 'gyur ba de ltar mthong / ci nas kyang yang dag pa'i mtha' skyon med pa de ltar mthong / ci nas kyang mthong bas mthong ba yang mi mthong ba de ltar mthong /</text></item>
<item><p>196b5</p><section>mdo sde</section><text>ci nas kyang sha'i mig gis mthong ba yang ma yin pa dang / shes rab kyi mig gis mthong ba ma yin pa de ltar mthong ngo / /de ci'i phyir zhe na/ sha'i mig ni byed pa med pa ste/ byed pa med pa'i phyir mi mthong / lha'i mig ni</text></item>
<item><p>196b6</p><section>mdo sde</section><text>mngon par 'dus byas pa yin pas des 'dus ma byas pa mthong bar sla ba ma yin/ shes rab kyi mig ni rnam par mi rtogs pa ste/ rnam par mi rtogs pas mi mthong ba'i phyir ro/ /rnam par 'phrul pa'i rgyal po byang chub sems</text></item>
<item><p>196b7</p><section>mdo sde</section><text>dpa' gang chos rnams la de ltar mthong ba des de bzhin gshegs pa mthong ste/ gzugs su mthong ba ma yin/ tshor bar ma yin/ 'du shes su ma yin/ 'du byed rnams su ma yin/ rnam par shes par mthong ba ma yin/</text></item>
<item><p>196b8</p><section>mdo sde</section><text>mtshan dang dpe byad bzang por ma yin/ chos kyi dbyings su ma yin/ tshul khrims su mthong ba ma yin/ ting nge 'dzin du ma yin/ shes rab tu ma yin/ rnam par grol bar ma yin/ rnam par grol ba'i ye shes mthong ma yin/</text></item>
<item><p>197a1</p><section>mdo sde</section><text>'das par yang ma yin/ ma 'ong par yang ma yin/ da ltar byung bar mthong ba ma yin te/ gang de ltar mthong ba de ni de bzhin gshegs pa mthong ba'o/ /de nas bcom ldan 'das la byang chub sems dpa' rnam par 'phrul</text></item>
<item><p>197a2</p><section>mdo sde</section><text>pa'i rgyal pos 'di skad ces gsol to/ /bcom ldan 'das gang chos rnams mthong ba des de bzhin gshegs pa mthong bar 'gyur ba'i rnam grangs mchis lags sam/ bcom ldan 'das kyis bka' stsal pa/ rnam par 'phrul pa'i</text></item>
<item><p>197a3</p><section>mdo sde</section><text>rgyal po yod do/ /de ci'i phyir zhe na/ gzugs mi zad pa'i mtshan nyid/ skye ba med pa'i rang bzhin can te/ gang gzugs de ltar mthong ba de ni de bzhin gshegs pa mthong ba'o/ /tshor ba dang / 'du shes dang / 'du byed rnams dang / rnam par</text></item>
<item><p>197a4</p><section>mdo sde</section><text>shes pa ni zad pa'i mtshan nyid/ skye ba med pa'i rang bzhin can te/ gang rnam par shes pa de ltar mthong ba de ltar mthong ba na de bzhin gshegs pa mthong ba'o/ /tshul khrims ni mngon par 'du mi byed pa'i mtshan nyid 'dus ma byas pa ste/ gang tshul</text></item>
<item><p>197a5</p><section>mdo sde</section><text>khrims de ltar mthong ba de ni de bzhin gshegs pa mthong ba'o/ /ting nge 'dzin de ni mnyam pa mthong ba rnam par dag pa'o/ /de ltar ngas de bzhin gshegs pa mar me mdzad kyi tshe mthong ba rnam par dag go/ /der ngas rten cing 'brel par 'byung ba mthong</text></item>
<item><p>197a6</p><section>mdo sde</section><text>bas chos mthong / chos mthong bas kyang de bzhin gshegs pa mthong bar gyur to/ /de nas byang chub sems dpa' rnam par 'phrul pa'i rgyal pos gsol pa/ bcom ldan 'das kyis mar me mdzad kyi pha rol tu de bzhin gshegs pa dag gzigs pa ji</text></item>
<item><p>197a7</p><section>mdo sde</section><text>ltar gzigs/ bcom ldan 'das kyis bka' stsal pa/ gzugs kyi mtshan nyid yongs su rtog par mthong bas mthong gi chos kyi sku gnyis su med par mthong bas ni ma yin no/ /rnam par 'phrul pa'i rgyal po khyod mos par bya'o/ /khyod kyis khong</text></item>
<item><p>197a8</p><section>mdo sde</section><text>du chud par bya'o/ /ngas byang chub kyi sems bskyed tshun cad de bzhin gshegs pa mar me mdzad gtogs par nam yang de bzhin gshegs pa ma mthong ngo / /de ci'i phyir zhe na/ gzugs kyi mtshan nyid mthong bas de bzhin gshegs pa mthong ba</text></item>
<item><p>197b1</p><section>mdo sde</section><text>rnam par dag par ma yin pa'i phyir ro/ /rnam par 'phrul pa'i rgyal po de bas na/ de bzhin gshegs pa mthong bar 'dod pas ji ltar ngas chos nyid gcig pa dang / chos nyid gnyis su med par mar me mdzad mthong ba de ltar blta bar</text></item>
<item><p>197b2</p><section>mdo sde</section><text>bya'o/ /ji ltar chos nyid gcig pa yin zhe na/ nga'i lus ji lta ba mar me mdzad kyi sku yang de bzhin/ mar me mdzad kyi sku ji lta ba sems can thams cad kyi lus kyang de bzhin te/ de bas na lus gcig pa dang / gnyis su med pa dang / gnyis</text></item>
<item><p>197b3</p><section>mdo sde</section><text>su dbyer med pa ste/ 'di lta ste/ mtshan nyid med pa'i phyir chos nyid gcig pa shes par bya'i/ rnam par brtags pas shes par mi bya'o/ /rnam par 'phrul pa'i rgyal po 'di ni rten cing 'brel par 'byung ba mthong ba zhes bya ste/ rten cing</text></item>
<item><p>197b4</p><section>mdo sde</section><text>'brel par 'byung ba mthong bas chos mthong / chos mthong bas kyang sangs rgyas mthong ngo / /gang yang sems skyed pa thams cad la 'gog pa mngon du byed kyang yongs su mya ngan las mi 'da' zhing mi skye ba dang dmigs su med pa'i phyir thabs</text></item>
<item><p>197b5</p><section>mdo sde</section><text>shes pas 'khor ba ston pa 'di ni de'i shes pa'i rnam par 'phrul pa'o/ /de la bden pa shes pa gang zhe na/ bden pa mngon par rtogs pa gang gis nyan thos kyi rnam par grol ba la reg par byed cing / bden par rtogs pa de nyid byang chub sems</text></item>
<item><p>197b6</p><section>mdo sde</section><text>dpas mngon par rtogs par byas nas rnam par grol ba la yang reg par mi byed pa 'di ni de'i shes pa'i rnam par 'phrul pa'o/ /bden pa mngon par rtogs pa gang gis rang sangs rgyas kyi rnam par grol ba la reg par byed cing / bden pa mngon par rtogs</text></item>
<item><p>197b7</p><section>mdo sde</section><text>pa de nyid byang chub sems dpas mngon par rtogs par byas nas/ rnam par grol ba la reg par yang mi byed pa 'di ni de'i skye ba med pa'i rnam par 'phrul pa yin mod kyi/ bden pa shes pa zhes bya ba ni gang yang dag par ma yin pa med pa sdug sngal</text></item>
<item><p>197b8</p><section>mdo sde</section><text>yongs su shes pa'o/ /de'i yongs su shes pa gang zhe na/ phyin ci log tu skye ba'i phyir de yod pa ma yin zhing med la/ de la dngos po yod pa ma yin gyi/ dngos po med par shes pa ste/ gang gi tshe sdug bsngal skye ba med cing 'byung ba med</text></item>
<item><p>198a1</p><section>mdo sde</section><text>par shes pa de ni sdug bsngal yongs su shes pa'o/ /de la kun 'byung ba yongs su shes pa gang zhe na/ chos rnams ji ltar kun tu 'byung ba de bzhin du spong ba'o/ /ji ltar kun tu 'byung zhe na/ kun tu 'byung ba zhes bya ba ni kun du</text></item>
<item><p>198a2</p><section>mdo sde</section><text>byung ma thag tu 'ong ba med par spong ba dang kun du 'byung ba la 'gro ba med par spong ba 'di ni chos rnams kyi tshul te/ 'di la spong bar 'gyur ba'i chos gang yang byung ba med de/ sred pa bag la nyal gang gis srid pa byung ba'i sred pa bag la nyal</text></item>
<item><p>198a3</p><section>mdo sde</section><text>de spangs pa zhes bya'o/ /de la sdug bsngal 'gog pa gang zhe na/ gang sdug bsngal dang / kun 'byung ba gnyis shin tu 'gag cing chos gang yang 'jig pa med pa de ni 'gog pa zhes bya'o/ /'gog pa zhes bya ba'i gang mtshan mar</text></item>
<item><p>198a4</p><section>mdo sde</section><text>dmigs pa thams cad 'gog pa ste/ de ltar chos rnams kyi ngo bo nyid 'gag pas skye bar yang mi byed/ 'gog par yang mi byed pa de ni 'gog pa zhes bya'o/ /de la lam gang zhe na/ lam gang gis chos thams cad btsal na</text></item>
<item><p>198a5</p><section>mdo sde</section><text>dge ba dang / mi dge ba dang / zag pa dang bcas pa 'am/ zag pa med pa 'am/ kha na ma tho ba dang bcas pa dang / kha na ma tho ba med pa 'am/ 'dus byas dang / 'dus ma byas sam/ 'jig rten pa dang / 'jig rten las 'das pa dag mi</text></item>
<item><p>198a6</p><section>mdo sde</section><text>dmigs pa de ni lam zhes bya'o/ /chos thams cad tha dad pa med pa'i phyir lam mnyam pa nyid do/ /nyon mongs pa thams cad kyi yongs su gdung ba med pa'i phyir lam rab tu zhi ba'o/ /ngan 'gro thams cad dang bral ba'i phyir lam nye bar</text></item>
<item><p>198a7</p><section>mdo sde</section><text>zhi ba'o/ /zag pa thams cad yongs su zad pa'i phyir lam zag pa med pa'o/ /lam de ni dmigs par lta ba thams cad kyis bgrod par bya ba ma yin pa'o/ /lam de ni rnal 'byor spyod pa yang dag par zhugs pa rnams kyis rtogs sla ba'o/ /lam</text></item>
<item><p>198a8</p><section>mdo sde</section><text>de ni sngon gyi de bzhin gshegs pa rnams bzhud cing rjes su bzhud pa'o/ /lam de ni mtshan mar rnam par rtog pa thams cad spangs pa'i phyir mtshan ma med pa'o/ /lam gang gis gnyis dang mtshan mar mi ltung ba de ni lam zhes bya ste/</text></item>
<item><p>198b1</p><section>mdo sde</section><text>gang gi tshe byang chub sems dpa' bden pa bzhi po gang dag la tshul 'dis rtogs pa de ni bden pa shes pa zhes bya'o/ /bden pa bzhi po 'di rnams nyan thos kyi theg pa pa rnams dang / rang sangs rgyas kyi theg pa pa rnams ston la/ theg pa de dag la</text></item>
<item><p>198b2</p><section>mdo sde</section><text>yang 'dod par mi byed pa de ni bden pa shes pa'i rnam par 'phrul pa zhes bya'o/ /rnam par 'phrul pa'i rgyal po gzhan yang shes pa'i rnam par 'phrul pa ni gang nyan thos kyi theg pa yang shes la/ de la gnas par shes pa yang ma yin</text></item>
<item><p>198b3</p><section>mdo sde</section><text>pa dang / rang sangs rgyas kyi theg pa pa yang shes la/ de la gnas par shes pa yang ma yin pa dang / rang sangs rgyas kyi theg pa yang shes la/ de la gnas par shes pa ni shes pa'i rnam par 'phrul pa zhes bya'o/ /gzhan yang shes pa'i rnam</text></item>
<item><p>198b4</p><section>mdo sde</section><text>par 'phrul pa ni gang shes pa gcig gis sems can thams cad kyi sems shes pa dang / sems kyi ngo bo nyid gcig gis sems can kyi sems kyi ngo bo nyid shes la/ sems dang shes pa la gnyis su yang mi 'jug pa'o/ /gzhan yang</text></item>
<item><p>198b5</p><section>mdo sde</section><text>shes pa'i rnam par 'phrul pa ni gang 'das pa la shes pa dang mthong ba thogs pa med la/ 'das pa la ma 'ongs pa'i sems 'pho ba yang med pa dang / ma 'ongs pa la shes pa dang mthong ba med pa la ma 'ongs pa la 'das pa'i sems 'pho ba med pa dang /</text></item>
<item><p>198b6</p><section>mdo sde</section><text>da ltar byung ba la shes pa dang mthong ba thogs pa med/ 'das pa dang / ma 'ongs pa dang / da ltar byung ba la yang sems spros pa med pa'o/ /gzhan yang shes pa'i rnam par 'phrul pa ni gang zag pa yang shes la dge ba'i rtsa ba mngon par 'du byed</text></item>
<item><p>198b7</p><section>mdo sde</section><text>pa la yongs su mi zad par shes pa dang / skye ba med par shes la/ sdul ba'i dngos po la yang thabs shes pa 'di ni shes pa'i rnam par 'phrul pa'o/ /gzhan yang shes pa'i rnam pa'i 'phrul pa ni gang shin tu yongs su mya ngan las 'das pa'i</text></item>
<item><p>198b8</p><section>mdo sde</section><text>chos rnams la gzhan gyi drin la mi 'jog par shes shing shes pa'i stobs des kyang 'di lta ste/ sems can thams cad yongs su smin par bya ba'i phyir yongs su mya ngan las 'da' ba 'di ni shes pa'i rnam par 'phrul pa zhes bya'o/ /rnam par</text></item>
<item><p>199a1</p><section>mdo sde</section><text>'phrul pa'i rgyal po de la byang chub sems dpa' shes pa'i rnam par 'phrul par byed par 'dod pas ye shes kyis byas pa'i bya ba rnams bya'i nga rgyal gyis byas pa rnams ni mi bya'o/ /nga rgyal gyi las gang zhe na/ ci tsam du yid rgyu ba</text></item>
<item><p>199a2</p><section>mdo sde</section><text>de tsam du nga rgyal gyi las so/ /ci tsam du rnam par shes pa rgyu ba de tsam du nga rgyal gyi las so/ /ci tsam du sems rgyu ba de tsam du nga rgyal gyi las so/ /ci tsam du dge ba'i rtsa ba mngon par 'du byed pa la mngon par zhen pa de tsam du nga rgyal</text></item>
<item><p>199a3</p><section>mdo sde</section><text>gyi las so/ /ci tsam du lta bar ltung ba'i sbyin pa de tsam du nga rgyal gyi las so/ /ci tsam du 'du shes su ltung ba'i tshul khrims su gyur pa de tsam du nga rgyal gyis las so/ /ji tsam du bdag dang gzhan la gnas pa'i bzod par gyur pa de tsam du nga</text></item>
<item><p>199a4</p><section>mdo sde</section><text>rgyal gyis las so/ /ji tsam du lus dang sems la dmigs pa'i brtson 'grus su gyur pa de tsam du nga rgyal gyi las so/ /ji tsam du rtog pa dang / rnam par rtog pa dang / yongs su rtog pa'i bsam gtan du gyur pa de tsam du nga rgyal gyi las so/ /</text></item>
<item><p>199a5</p><section>mdo sde</section><text>ji tsam du bdag dang bdag gir byed pas bskyed pa'i shes rab tu gyur pa de tsam du nga rgyal gyi las so/ /bdag ni byang chub sems dpa'o snyam pa de ni nga rgyal gyi las so/ /bdag ni byang chub tu zhugs so snyam pa de ni nga rgyal gyi las so/ /bdag ni</text></item>
<item><p>199a6</p><section>mdo sde</section><text>sangs rgyas dang / chos dang / dge 'dun gyi tshul mi gcod dang / /snyam pa de ni nga rgyal gyi las so/ /bdag ni sems can gyi don la yang dag par zhugs so snyam pa de ni nga rgyal gyi las so/ /bdag gis sems can ma rgal ba bsgral lo snyam pa dang /</text></item>
<item><p>199a7</p><section>mdo sde</section><text>ma grol ba dgrol lo snyam pa dang / dbugs ma phyin pa dbugs dbyung ngo snyam pa dang / yongs su mya ngan las ma 'das pa yongs su mya ngan las bzla'o/ /snyam pa de ni nga rgyal gyi las so/ /bdag ni sbyin pa'i bdag po'o/ /bdag ni</text></item>
<item><p>199a8</p><section>mdo sde</section><text>tshul khrims dang / bzod pa dang / brtson 'grus dang / bsam gtan dang / shes rab dang ldan no snyam pa de ni nga rgyal gyi las so/ /bdag ni byam pa dang / snying rje dang / dga' ba dang / btang snyoms la gnas so/ /snyam pa de ni</text></item>
<item><p>199b1</p><section>mdo sde</section><text>nga rgyal gyi las so/ /bdag ni 'dod pa chung ba/ chog shes pa/ rab tu dben pa la dga' ba'o/ /snyam pa de ni nga rgyal gyi las so/ /bdag ni sbyin gnas smra ba/ bdag ni dgon pa po yo byad bsnyungs pa'o snyam du rlom</text></item>
<item><p>199b2</p><section>mdo sde</section><text>sems su byed cing rnam par rtog pa de ni nga rgyal gyi las so/ /bdag ni stong pa nyid dang / mtshan ma med pa dang / smon pa med pa la gnas pa'o snyam pa de ni nga rgyal gyi las so/ /bdag ni bden par smra ba'o/ /yang dag par</text></item>
<item><p>199b3</p><section>mdo sde</section><text>smra ba'o/ /ji ltar smras pa de ltar byed pa'o snyam pa de ni nga rgyal gyi las so/ /bdag ni bdud kyi las las yang dag par 'das la/ bdud bzhi dang lta ba thams cad dang bral zhing skye ba med pa la bzod pa nyams su blang ngo snyam pa de ni</text></item>
<item><p>199b4</p><section>mdo sde</section><text>nga rgyal gyi las so/ /bdag gis byang chub rtogs nas chos kyi 'khor lo bskor te/ sems can rnams thar par byas nas phung po'i lhag ma med pa'i mya ngan las 'das pa'i dbyings su yongs su mya ngan las bzla'o snyam du gang</text></item>
<item><p>199b5</p><section>mdo sde</section><text>rlom sems su byed cing rnam par rtog par de dag thams cad ni nga rgyal gyi las te/ rnam par 'phrul pa'i rgyal ji tsam du yid nye bar spyod pa dang / sems mthong ba dang dma' ba dang / rnam par shes par brtags pa de tsam du nga rgyal</text></item>
<item><p>199b6</p><section>mdo sde</section><text>gyi las so/ /rnam par 'phrul pa'i rgyal po de la ye shes kyi las gang zhe na/ gang la yid kyi nye bar spyod pa med/ sems kyi med/ rnam par shes pa'i med pa de ni ye shes kyi las te/ de ye shes kyis byas pa'i las rnams kyang</text></item>
<item><p>199b7</p><section>mdo sde</section><text>byed do/ /byang chub sems dpa'i las kyang gang zhe na/ gang byang chub sems dpas bya ba ste/ byang chub sems dpa'i las ni rnam pa gnyis so/ /gnyis gang zhe na/ 'di lta ste/ sems can thams cad yongs su smin par</text></item>
<item><p>199b8</p><section>mdo sde</section><text>bya ba dang / dam pa'i chos yongs su gzung ba'o/ /de bdag ji ltar shes pa de bzhin du sems can yongs su smin par byed de/ bdag kyang ji ltar shes she na/ bdag ni gnas med par shes te gang bdag gnas med par shes pa de la</text></item>
<item><p>200a1</p><section>mdo sde</section><text>yang yid med/ rnam par shes pa med/ sems med/ de de ltar sems can rnams yongs su smin par byed do/ /dam pa'i chos kyang ji ltar yongs su 'dzin ce na/ gang chos thams cad yongs su 'dzin pa med pa ste/</text></item>
<item><p>200a2</p><section>mdo sde</section><text>'di ni dam pa'i chos yongs su 'dzin pa'o/ /gzugs yongs su 'dzin pa ni dam pa'i chos yongs su 'dzin pa ma yin/ tshor ba dang / 'du shes dang / 'du byed dang / rnam par shes pa yongs su 'dzin pa ni dam pa'i chos yongs su 'dzin pa</text></item>
<item><p>200a3</p><section>mdo sde</section><text>ma yin/ de bzhin du khams yongs su 'dzin pa dang / skye mched yongs su 'dzin pa dang / ming dang gzugs yongs su 'dzin pa ni dam pa'i chos yongs su 'dzin pa ma yin/ dge ba dang / mi dge ba'i chos yongs su 'dzin pa ni dam</text></item>
<item><p>200a4</p><section>mdo sde</section><text>chos yongs su 'dzin pa ma yin/ kha na ma tho ba dang bcas pa dang / kha na ma tho ba med pa dang / zag pa dang bcas pa dang / zag pa med pa dang / 'jig rten pa dang / 'jig rten las 'das pa'i chos yongs su 'dzin pa ni dam pa'i chos yongs su</text></item>
<item><p>200a5</p><section>mdo sde</section><text>'dzin pa ma yin/ sbyin pa'i mtshan ma yongs su 'dzin pa ni dam pa'i chos yongs su 'dzin pa ma yin/ tshul khrims dang / bzod pa dang / brtson 'grus dang / bsam gtan dang / shes rab kyi mtshan ma yongs su 'dzin pa ni dam pa'i chos</text></item>
<item><p>200a6</p><section>mdo sde</section><text>yongs su 'dzin pa ma yin no/ /de ci'i phyir zhe na/ ji tsam du mtshan ma dang dmigs pa med pa 'byung ba de tsam du chos ma yin/ 'dul ba ma yin pa'i phyir te/ gang 'dzin pa thams cad gtong zhing 'jug pa dang / mi 'jug pa dang /</text></item>
<item><p>200a7</p><section>mdo sde</section><text>smon pa dang / mtshan ma dang / dmigs pa yongs su 'dzin pa 'di ni dam pa'i chos yongs su 'dzin pa'o/ /de ci'i phyir zhe na/ de bzhin gshegs pas/ chos rnams mtshan ma med pa dang / dmigs pa med par rdzogs par sangs rgyas pa'i phyir te/</text></item>
<item><p>200a8</p><section>mdo sde</section><text>de mtshan ma dang / dmigs pa dag gis yongs su gzung bar mi nus so/ /gang de ltar byang chub sems dpa'i las shes pa de ni ye shes so/ /ye shes de byang chub sems dpa'i bya ba thams cad kyang byed la/ gang zad par yang mi 'gyur</text></item>
<item><p>200b1</p><section>mdo sde</section><text>ba de ni shes pa'i rnam par 'phrul pa zhes bya'o// //'phags pa rnam par 'phrul pa'i rgyal pos zhus pa/ bam po gsum pa/ /rnam par 'phrul pa'i rgyal po de la shes rab kyi rnam par 'phrul pa gang zhe na/ chos rnams rnam par 'byed</text></item>
<item><p>200b2</p><section>mdo sde</section><text>pa tshig rab tu dbye ba dang / so so yang dag par rig pa bzhi po 'di lta ste/ don so so yang dag par rig pa dang / chos so so yang dag par rig pa dang / nges pa'i tshig so so yang dag par rig pa dang / spobs pa so so yang dag par rig pa</text></item>
<item><p>200b3</p><section>mdo sde</section><text>nye bar len cing ston pa'o/ /de la don so so yang dag par rig pa gang zhe na/ tshig 'bru bshad pa thams cad don nyid la rton pa yin gyi tshig 'bru la rton pa ma yin pa ste/ don ces bya ba ni chos thams cad yang dag pa nyid du 'du shes pa'o/ /don ces bya</text></item>
<item><p>200b4</p><section>mdo sde</section><text>ba ni 'di lta ste/ brjod du med pa'o/ /brjed ngas pa med cing tshig 'bru tha dad pa med pa nyid dang / sngon gyi mtha' dang / phyi ma'i mtha'i sgra las dben pa nyid dang / de ni don ces bya'o/ /tshig 'bru gsal ba'i don la ni brten par mi</text></item>
<item><p>200b5</p><section>mdo sde</section><text>bya'o/ /gang tshig 'bru mnyam pa de ni don yin te/ de ni don so so yang dag par rig pa zhes bya'o/ /don thams cad yang dag par rig pa ni don so so yang dag par rig pa zhes bya'o/ /de la chos so so yang dag par rig pa gang zhe na/ de la</text></item>
<item><p>200b6</p><section>mdo sde</section><text>chos la rton pa yin gyi/ chos ma yin pa la mi rton te/ chos la rton pa la chos ma yin pa snang bar yang mi 'gyur ro/ /de ci'i phyir zhe na/ des ni chos thams cad ming du brjod pa las dben par shes pa'i phyir ro/ /chos so so yang</text></item>
<item><p>200b7</p><section>mdo sde</section><text>dag par rig pa zhes bya ba ni theg pa tha dad pa dang / chos tha dad par yang 'tshal la/ chos kyi dbyings kyi mtshan nyid tha dad par yang mi byed pa gang yin pa'o/ /de ci'i phyir zhe na/ 'di lta ste/ chos kyi dbyings ni mtshan nyid med par mtshan nyid</text></item>
<item><p>200b8</p><section>mdo sde</section><text>gcig pa'i phyir ro/ /de brjod pa gang gis chos rnams brjod pa de brag cha'i sgra dang mtshungs pa nyid du 'jug go/ /chos gang dag yongs su brjod pa de dag kyang chos kyi dbyings dang mnyam par shes la shes pa dang tha snyad la thogs pa med pa/</text></item>
<item><p>201a1</p><section>mdo sde</section><text>de ni chos so so yang dag par rig pa zhes bya'o/ /de la nges pa'i tshig so so yang dag par rig pa gang zhe na/ gang lha'i gdags pa shes pa dang / klu dang gnod sbyin dang / dri za dang / lha ma yin dang nam mkha' lding dang mi 'am</text></item>
<item><p>201a2</p><section>mdo sde</section><text>ci dang lto 'phye chen po dang / mi dang mi ma yin pa'i gdags pa shes pa dang / brgya byin dang / tshangs pa dang 'jig rten skyong ba'i gdags pa shes pa dang / tshig gcig dang / gnyis dang tshig mang po rnams dang mdor sdus pa'i</text></item>
<item><p>201a3</p><section>mdo sde</section><text>tshig bla dgas dang / spros pa'i tshig bla dgas dang / skyes pa dang / bud med dang ma ning gi tshig bla dgas dang / 'das pa dang / ma 'ongs pa dang / da ltar byung ba'i tshig bla dgas shes pa dang / chos rnaMs ji ltar gdags par bya ba</text></item>
<item><p>201a4</p><section>mdo sde</section><text>dang gdags pa gang gi sems can gzhan gyi sems kyi rgyud la gdags pa de bzhin du rtogs shing 'dogs so/ /rang gi nges pa'i tshig gis gzhan gyi nges pa'i tshig 'khrug par yang mi byed cing rlom sems su yang mi byed do/ /</text></item>
<item><p>201a5</p><section>mdo sde</section><text>de ci'i phyir zhe na/ des chos thams cad nges pa'i phyir ro/ /de 'di snyam du gdags pa gang gis chos gang gdags pa'i chos de gdags pa de la yod pa ma yin/ gang gis gdags pa'i gdags pa de yang chos de la yod pa ma yin no/ /</text></item>
<item><p>201a6</p><section>mdo sde</section><text>snyam du sems pa 'di ni nges pa'i tshig ces bya'o/ /nges pa'i tshig gi sgra 'di gal te yang dag pa'i nges pa'i tshig yin du zin na/ dge ba'i chos kyi nges pa'i tshig la mi dge ba'i chos kyi nges pa'i tshig tu mi 'gyur ro/ /de bas</text></item>
<item><p>201a7</p><section>mdo sde</section><text>na nges pa'i tshig 'di nges par 'byung ba yin par shes par bya'o/ /nges pa'i tshig so so yang dag par rig pa zhes bya ba ni gda' gdags pa'i tshig thams cad chos rtogs par ro/ /de ci'i phyir zhe na/ chos thams cad shin tu rtogs pa'i phyir chos</text></item>
<item><p>201a8</p><section>mdo sde</section><text>rnams mi rtogs so/ /gang de ltar rtogs pa'i rtogs pa de'i gdags pa dang / bshad pa de ni nges pa'i tshig so so yang dag par rig pa zhes bya'o/ /de la spobs pa so so yang dag par rig pa gang zhe na/ gang gi phyir de la yi ge thams cad so sor snang ba dang sgra</text></item>
<item><p>201b1</p><section>mdo sde</section><text>thams cad so sor snang ba dang ming bstan pa thams cad so sor snang ba'o/ /ji ltar so sor snang zhe na/ gsal ba nyid du so sor snang / chos su so sor snang / 'dul bar so sor snang / yang dag par so sor snang ngo / /mdo'i sgra dbyangs la mos pa rnaMs</text></item>
<item><p>201b2</p><section>mdo sde</section><text>la mdo'i sgra dbyangs so sor snang ngo / /de bzhin du dbyangs kyis bsnyan pa dang / lung bstan pa dang / tshigs su bcad pa dang / ched du brjod pa dang / rtogs pa brjod pa dang / de lta bu byung ba dang / skyes pa'i rabs dang shin tu rgyas pa dang / rmad du byung</text></item>
<item><p>201b3</p><section>mdo sde</section><text>ba dang / chos gtan la bab par bstan pa la mos pa rnams la de bzhin du so sor snang ngo / /sngon gyi sbyor ba la mos pa rnams la sngon gyi sbyor ba rnams so sor snang ngo / /so so thams cad kyi dbang po rnams so sor snang ste/ dad pa dang ldan pa</text></item>
<item><p>201b4</p><section>mdo sde</section><text>rnams la dad pa'i dbang po/ brtson 'grus brtsams pa rnams la brtson 'grus kyi dbang po/ dran pa dang ldan pa rnams la dran pa'i dbang po/ ting nge 'dzin dang ldan pa rnams la ting nge 'dzin gyi dbang po/ shes rab can rnams la shes rab</text></item>
<item><p>201b5</p><section>mdo sde</section><text>kyi dbang po so sor snang ngo / /'dod chags spyod pa nyi khri chig stong yod pa de dag gi dbang po brgyad khri bzhi stong de bzhin gshegs pa'i ye shes kyis mkhyen te/ de la de bzhin gshegs pa la ni dbang po thams cad so sor snang ngo / /de'i rjes</text></item>
<item><p>201b6</p><section>mdo sde</section><text>su 'brel pa la ni byang chub sems dpa' la so sor snang ngo / /zhe sdang spyod pa nyi khri chig stong yod pa de dag gi dbang po brgyad khri bzhi stong de bzhin gshegs pa'i ye shes kyis mkhyen te/ de la de bzhin gshegs pa la ni dbang po thams cad</text></item>
<item><p>201b7</p><section>mdo sde</section><text>so sor snang ngo / /de'i rjes su 'brel pa ni byang chub sems dpa' la so sor snang ngo / /gti mug spyod pa nyi khri chig stong yod pa de dag gi dbang po brgyad khri bzhi stong de bzhin gshegs pa'i ye shes kyis mkhyen te/ de la de bzhin gshegs pa la ni</text></item>
<item><p>201b8</p><section>mdo sde</section><text>dbang po thams cad so sor snang ngo / /de'i rjes su 'brel pa ni byang chub sems dpa' la so sor snang ngo / /cha mnyam pa la spyod pa nyi khri chig stong yod pa de dag gi dbang po brgyad khri bzhi stong de bzhin gshegs pa'i ye shes kyis mkhyen te/</text></item>
<item><p>202a1</p><section>mdo sde</section><text>de la de bzhin gshegs pa la ni dbang thams cad so sor snang ngo / /de'i rjes su 'brel pa ni byang chub sems dpa' la so sor snang ste/ de ni spobs pa so so yang dag par rig pa zhes bya'o/ /rnam par 'phrul pa'i rgyal po de la don so so</text></item>
<item><p>202a2</p><section>mdo sde</section><text>yang dag par rig pa gang yin pa dang / chos so so yang dag par rig pa gang yin pa dang / nges pa'i tshig so so yang dag par rig pa gang yin pa dang / spobs pa so so yang dag par rig pa gang yin pa dang / byang chub sems dpa'i so so yang dag par rig</text></item>
<item><p>202a3</p><section>mdo sde</section><text>pa de dag thams cad kyi rtsa ba ni shes rab yin/ gzhi shes rab yin/ shes rab tu yang dag par 'du ba yin te/ byang chub sems dpa' shes rab can ni rnam par 'phrul pa 'di dag dang / gzhan dag kyang rnam par byed do/ /bcom ldan 'das</text></item>
<item><p>202a4</p><section>mdo sde</section><text>shes rab kyi rtsa ba gang lags/ gzhi gang lags/ yang dag par 'du ba gang lags/ rnam par 'phrul pa'i rgyal po shes rab kyis rtsa ba thos pa/ gzhi thos pa/ thos par yang dag par 'du ba'o/ /thos pa'i rtsa ba gang lags/ gzhi gang</text></item>
<item><p>202a5</p><section>mdo sde</section><text>lags/ yang dag par 'du ba gang lags/ rnam par 'phrul pa'i rgyal po thos pa'i rtsa ba ni dge ba'i bshes gnyen yin/ gzhi ni dge ba'i bshes gnyen yin/ yang dag par 'du ba dge ba'i bshes gnyen yin no/ /dge ba'i bshes gnyen gyi rtsa ba gang</text></item>
<item><p>202a6</p><section>mdo sde</section><text>lags/ gzhi gang lags/ yang dag par 'du ba gang las/ rnam par 'phrul pa'i rgyal po dge ba'i bshes gnyen gyi rtsa ba ni gus pa yin/ gzhi ni gus pa yin/ yang dag par 'du ba yang gus pa yin no/ /gus pa'i rtsa ba gang lags/</text></item>
<item><p>202a7</p><section>mdo sde</section><text>yang dag par 'du ba gang lags/ rnam par 'phrul pa'i rgyal po gus pa'i rtsa ba ni lhag pa'i bsam pa yin/ gzhi ni lhag pa'i bsam pa yin/ yang dag par 'du ba yang lhag pa'i bsam pa yin no/ /lhag pa'i bsam pa'i rtsa ba gang lags/</text></item>
<item><p>202a8</p><section>mdo sde</section><text>yang dag par 'du ba gang lags/ rnam par 'phrul pa'i rgyal po lhag pa'i bsam pa'i rtsa ba ni sgyu med pa yin/ gzhi ni sgyu med pa yin/ yang dag par 'du ba yang sgyu med pa yin no/ /sgyu ma mchis pa'i rtsa ba gang lags/ gzhi gang lags/</text></item>
<item><p>202b1</p><section>mdo sde</section><text>yang dag par 'du ba gang lags/ rnam par 'phrul pa'i rgyal po sgyu med pa'i rtsa ba ni snying rje chen po yin/ gzhi ni snying rje chen po yin/ yang dag par 'du ba yang snying rje chen po yin no/ /snying rje chen po'i rtsa ba ni gang lags/ gzhi ni gang lags/</text></item>
<item><p>202b2</p><section>mdo sde</section><text>yang dag par 'du ba gang lags/ rnam par 'phrul pa'i rgyal po snying rje chen po'i rtsa ba ni sems can thams cad yin/ gzhi ni sems can thams cad yin/ yang dag par 'du ba yang sems can thams cad yin no/ /de ci'i phyir zhe na/</text></item>
<item><p>202b3</p><section>mdo sde</section><text>rnam par 'phrul pa'i rgyal po sems can thams cad rab tu dgrol ba'i phyir/ byang chub sems dpa'i snying rje chen po las thams cad mkhyen pa nyid kyi sems skye ba'i phyir te/ rnam par 'phrul pa'i rgyal po 'di yang byang chub sems dpa'i shes</text></item>
<item><p>202b4</p><section>mdo sde</section><text>rab kyi rnam par 'phrul pa'o/ /rnam par 'phrul pa'i rgyal po gzhan yang byang chub sems dpa'i shes rab kyi rnam par 'phrul pa ni gang chos kyi sgo gcig las brtsams nas bskal pa 'am/ bskal pa las lhag par bshad pa gzhan dang gzhan</text></item>
<item><p>202b5</p><section>mdo sde</section><text>dag gis 'chad cing 'dug pa na chos gang yang chos nyid dang 'gal bar mi byed do/ de 'dod na lus mi snang bas sems can rnams la chos ston/ spu'i khung bu thams cad nas kyang chos ston pa 'byin/ sems can gyi bsam pa dang sbyor ba ji lta ba bzhin</text></item>
<item><p>202b6</p><section>mdo sde</section><text>du de chos ston pa spobs par byed/ de yid kyi tshul ston pas kyang sems can rnams la chos ston te/ phas kyi rgol ba thams cad kyis mi thub pa yin no/ /phyi rol gyi mngon par shes pa lnga dang ldan pa rnams kyi bstan bcos sam/ nyi ma dang / zla ba dang /</text></item>
<item><p>202b7</p><section>mdo sde</section><text>gza' dang / skar ma shes pa 'am/ rmi lam dang / mtshan ma shes pa 'am/ rig byed dam sngags sam/ rig sngags sam/ sgra 'am/ mngon par shes pa la 'dug pa 'am/ sa g.yo ba 'am/ 'gro lding ba'i sngags kyi sbyor ba 'am/ bya rog gi sgra</text></item>
<item><p>202b8</p><section>mdo sde</section><text>'am/ rig dgas kyi khyu dang / lha dang klu dang gnod sbyin dang / dri za'i rgyal po'i rtags dang / mtshan nyid dang / mtshan ma 'am/ lo legs pa dang / lo nyes pa'i mtshan ma 'am/ gdon rnam par rtse ba shes pa 'am/ de las gzhan</text></item>
<item><p>203a1</p><section>mdo sde</section><text>pa 'jig rten gyi bzo shes pa 'am/ las shes pa 'am/ yi ge dang lag brda dang / grangs dang rtsi ba dang / ri mo bri ba dang glu dang gar dang / pi bang dang / rnga dang khar dkrol dang / rol mo la 'jug pa'i shes pa gang dag yin pa de dag thams</text></item>
<item><p>203a2</p><section>mdo sde</section><text>cad byang chub sems dpa' de tshe rjes nas ma bstan par mngon du 'gyur zhing / de dag la de'i shes pa rab tu 'jug go/ /shes rab dang ldan pa rnams la yang de dag thams cad ston cing thams cad la mthar phyin par 'gyur te/ de bstan bcos</text></item>
<item><p>203a3</p><section>mdo sde</section><text>dang / sngags dang / rig sngags kyi gnas de dag thams cad kyang rab tu shes la/ sems can thams cad la yang mi gnod par gnas shing / de dag gis yang dag par yang mi sems so/ /rnam par 'phrul pa'i rgyal po byang chub sems</text></item>
<item><p>203a4</p><section>mdo sde</section><text>dpa' de shes rab mnyam par tshangs pa 'bum phrag bcu dang lhan cig tu gnas shing 'dug la smra'o/ /lta bas kyang lta ba ston la/ kha dog gis kyang kha dog ston/ smra bas kyang smra ba ston/ kha dog dang 'od dang gzi brjid kyis kyang kha dog dang</text></item>
<item><p>203a5</p><section>mdo sde</section><text>'od dang gzi rjid ston la tshangs pa de dag la chags par yang mi 'gyur/ tshangs pa de dag kyang byang chub sems dpa' de stsar 'ong zhing de la gus pa skyed do/ /de bzhin du lha'i gnas thams cad du yang bdag po yin par ston la de dag la chags</text></item>
<item><p>203a6</p><section>mdo sde</section><text>pa yang med/ dga' ba yang mi skyed kyi mi rtag pa'i 'du shes nyid skyed/ sdug bsngal gyi 'du shes nyid skyed/ bdag med pa'i 'du shes nyid skyed/ nye bar zhi ba nyid la rton/ sems can thams cad grol bar byed pa nyid la rton/ byang chub kyi snying po nyid la</text></item>
<item><p>203a7</p><section>mdo sde</section><text>rton te/ rnam par 'phrul pa'i rgyal po 'di yang shes rab kyi rnam par 'phrul pa'o/ /rnam par 'phrul pa'i rgyal po gzhan yang byang chub sems dpa' shes rab kyi rnam par 'phrul pa ni bdud kyi gnas bkod pa ci 'dra ba de dag las bye ba khrag khrig</text></item>
<item><p>203a8</p><section>mdo sde</section><text>phrag 'bum gyur gyi bkod pa'i khyad par gyis bdud de rnams btul te 'dod par byas nas/ nga rgyal bcag ste/ de dag yang dag par rdzogs pa'i byang chub kyi sems la bkod nas de'i 'og tu chos ston to/ /rnam par 'phrul pa'i rgyal po byang chub</text></item>
<item><p>203b1</p><section>mdo sde</section><text>sems dpa' shes rab ni kun du 'gro bar shes par bya ste/ sbyin pa byin nam len tam/ yongs su sngo ba yang rung shes rab ni kun du 'gro bar shes par bya'o/ /tshul khrims srung ngam/ gzhan dag kyang deng yang dag par 'dzud dam/ yongs su sngo yang rung</text></item>
<item><p>203b2</p><section>mdo sde</section><text>shes rab nyid yin par shes par bya'o/ /bzod pa sgom 'am/ bzod pa la yang dag par 'dzud dam/ bzod pa de byang chub tu yongs su sngo yang rung shes rab nyid yin par shes par bya'o/ /brtson 'grus brtson 'am/ gzhan dag kyang brtson 'grus</text></item>
<item><p>203b3</p><section>mdo sde</section><text>la yang dag par 'dzud dam/ brtson 'grus de byang chub tu yongs su sngo yang rung shes rab nyid yin par shes par bya'o/ /bsam gtan la snyoms par 'jug gam/ gzhan dag kyang yang dag par 'dzud dam/ bsam gtan de byang chub tu yongs</text></item>
<item><p>203b4</p><section>mdo sde</section><text>su sngo yang rung shes rab nyid yin par shes par bya'o/ /chos rnams 'dzin tam/ gzhan la ston tam/ ji ltar thos pa'i chos rnams la so sor rtog rung shes rab nyid yin par shes par bya'o/ /thams cad du 'gro ba dang 'ong ba dang / spyod lam</text></item>
<item><p>203b5</p><section>mdo sde</section><text>thams cad du gom pa 'dor zhing 'jog pa na shes rab nyid yin par shes par bya'o/ /byang chub sems dpa' shes kyi stobs can ni thams cad du dge ba'i stobs can du 'gyur ro/ /byang chub sems dpa' shes rab kyi bdag por gyur pa ni thams cad</text></item>
<item><p>203b6</p><section>mdo sde</section><text>la dbang phyug gi dbang thob par 'gyur ro/ /byang chub sems dpa' shes rab kyi rnam par 'phrul pa ni thams cad du chos thams cad kyi rnam par 'phrul pa rjes su 'thob bo/ /byang chub sems dpa' shes rab kyi mtshan thogs pa ni nyon mongs pa thams</text></item>
<item><p>203b7</p><section>mdo sde</section><text>cad gcod cing rab tu 'dral lo/ /byang chub sems dpa' shes rab la gnas pa ni chos thams cad kyi gnas yongs su 'dzin to/ /byang chub sems dpa' shes rab kyi 'od byed pa ni sangs rgyas kyi 'od kyi bkod pa 'thob bo/ /byang chub</text></item>
<item><p>203b8</p><section>mdo sde</section><text>sems dpa' shes rab dang ldan pa ni dge ba'i chos thams cad lhun gyis grub par rjes su rtogs te/ rnam par 'phrul pa'i rgyal po 'di lta ste/ dper na steng gi bar snang la mda' 'phangs nas 'phen pa'i stobs ji tsam pa de srid du song nas</text></item>
<item><p>204a1</p><section>mdo sde</section><text>btsal mi dgos pa kho nar slar sa la lhung ngo / /rnam par 'phrul pa'i rgyal po de bzhin du byang chub sems dpa'i ye shes shes rab kyi stobs rnam par dag par de yang btsal mi dgos pa kho nar dge ba'i chos thams cad la yang</text></item>
<item><p>204a2</p><section>mdo sde</section><text>'bab/ stobs gang gis skad cig gcig la sangs rgyas kyi zhing gang 'ga'i klung gi bye ma snyed dag g.yo bar byed de/ bdud kyi sde chen po de dag pham par byed pa'i stobs kyang byang chub kyi snying por kun tu ston/ byang chub thob nas kyang</text></item>
<item><p>204a3</p><section>mdo sde</section><text>stobs gang dag gis lha dang / klu dang lha ma yin du bcas pa'i 'jig rten gyis mi rdzi ba'i stobs bcu po dag kyang 'thob ste/ rnam par 'phrul pa'i rgyal po tshul khrims dang / mngon par shes pa dang / shes pa dang / shes rab kyi rnam</text></item>
<item><p>204a4</p><section>mdo sde</section><text>par 'phrul pa 'di dag ni byang chub sems dpa' sems dpa' chen po dge ba'i rtsa ba bskyed pa rnams kyi rna lam du grag par 'gyur ro/ /gang dag gis chos kyi rnam grangs 'di thos na dga' bar gyur pa/ de dag thams cad kyang rnam par</text></item>
<item><p>204a5</p><section>mdo sde</section><text>'phrul pa bzhi po 'di dag lhag par byed par 'gyur ro/ /de ci'i phyir zhe na/ 'di dag ni nyan thos dang / rang sangs rgyas thams cad la med pa'i phyir ro/ /de nas byang chub sems dpa' rnam par 'phrul pa'i rgyal po zhus pa'i lan thob pas</text></item>
<item><p>204a6</p><section>mdo sde</section><text>dga' 'gu rangs/ yid bde rab tu dga' tshim zhing yid rangs par gyur nas/ de bzhin gshegs pa la thal mo sbyar te mig mi 'dzums par lta zhing tshig 'di skad ces smras so/ /bcom ldan 'das de bzhin gshegs pa dgra bcom</text></item>
<item><p>204a7</p><section>mdo sde</section><text>pa yang dag par rdzogs pa'i sangs rgyas ji ltar rnam par 'phrul pa de bzhin du sems can thams cad kyang rnam par 'phrul pa de dag gis rnam par 'phrul par gyur cig /de nas byang chub sems dpa' sems dpa' chen</text></item>
<item><p>204a8</p><section>mdo sde</section><text>po rnam par 'phrul pa'i rgyal pos lha dang / mi'i me tog rab tu dri zhim pa kha dog rnam pa du ma can rnams kyi phung po byin gyis brlabs nas me tog de dag gis de bzhin gshegs pa dang / byang chub sems dpa' thams cad dang</text></item>
<item><p>204b1</p><section>mdo sde</section><text>'khor thams cad la kun du gtor to/ /me tog de dag gtor ma thag tu gang dag gi lus la phog pa de dag thams cad gser gyi kha dog 'dra ba la mtshan dang dpe byad bzang pos brgyan par snang ngo / /bar snang las kyang lha</text></item>
<item><p>204b2</p><section>mdo sde</section><text>'bum dag tshig tu smra ba/ bcom ldan 'das sems can gang dag rnam par 'phrul pa 'di la mos nas bla na med pa yang dag par rdzogs pa'i byang chub tu sems bskyed par 'gyur ba/ de dag ni sangs rgyas kyi rgyan gyis brgyan pa</text></item>
<item><p>204b3</p><section>mdo sde</section><text>lags so/ /de ci'i slad du zhe na/ rnam par 'phrul pa 'di dag thams cad ni thams cad mkhyen pa'i sems kyi khongs su gtogs pa lags pa'i slad du'o/ /gal te bcom ldan 'das kyis sngon byang chub kyi sems ma bskyed du lags</text></item>
<item><p>204b4</p><section>mdo sde</section><text>na chos rnam par 'phrul pa bsam gyis mi khyab pa 'di dag 'di ltar thos par ga la 'gyur lags so/ /de nas bcom ldan 'das kyis lha'i bu de dag la legs so/ zhes bya ba byin no/ /byin nas kyang byang chub sems dpa' rnam par 'phrul</text></item>
<item><p>204b5</p><section>mdo sde</section><text>pa'i rgyal po la bka' stsal pa/ rnam par 'phrul pa'i rgyal po ngas mngon par dran te/ de bzhin gshegs pa mar me mdzad kyi pha rol na de bzhin gshegs pa bdun bcu pa kun nas 'od zer gzi brjid rgya chen zhes bya ba byung ste/ de bzhin</text></item>
<item><p>204b6</p><section>mdo sde</section><text>gshegs pa des kyang rnam par 'phrul pa bzhi po 'di kho na dag ston pa'i chos kyi sgo'i le'u rgya cher rab tu bstan par gyur to/ /byang chub sems dpa' yul phun sum tshogs pa zhes bya ba zhig kyang yod par gyur te/ des de la zhus pa dang /</text></item>
<item><p>204b7</p><section>mdo sde</section><text>de bzhin gshegs pa des chos kyi rnam grangs 'di bshad pa na byang chub sems dpa' brgyad stong gis rnam par 'phrul pa 'di dag thob par 'gyur/ mi skye ba'i chos la bzod pa thob par gyur to/ /srog chags sum khri nyis stong gis kyang bla na</text></item>
<item><p>204b8</p><section>mdo sde</section><text>med pa yang dag par rdzogs pa'i byang chub tu sems skyed do/ /de dag las kyang rnam par 'phrul pa 'di dag nges thos te/ thos nas kyang bzung ngo / /de bzhin gshegs pa mar me mdzad las nges bzod pa thob nas kyang de dag yongs su rdzogs</text></item>
<item><p>205a1</p><section>mdo sde</section><text>par byas so/ /rnam par 'phrul pa'i rgyal po de lta bas na da ltar yang rung yongs su mya ngan las 'das nas kyang rung ste/ byang chub sems dpa' gang dag chos kyi rnam grangs 'di nyan cing thos nas kyang 'dzin pa dang / 'chang ba dang / klog pa dang / kun</text></item>
<item><p>205a2</p><section>mdo sde</section><text>chub par byed pa dang / gzhan nga la yang rgya cher yang dag par rab tu ston pa de dag mi skye ba'i chos la bzod pa myur du thob par 'gyur ro/ /bstan pa 'di bshad pa'i tshe lha dang mi'i srog chags sum khrims nyis stong bla na med pa yang dag par rdzogs pa'i</text></item>
<item><p>205a3</p><section>mdo sde</section><text>byang chub tu sems skyed cing / lha'i bu de dag gis kyang bcom ldan 'das la mchod pa'i las bya ba'i phyir me tog gis char chen po mngon par phab sil snyan rnams kyang rab tu dkrol ba dang / sangs rgyas kyi mthus sil snyan de dag las kyang gang chos kyi</text></item>
<item><p>205a4</p><section>mdo sde</section><text>rnam grangs 'di thos nas mos shing 'dzin par byed/ 'chang bar byed/ klog par byed/ kun chub par byed/ gzhan la yang rgya cher yang dag par ston par byed pa'i sems can de dag ni mos pa rgya che ba dbang po rno ba/ sangs rgyas kyi chos la mos</text></item>
<item><p>205a5</p><section>mdo sde</section><text>pa/ shes rab spyod pa/ dge ba'i bshes gnyen gyis yongs su zin pa/ sngon dge ba'i rtsa ba bsags pa/ sems can thams cad la snying rje chen po dang ldan pa yin no/ /zhes de skad kyi sgra phyung ngo / /de nas bcom ldan 'das la byang chub</text></item>
<item><p>205a6</p><section>mdo sde</section><text>sems dpa' rnam par 'phrul pa'i rgyal pos 'di ces gsol to/ /bcom ldan 'das de bzhin gshegs pa la stobs bcu dang / mi 'jigs pa bzhi dang / sangs rgyas kyi chos ma 'dres pa bcwo brgyad gang dag mnga' ba de dag lta bu/ bcom</text></item>
<item><p>205a7</p><section>mdo sde</section><text>ldan 'das byang chub sems dpa' rnams la yang byang chub sems dpa'i stobs bcu dang / byang chub sems dpa'i mi 'jig bzhi dang / byang chub sems dpa'i chos ma 'dres pa bcwo brgyad kyang mchis lags sam/ bcom ldan 'das kyis bka'</text></item>
<item><p>205a8</p><section>mdo sde</section><text>stsal pa/ rnam par 'phrul pa'i rgyal po byang chub sems dpa' gang yongs su sbyang ba byas shing phyir mi ldog pa'i bzod pa thob pa sa brgyad pa la gnas shing sa dgu la 'phar ba shes rab kyi pha rol tu phyin pa dang thabs mkhas pas yongs su</text></item>
<item><p>205b1</p><section>mdo sde</section><text>zin pa de dag la yod de rnam par 'phrul pa'i rgyal po byang chub sems dpa' de dag ni stobs bcu dang ldan pa/ mi 'jigs pa bzhi dang ldan pa/ chos ma 'dres pa bcwa brgyad dang ldan pa ste/ rnam par 'phrul pa'i rgyal po de la/ byang chub</text></item>
<item><p>205b2</p><section>mdo sde</section><text>sems dpa'i stobs bcu po dag gang zhe na/ 'di lta ste thams cad mkhyen pa nyid du sems bskyed pa lhag pa'i bsam pa brtan pa'i stobs dang / byams pa yongs su rdzogs pas thams cad gtong ba'i stobs dang / rnyed pa dang bkur sti dang /</text></item>
<item><p>205b3</p><section>mdo sde</section><text>tshigs su bcad pa don du mi gnyer zhing 'jig rten thams cad dang 'dres pa la mi lta bas snying rje chen po yongs su rdzogs pa'i stobs dang / sangs rgyas kyi chos thams cad la dad pa skyed cing de rdzogs par bya ba'i phyir sems ma zhum pas brtson</text></item>
<item><p>205b4</p><section>mdo sde</section><text>'grus chen po yongs su rdzogs pa'i stobs dang / dran pa dang shes bzhin du spyod cing spyod lam ma 'khrugs pa'i ting nge 'dzin gyi stobs la gnas pa'i stobs dang / mtha' gnyis rnam par spangs shing rten cing 'brel par 'byung ba dang 'thun</text></item>
<item><p>205b5</p><section>mdo sde</section><text>pas lta ba thams cad spang ba dang / rtog pa dang / rnam par rtog pa dang / yongs su rdzog pa dang / spros pa dang / yongs su dpyod pa thams cad spang ba'i phyir shes rab kyi pha rol tu phyin pa yongs su rdzogs pa'i stobs dang / sems can thams cad</text></item>
<item><p>205b6</p><section>mdo sde</section><text>yongs su smin par bya ba dang / 'khor ba tshad med pa yongs su gzung cing / dge ba'i rtsa ba'i tshogs bsags pas ngoms par bya ba'i phyir 'du byed thams cad rmi lam lta bur mos te/ 'khor bas yongs su mi skyo ba'i stobs dang / chos</text></item>
<item><p>205b7</p><section>mdo sde</section><text>kyi rang bzhin la so sor rtog pas bdag med pa dang / sems can med pa dang / srog med pa dang gso ba med pa dang gang zag med pa dang / skye ba med pa dang / 'byung ba med pa'i chos la mos pas mi skye ba'i chos la bzod pa thob pa'i stobs dang /</text></item>
<item><p>205b8</p><section>mdo sde</section><text>stong pa dang / mtshan ma med pa dang / smon pa med pa'i chos la 'jug cing rnam par thar pa'i sgo la lta ba dang / nyan thos dang / rang sangs rgyas kyi theg pa'i rnam par grol ba shes pa la mi reg pas rnam par thar pa thob pa'i stobs dang /</text></item>
<item><p>206a1</p><section>mdo sde</section><text>chos zab mo gzhan la rag ma las pa'i shes pa dang / sems can thams cad kyi sems kyi spyod pa la lta ba thogs pa med pa'i ye shes yongs su rdzogs pa'i stabs te/ rnam par 'phrul pa'i rgyal po de dag ni byang chub sems dpa'i</text></item>
<item><p>206a2</p><section>mdo sde</section><text>stobs bcu po dag go/ /rnam par 'phrul pa'i rgyal po de la byang chub sems dpa' rnams kyi mi 'jigs pa bzhi po dag gang zhe na/ thos pa thams cad 'dzin pas gzungs thob ste/ brjed pa med pas byang chub sems dpa' 'jigs</text></item>
<item><p>206a3</p><section>mdo sde</section><text>pa med par 'khor rnams la chos ston pa dang / chos thams cad rab tu dbye ba dang / spobs pa thogs pa med pa dang / spobs pa bar chad med pa dang / sgra thams cad shes pas byang chub sems dpa' 'jigs pa med par 'khor</text></item>
<item><p>206a4</p><section>mdo sde</section><text>'khor rnams la chos ston pa dang / gnas thams cad la mos pa rnam par grol bas bsam pa ji lta ba bzhin du sman sbyor ba shes pa dang / sems can thams cad kyi dbang po yongs su shes pa dang / ji ltar so sor 'os par chos 'chad pas</text></item>
<item><p>206a5</p><section>mdo sde</section><text>byang chub sems dpa' 'jigs pa med par 'khor rnams la chos ston pa dang / de 'khor gyi 'jigs pa dang bral ba yin te/ 'ga' zhig shar dang / lho dang / nub dang / byang gi phyogs rnams nas 'ongs shing bdag la dri ba mi 'dri gang /</text></item>
<item><p>206a6</p><section>mdo sde</section><text>bdag gis ni de bstan mi nus so/ /snyam pa'i mtshan ma yang byang chub sems dpa' yang dag par rjes su mi mthong zhing / sems can thams cad 'dri ba'i skabs kyang 'byed de/ dri ba ji skad dris pa'i lan kyang 'debs shing de 'jigs</text></item>
<item><p>206a7</p><section>mdo sde</section><text>pa dang bral la/ the tsom thams cad gcod pa la mkhas pa yin zhing / 'jigs pa med par yang 'khor rnams la chos ston pa ste/ rnam par 'phrul pa'i rgyal po de dag ni byang chub sams dpa'i mi 'jigs pa bzhi po dag go/ /</text></item>
<item><p>206a8</p><section>mdo sde</section><text>rnam par 'phrul pa'i rgyal po de la byang chub sems dpa' rnams kyi chos ma 'dres pa bcwa brgyad po dag gang zhe na/ byang chub sems dpa' ni ma bstan pa'i sbyin pa can yin te/ de sbyin pa byin cig ces sus kyang bskul mi</text></item>
<item><p>206b1</p><section>mdo sde</section><text>dgos kyi/ skyes ma thag tu sbyin pa la sems 'jug pa yin te/ gal te bdud rang gi gzugs kyis 'ongs nas de la 'di skad du khyod sbyin pa de byin pas ci zhig bya/ gang sbyin pa sbyin par byed pa de ni sems can dmyal ba rnams su skye'o/</text></item>
<item><p>206b2</p><section>mdo sde</section><text>zhes zer yang byang chub sems dpa' de ser sna byed pa'i gnas skabs med kyi/ de bdog pa thams cad yongs su gtong ba la sems 'jug cing / de sbyin pa rnam par bged pa nyid la sems 'jug la/ de'i sbyin pa de thams cad</text></item>
<item><p>206b3</p><section>mdo sde</section><text>kyang byang chub la gzhol zhing / rnam par smin pa la mi re ba dang / sems can thams cad la yongs su bsngos pa yin/ 'di ni byang chub sems dpa'i chos ma 'dres pa dang po'o/ /byang chub sems dpa' ni ma bstan pa'i</text></item>
<item><p>206b4</p><section>mdo sde</section><text>tshul khrims can yin te/ de de bzhin gshegs pa rnams ma byung ba na yang su las kyang bslab pa dang / so sor thar par mi nod la/ so sor thar pa'i sdom pas kyang bsdams pa yin/ bslab pa la dga' ba yin/ byang chub</text></item>
<item><p>206b5</p><section>mdo sde</section><text>sems dpa' khyim na gnas pas kyang ji lta ji lta bur bcas pa'i bslab pa srung la/ mngon par byung nas kyang ji ltar bcas so sor thar pa la bstan mi dgos slob pa ste/ 'di ni byang chub sems dpa'i ma 'dres pa'o/ /srog gi</text></item>
<item><p>206b6</p><section>mdo sde</section><text>phyir yang de bslab pa'i gzhi mi gtong zhing tshul khrims thams cad byang chub tu gzhol la sems can thams cad kyi 'chal pa'i tshul khrims spang ba'i phyir yongs su bsngo ba 'di ni byang chub sems dpa'i chos ma 'dres</text></item>
<item><p>206b7</p><section>mdo sde</section><text>pa gnyis pa'o/ /de sems can thams cad kyis brgyad bkag cing spyos la/ yan lag dang nying lag rnams kyang bcad rab tu dbul ba dang gdol pa dang rigs ngan pa dang / smig ma mkhan dag gis spyos kyang byang chub</text></item>
<item><p>207a1</p><section>mdo sde</section><text>sems dpa' sems mi 'khrug gi/ de dag la byams pa nyid kyis khyab par byed la/ slar lan glan pa nus shing mthu yod kyang / lan mi lon par chos nyid la rton/ sangs rgyas kyi chos kho na ston cing / sems can de dag nyid dad pa</text></item>
<item><p>207a2</p><section>mdo sde</section><text>bskyed pa'i phyir go cha bgos pa 'di ni byang chub sems dpa'i chos ma 'dres pa gsum pa'o/ /byang chub sems dpa' de rab tu nyams thag pas kyang brtson 'grus mi gtong zhing / nams kyang zhum par mi 'gyur la/ de gang gi tshe nyan thos rnams</text></item>
<item><p>207a3</p><section>mdo sde</section><text>yongs su mya ngan las 'da' ba mthong ba de'i tshe 'khor ba na spyod pa sdug bsngal bar mthong ba yang nyan thos kyi yongs su mya ngan las 'da' ba de la sems mi 'jug /gang gi tshe rang sangs rgyas rnams yongs su mya ngan las 'da' ba mthong ba de'i tshe</text></item>
<item><p>207a4</p><section>mdo sde</section><text>'khor ba na spyod pa sdug bsngal bar mthong yang de rang sangs rgyas kyi yongs su mya ngan las 'da' ba de la sems mi 'jug /gang gi tshe sangs rgyas bcom ldan 'das don thams cad grub cing sangs rgyas kyi bya ba thams cad byas pa rnams yongs su mya</text></item>
<item><p>207a5</p><section>mdo sde</section><text>ngan las 'da' ba mthong ste/ bdag kyang mi nus shing sangs rgyas kyi chos yongs su ma rdzogs pa de'i tshe yang de sems zhum par mi 'gyur gyi/ bsam pa shin du yongs su rdzogs nas 'di 'dra ba'i yongs su mya ngan las 'da' bas yongs su mya ngan</text></item>
<item><p>207a6</p><section>mdo sde</section><text>las 'da' bar bya'o/ /zhes brtson 'grus skyed pa 'di ni byang chub sems dpa'i chos ma 'dres pa bzhi pa'o/ /gang gi tshe 'khor los sgyur ba'i rgyal po 'am/ lha'i dbang po brgya byin nam/ bdud dbang sgyur bar gyur pa de na/ de lha'i bu mo mang pos</text></item>
<item><p>207a7</p><section>mdo sde</section><text>bskor cing / lha'i sil snyan dang / gar dang glu blangs pas bde ba dang ldan par gyur pa na yang bsam gtan nyid mngon du 'gyur/ tshad med pa rnams mngon du 'gyur/ de'i sems dben pa nyid la 'jug par 'gyur/ de'i sems 'du 'dzi dag la 'jug par</text></item>
<item><p>207a8</p><section>mdo sde</section><text>mi 'gyur/ de 'khor bas cher 'jigs par 'gyur/ de 'dod pa la yang mi sdug pa'i 'du shes chen po skye bar 'gyur/ de phung po rnams la gshed por 'du shes skye bar 'gyur/ khams rnams la dug 'dug par 'du shes pa dang / skye mched</text></item>
<item><p>207b1</p><section>mdo sde</section><text>rnams la grong stong par 'du shes pa dang / bdag gi g.yog 'khor de la bdud kyi g.yog 'khor du 'du shes pa dang / de bud med kyi 'khor de la dur khrod du 'du shes skye bar 'gyur/ de chos kyi g.yog 'khor nyid 'dod cing / sangs rgyas mthong ba dang ldan pa nyid</text></item>
<item><p>207b2</p><section>mdo sde</section><text>'dod pa dang / sems can thams cad thar pa nyid la mngon par dga' ba yin te/ de'i sil snyan dang / rgyu can dang / glu'i sgra de dag las kyang bsam gtan gyi yan lag gi sgra byung la/ gal te de la bdud sgra de med par byed na/ yang de'i sngon gyi dge ba'i rtsa ba'i</text></item>
<item><p>207b3</p><section>mdo sde</section><text>mthus nam mkha' las sangs rgyas kyi sgra dang / chos kyi sgra dang / dge 'dun gyi sgra dang / byang chub sems dpa'i spyod pa'i sgra 'byung ste/ des byang chub sems dpa' rgyal srid de dang / dbang phyug de bor nas nags tshal du gnas par 'gyur te/ rnam par</text></item>
<item><p>207b4</p><section>mdo sde</section><text>'phrul pa'i rgyal po de ni byang chub sems dpa'i chos ma 'dres pa lnga pa'o/ /de 'jig rten pa'i shes pa rnams la snying po med pa'i 'du shes su 'gyur/ de shes rab rnam par 'byed pa la mkhas pa yin/ bag la nyal dang lta ba dang bral ba yang ma yin/</text></item>
<item><p>207b5</p><section>mdo sde</section><text>don dang chos la rton pa yin te/ byang chub sems dpa' de rmi lam na yang bdag tu lta ba dang / gzhan du lta ba mi 'byung / de la bag la nyal dang lta ba dang / kun tu dkris te 'dug pa thams cad med cing 'gyod pa dang bral ba yin/ de la bdud sdig</text></item>
<item><p>207b6</p><section>mdo sde</section><text>can 'gyod pa gang gis bsgribs na chos dang bral bar 'gyur ba'i 'gyod pa skyed mi nus/ de gal te sems can yongs su smin par bya ba'i phyir sbyor ba'i tshul khrims las 'das kyang de 'gyod par mi 'gyur te/ rnam par 'phrul pa'i rgyal po de ni byang chub</text></item>
<item><p>207b7</p><section>mdo sde</section><text>sems dpa'i chos ma 'dres pa drug pa'o/ /de'i tshe brjes nas kyang lhun gyis grub pa nyid du lus kyi las yongs su dag par 'gyur te/ de srog gcod pa spangs pa yin/ lag pa 'am/ bong ba 'am/ dbyig pa 'am/ mtshon gyis sems</text></item>
<item><p>207b8</p><section>mdo sde</section><text>can gang la yang gnod par mi byed do/ /de mtshon dang / dbyig pa bor ba yin/ bdag gi long spyod kyis chog shes pa yin te/ de tha na rtswa sbar gang tsam yang gzhan dag gis ma byin par mi len/ sa gzhi rin po ches gang ba la yang chags pa mi skyed</text></item>
<item><p>208a1</p><section>mdo sde</section><text>de shin tu nyams thag cing 'chi bar 'gyur ba dang / gos ngan cing rnyings na yang gzhar yang 'tsho ba mi 'thun pas 'tsho bar mi byed cing tshangs par spyod pa yin/ de tha na rmi lam na yang 'dod pa rnams yongs su mi spyod de de 'dod pa dang /</text></item>
<item><p>208a2</p><section>mdo sde</section><text>thab mo dang nyon mongs pa med pa yin/ 'dod pa'i phyir las mi 'thun pa mi spyod de/ de ni byang chub sems dpa'i ma 'dres pa'o/ /de ye shes sngon du 'gro ba'i lus kyi las de dang ldan pa yin te/ rnam par 'phrul pa'i rgyal po de ni byang chub sems</text></item>
<item><p>208a3</p><section>mdo sde</section><text>dpa'i chos ma 'dres pa bdun pa'o/ /de dag yongs su dag pa yin te/ bden par smra ba yin/ yang dag par smra ba yin/ ji skad smras pa de bzhin byed pa yin/ bdag dang de bzhin gshegs pa rnams dang / lha dang klu dang gnod sbyin dang / dri za dang /</text></item>
<item><p>208a4</p><section>mdo sde</section><text>mi dang mi ma yin pa rnams mi slu ba yin/ phra ma'i tshig med cing 'khor mi phyed pa yin/ bdag gi 'khor la rjes su chags shing tshig rtsub po med pa yin/ dga' bar smra ba yin/ 'jam por smra ba yin/ tshig mi brlang ba yin/ tshig skyon</text></item>
<item><p>208a5</p><section>mdo sde</section><text>med pa yin/ rigs par smra ba yin/ tshig nyung ba yin/ gsong por smra ba yin/ bzhin 'dzum pa yin te/ gang tshig mi gsal ba dang / gtum pa dang brlang ba dang / rtsub pa dang / 'jig par byed pa dang / pha rol po mi dga' bar 'gyur</text></item>
<item><p>208a6</p><section>mdo sde</section><text>ba dang / bdag dang gzhan la gnod par 'gyur ba'i tshig de dag mi smra/ tshig kyal par mi smra ba yin te/ gang med pa la ni med ces smra/ gang yod pa la ni yod ces smra ste/ de tshig gang bsam pa dang / lhag pa'i bsam pa yongs su</text></item>
<item><p>208a7</p><section>mdo sde</section><text>dag pa des ma 'dres pa'i chos 'di rab tu 'thob bo/ /tshig smras pa gang gis ma dad pa rnams dad par 'gyur/ dad pa rnams kyang gong du mchod pa byed par 'gyur zhing skye ba thams cad du 'di lta bu'i chos kyi tshul smra ba'i tshig 'thob par 'gyur/</text></item>
<item><p>208a8</p><section>mdo sde</section><text>lhag pa'i bsam pa ma 'dres pa des kyang bden pa'i chi rjes su 'jug pa'i tshig 'thob par 'gyur te/ smra ba gang smras pa/ de de bzhin du 'gyur gyi gzhan du mi 'gyur te/ rnam par 'phrul pa'i rgyal po de ni byang chub sems dpa'i chos ma 'dres</text></item>
<item><p>208b1</p><section>mdo sde</section><text>pa brgyad pa'o/ /de dag gi sems la dbang du gyur pa yin te/ brnab sems med cing gnod sems kyi sems med pa yin/ yang dag par lta ba yin/ byang chub kyi sems mi mnyam pa dang mnyam pa'i sems de las nams kyang</text></item>
<item><p>208b2</p><section>mdo sde</section><text>nyams par mi 'gyur te/ de sems kyi gya gyu thams cad dang / sems kyi g.yo thams cad dang / sems kyi dmu rgod thams cad yongs su dag cing / byams pa'i rjes su 'brang ba'i sems kyis nyin mtshan 'das par byed de/ rnam par 'phrul</text></item>
<item><p>208b3</p><section>mdo sde</section><text>pa'i rgyal po de ni byang chub sems dpa'i chos ma 'dres pa dgu pa'o/ /de skyes ma thag tu bstan bcos dang / gsang sngags dang / rig sngags dang / sman dang / rtsis shes pa dang / yi ge dang / lag rtsis dang / grangs dang / rtsis rnams ma thos</text></item>
<item><p>208b4</p><section>mdo sde</section><text>shing slob dpon med par yang mngon du 'gyur te/ de bstan bcos dang bzo thams cad la mkhas shing / 'jig rten las 'das pa'i chos rnams la gzhan gyi dring la mi 'jog pa'i shes pa dang ldan la gzhan gyi ngor lta ba ma yin gyi lha dang</text></item>
<item><p>208b5</p><section>mdo sde</section><text>bcas pa'i 'jig rten 'di ci zhig 'chang / bdag cag gis mnyan te bslab po snyam nas de nyid kyi ngor lta bar 'gyur te/ rnam par 'phrul pa'i rgyal po de ni byang chub sems dpa'i chos ma 'dres pa bcu pa'o/ /gang gi tshe sems can gzhan dag</text></item>
<item><p>208b6</p><section>mdo sde</section><text>dang / gang zag gzhan rnams la 'jig rten pa'i gso ba sbyor ba de'i tshe rnyed pa dang / bkur sti dang / grags pa la mi re bar sbyor zhing / snying rje chen po sngon du 'gro ba'i sems kyis 'jig rten las 'das pa'i chos nyid rjes su dran zhing / 'jig</text></item>
<item><p>208b7</p><section>mdo sde</section><text>rten pa'i gso ba sbyor ba ni byang chub sems dpa' ni bdag gis nam zhig na khams mi mthun pa'i nad 'di las sems can rnams thar bar bya zhigu/ thar bar byas nas kyang nyon mongs pa'i nad shin tu spang zhing / sdug bsngal thams cad</text></item>
<item><p>208b8</p><section>mdo sde</section><text>nye bar zhi ba'i mya ngan las 'das pa la dgod par bya'o/ /snyam pa de lta bu'i dran pa thob par 'gyur te/ rnam par 'phrul pa'i rgyal po de ni byang chub sems dpa'i chos ma 'dres pa bcu gcig pa'o/ /de smon lam ma btab cing / re ba med pa nyid du</text></item>
<item><p>209a1</p><section>mdo sde</section><text>brgya byin nyid dang / tshangs pa nyid dang / 'khor los sgyur ba'i rgyal song kyang mngon par 'grub cing / byang chub sems dpa' de brgya byin nyid dang / tshangs pa nyid don du gnyer ba ma yin/ 'khor los sgyur ba'i rgyal srid kyang don du</text></item>
<item><p>209a2</p><section>mdo sde</section><text>gnyer ba ma yin mod kyi/ de'i de dag bsgrim mi dgos shing lhun gyis grub pa nyid du mngon par 'grub par 'gyur zhing / byang chub sems dpa' de gzugs 'dod pa'i phyir tshangs par spyod pa mi spyod/ longs spyod 'dod pa'i phyir ma yin/</text></item>
<item><p>209a3</p><section>mdo sde</section><text>rgyal srid 'dod pa'i phyir ma yin/ g.yog 'khor 'dod pa'i phyir ma yin/ grags pa dang / brjod pa dang / sgra 'dod pa'i phyir tshangs par spyad pa spyod pa yang ma yin la/ de'i de dag kyang lhun gyis grub cing btsal mi dgos pa dang / re ba</text></item>
<item><p>209a4</p><section>mdo sde</section><text>med par 'grub par 'gyur te/ rnam par 'phrul pa'i rgyal po de ni byang chub sems dpa'i chos ma 'dres pa bcu gnyis pa'o/ /de rgyal srid kyi dbang phyug la gnas pa na yang gang sngon sangs rgyas mthong ba'i lha de dag byang chub sems</text></item>
<item><p>209a5</p><section>mdo sde</section><text>dpa' de'i drung du lhags nas dran par byed/ skul ma 'debs te/ de la 'di skad ston to/ /'di ni bya ba yin/ 'di ni bya ba ma yin/ las 'di ni byang chub tu 'gyur/ 'di ni yongs su nyams par 'gyur ro/ /khyod de ltar spyod cing de ltar</text></item>
<item><p>209a6</p><section>mdo sde</section><text>gnas na dbang po rnams bla na med pa yang dag par rdzogs pa'i byang chub dang 'thun par 'gyur ro/ /zhes lha de dag kyang de la skul la/ de yang rang bzhin gyis byang chub sems dpa'i lam las mi g.yo ste/ rnam par 'phrul pa'i</text></item>
<item><p>209a7</p><section>mdo sde</section><text>rgyal po de ni byang chub sems dpa'i chos ma 'dres pa bcu gsum pa'o/ /ji tsam du khros shing rab tu sdang ba dang / tha ba dang / zhe sdang dang / gnod sems mang ba rang bzhin gyis mi srun pa'i rigs can gyi sems can rnams kyis kyang</text></item>
<item><p>209a8</p><section>mdo sde</section><text>byang chub sems dpa' de la lus dang / ngag dang / yid kyis kyang gnod par bya mi nus te khros shing tha ba dang / zhe sdang dang / gnod sems mang ba'i sems can de dag kyang de mthong ba tsam gyis dad par 'gyur ro/ /gang dag de la</text></item>
<item><p>209b1</p><section>mdo sde</section><text>log par byed pa de dag la de log par mi byed kyi slar de dag chos la sbyar ba'i phyir yang dag par dad par byed do/ /de la log par byed pa'i sems can rnams ngan 'gro log par ltung bar yang mi 'gro'o/ /de ci'i phyir zhe na/ 'di ltar sems can gang dag</text></item>
<item><p>209b2</p><section>mdo sde</section><text>lus sam ngag gam/ yid kyis bdag la log par byed pa'i sems can de dag gzhi des ngan 'gror ltung bar ma gyur cig /ces byang chub sems dpa' des thog ma nyid du tshul khrims ma 'dres pa'i chos yongs su dag pa yongs su rdzogs par</text></item>
<item><p>209b3</p><section>mdo sde</section><text>byas pa'i phyir te/ tshul khrims dang ldan pa de'i sems kyis smon lam btab pa yang 'grub par 'gyur te/ rnam par 'phrul pa'i rgyal po de ni byang chub sems dpa'i smon lam las byung ba'i chos ma 'dres pa bcu bzhi pa'o/ /sems can gang dag</text></item>
<item><p>209b4</p><section>mdo sde</section><text>ma dad par 'jungs pa/ log par lta ba/ las la mi lta ba/ las kyi rnam par smin pa la mi rton pa/ sangs rgyas dang / chos dang dge 'dun la rgyab kyis phyogs pa/ dge sbyong dang / bram ze gzhan dag la ma dad cing ma gus la/ sti stang mi byed/ zhe sa</text></item>
<item><p>209b5</p><section>mdo sde</section><text>mi byed/ ri mo mi byed pa de dag byang chub sems dpa' de mthong ba dang / spyod lam mthong ba 'am/ thos pa nyid kyis dad cing gus par 'gyur/ sti stang byed zhe sa byed/ ri mo byed de/ rnam par 'phrul pa'i rgyal po de ni byang chub sems dpa'i chos ma 'dres pa</text></item>
<item><p>209b6</p><section>mdo sde</section><text>bcwa lnga pa'o/ /lha 'am klu 'am gnod sbyin nam/ dri za'am/ drang srong rnams sam/ tshangs pa'am/ bdag cag nyid ston par 'du shes shing 'jig rten na ston par grags pa gang dag yin pa de dag gi nang na de nyid rab tu grags par 'gyur zhing lha 'am/</text></item>
<item><p>209b7</p><section>mdo sde</section><text>klu 'am/ gnod sbyin nam/ dri za 'am/ drang srong ngam tshangs par ston pa 'du shes pa gang dag yin pa de dag byang chub sems dpa' de la 'dud/ rab tu 'dud/ de la rim gro byed/ snyen bkur byed/ de dag sngon bdag gi ston pa de yin no/ /snyam pa'i</text></item>
<item><p>209b8</p><section>mdo sde</section><text>'du shes su mthong nas stsur 'ong / gus par byed/ 'di nyid gtso bo/ 'di nyid mchog yin no/ /snyam nas dad pa 'thob par 'gyur te/ rnam par 'phrul pa'i rgyal po de ni byang chub sems dpa'i chos ma 'dres pa bcu drug pa'o/ /khyim 'am grong</text></item>
<item><p>210a1</p><section>mdo sde</section><text>byar gang na dge ba'i chos rnams 'phel mi dge ba'i chos rnams spong la/ sems can yongs su smin pa dang / dam pa'i chos yongs su 'dzin par 'gyur ba der de lhun gyis grub pa nyid du skye bar te/ de der yang dag par song zhing yang</text></item>
<item><p>210a2</p><section>mdo sde</section><text>dag par zhugs pa'i pha ma dang ldan par 'gyur ro/ /yul lam/ ljongs gang du byang chub sems dpa' de skyes pa der ston pa gcig tu 'gyur te/ rjed cing mchod par 'gyur ro/ /ljongs kyi sa phyogs de nas sems can gang yang ngan</text></item>
<item><p>210a3</p><section>mdo sde</section><text>'gror 'gro bar mi 'gyur ro/ /de ci'i phyir zhe na/ 'di ltar byang chub sems dpa' de'i dge ba'i rtsa bas de dag yongs su zin pa'i phyir te/ de dag shi 'phos nas kyang lha dang mi rnams su skye bar 'gyur te/ rnam par 'phrul pa'i rgyal po</text></item>
<item><p>210a4</p><section>mdo sde</section><text>'di ni byang chub sems dpa'i chos ma 'dres pa bcu bdun pa'o/ /de mngon par shes pa dang / rig pa yongs su rdzogs par bya ba'i phyir/ byang chub kyi phyogs dang 'thun pa'i chos thams cad dang 'thun par 'gyur zhing / bdud kyis kyang</text></item>
<item><p>210a5</p><section>mdo sde</section><text>glags rnyed par mi 'gyur te/ rnam par 'phrul pa'i rgyal po de ni byang chub sems dpa'i chos ma 'dres pa bcwo brgyad pa'o/ /rnam par 'phrul pa'i rgyal po ma 'dres pa rnams shes bya ba ci'i phyir ma 'dres pa rnams shes bya zhe na/ sangs rgyas</text></item>
<item><p>210a6</p><section>mdo sde</section><text>kyi chos thams cad yang dag par 'du ba'i phyir ma 'dres pa rnams shes bya'o/ /de nas bcom ldan 'das la byang chub sems dpa' rnam par 'phrul pa'i rgyal pos 'di skad ces gsol to/ /bcom ldan 'das de bzhin gshegs pas byang chub sems</text></item>
<item><p>210a7</p><section>mdo sde</section><text>dpa' sems dpa' chen po rnams la chos kyi snang ba chen po stsal cing snang ba tshad ma mchis pa mdzad pa ngo mtshar lags so/ /de ltar bcom ldan 'das kyis bshad pa'i don bdag gis 'tshal ba ltar na/ chos kyi rnam grangs 'di byang chub sems dpa'</text></item>
<item><p>210a8</p><section>mdo sde</section><text>gang gi rna lam du grag pa des phyis gzhan thos na de lta bu'i dad pa'i dngos po thob par mi 'gyur lags so/ /gang gis chos kyi rnam grangs 'di thos nas 'dzin pa dang / 'chang ba dang / klog pa dang / kun chub par byed pa des sangs rgyas kyi chos</text></item>
<item><p>210b1</p><section>mdo sde</section><text>thams cad bzung bar 'gyur lags so/ /bzung nas kyang gzhan dag la 'chad pa des sangs rgyas kyis chos la yongs su smin par 'gyur lags so/ /gang chos kyi rnam grangs 'di la tshul bzhin du sbyor ba des sangs rgyas kyi chos</text></item>
<item><p>210b2</p><section>mdo sde</section><text>thams cad la zhugs par 'gyur lags so/ /gang 'di la bzod pa de ni rjes su mthun pa'i bzod pa lags so/ /gang 'di la nan tan bgyid pa de ni sangs rgyas kyi chos thams cad la nan tan bgyid pa lags par blta bar bgyi'o/ /bcom ldan 'das</text></item>
<item><p>210b3</p><section>mdo sde</section><text>gang chos kyi rnam grangs 'di dang ma bral ba'i byang chub sems dpa' de ni mngon par shes pa thob cing byang chub kyi snying po la gnas pa lags pa blta bar bgyi'o/ /bcom ldan 'das kyis bka' stsal pa/ rnam par 'phrul pa'i rgyal po khyod zer ba de bzhin</text></item>
<item><p>210b4</p><section>mdo sde</section><text>te/ gang chos kyi rnam grangs 'di dang ma bral ba'i byang chub sems dpa' de ni mngon par shes pa thob cing byang chub kyi snying po la gnas pa yin par blta'o/ /rnam par 'phrul pa'i rgyal po sngon byung ba las 'das pa'i dus na de bzhin</text></item>
<item><p>210b5</p><section>mdo sde</section><text>gshegs pa mar me mdzad kyi pha rol/ de bzhin gshegs pa rab tu gdung ba'i yang pha rol/ de bzhin gshegs pa skar rgyal gyi yang pha rol/ de bzhin gshegs pa rgyal gyi yang pha rol/ de bzhin gshegs pa rab stsal gyi yang pha rol na</text></item>
<item><p>210b6</p><section>mdo sde</section><text>de bzhin gshegs pa lha'i rgyal po zhes bya ba rigs pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das 'jig rten du byung</text></item>
<item><p>210b7</p><section>mdo sde</section><text>bar gyur te/ rnam par 'phrul pa'i rgyal po de bzhin gshegs pa lha'i rgyal po de'i sangs rgyas kyi zhing de 'byor pa dang / rgyas pa dang bde ba dang lo legs pa dang / nyams dga' ba dang / lha dang mi rnams kyis gang bar gyur cing / lag mthil bzhin</text></item>
<item><p>210b8</p><section>mdo sde</section><text>du mnyam pa/ bai DUr+ya dag la 'dzam bu'i chu bo'i gser gyi pad mas spras pa/ gos ka tsa lin di ka ltar reg na 'jam pa yin no/ /de'i tshe mi rnams kyi longs spyod ni dga' ldan gyi lha rnams kyi longs spyod dang yongs su spyod pa</text></item>
<item><p>211a1</p><section>mdo sde</section><text>ji 'dra ba de 'dra bar gyur te/ bza' ba dang / btung ba rnams kyang yid la bsam pa tsam gyis 'byung ngo / /mi de dag gi kha dog dang / gzugs dang / dbyibs</text></item>
<item><p>211a2</p><section>mdo sde</section><text>dang / bskyed mos tshal dang / gzhal med khang dag kyang lha rnams kyi dang bye brag med par gyur te/ ming du brjod pa 'ba' zhig tha dad du zad do/ /stong gsum gyi stong chen po'i 'jig rten gyi khams de na de bzhin gshegs pa de ma gtogs</text></item>
<item><p>211a3</p><section>mdo sde</section><text>pa rgyal po gang yang med de/ de'i phyir de bzhin gshegs pa de lha'i rgyal po zhes bya'o/ /'di lta ste dper na/ 'khor los sgyur ba'i rgyal po chos kyi 'dun sar 'dug nas chos kho na ston gyis/ chos ma yin pa mi ston to/ /de bzhin du de bzhin</text></item>
<item><p>211a4</p><section>mdo sde</section><text>gshegs pa lha'i rgyal po de yang chos kyi stan/ dge ba'i khri la bzhugs nas 'jig rten pa rnams la chos ston par gyur to/ /de chos ston pa na mdun dang rgyab na 'khor gyi dkyil 'khor dpag tshad brgyad khri bzhi stong dang / g.yas</text></item>
<item><p>211a5</p><section>mdo sde</section><text>g.yon na yang dpa' tshad brgyad khri bzhi stong gang bar 'khod de de bzhin gshegs pa de chos ston pa na stong gi 'jig rten gyi khams sgras mngon par khyab par mdzad do/ /de bzhin gshegs pa de yang lha dang mi de rnams kyis 'di lta ste bla na med</text></item>
<item><p>211a6</p><section>mdo sde</section><text>pa'i sangs rgyas kyi chos nan tan du byed pa'i mchod pas mchod/ rjed sting stang byas/ bla mar byas par gyur to/ /de na sems can dman pa la mos pa gang yang med kyi/ de dag thams cad rgya chen po la mos par gyur te/ 'di lta ste sangs rgyas kyi</text></item>
<item><p>211a7</p><section>mdo sde</section><text>chos la mos pa sha stag go/ /de na nyan thos dang rang sangs rgyas rnams kyis ming yang mi grag na 'jug pa dang / spyod pa lta smos kyang ci dgos te/ bcom ldan 'das de'i g.yog 'khor na byang chub sems dpa' 'ba' shig tu gyur to/ /de na bud med</text></item>
<item><p>211a8</p><section>mdo sde</section><text>du gdags pa yang med/ 'khrig pa'i chos spyod pa'i sgra yang med de/ sems can de dag thams cad pad ma la skyil mo dkrungs du rdzus te skye bar gyur to/ /lha dang mi de rnams kyang de bzhin gshegs pa mthong bas mgu bas dga' ba dang /</text></item>
<item><p>211b1</p><section>mdo sde</section><text>chos nyan pa'i dga' ba dang / chos so sor rtog cing 'byed pa'i dga' ba dang dga' ba gsum dang ldan par gyur to/ /lha dang mi de dag kyang rtag tu bag yod par gnas par gyur te/ /phan tshun chos bgro ba la brtson no/ /lha dang mi rnams</text></item>
<item><p>211b2</p><section>mdo sde</section><text>dpag tu med de/ shi 'phos na yang gang na sangs rgyas bcom ldan 'das bzhugs pa'i sangs rgyas kyi zhing rnams su bsams bzhin du skye bar byed do/ /byang chub sems dpa' gang de ni 'chi 'pho ba de shing ta la bdun tsam du bar snang</text></item>
<item><p>211b3</p><section>mdo sde</section><text>la 'phags nas/ kye grogs po dag bdag ni sangs rgyas kyi zhing 'di nas 'chi 'pho'o/ /zhes 'chi 'pho ba'i sgra 'byin to/ /sgra des kyang byang chub sems dpa' du ma zhig 'dus nas byang chub sems dpa' de'i chos kyi bzod pa la long spyod</text></item>
<item><p>211b4</p><section>mdo sde</section><text>cing de la gang 'chi 'pho ba dang / gang skye ba'i chos gang yin pa zhes de skad kyang smra'o/ /byang chub sems dpa' des byang chub sems dpa' rnams la 'di skad ces smras te/ grogs po dag chos gang yang 'chi ba dang / skye ba med de de</text></item>
<item><p>211b5</p><section>mdo sde</section><text>bzhin gshegs pas chos thams cad 'chi ba dang / skye ba med par mngon par rdzogs par sangs rgyas so/ /gzugs mi 'chi mi skye'o/ /tshor ba dang / 'du shes dang / 'du byed rnams dang / rnam par shes pa mi 'chi mi skye'o/ /de la don</text></item>
<item><p>211b6</p><section>mdo sde</section><text>dam par bdag gam/ sems can nam/ srog gam/ gang zag gam/ shed las skyes sam/ shed bu 'am/ 'chi ba 'am/ skye bar 'gyur ba gang yang med do/ /bcom ldan 'das chos thams cad stong pa nyid dang / mtshan ma med pa</text></item>
<item><p>211b7</p><section>mdo sde</section><text>dang / smon pa med par mngon par rdzogs par sangs rgyas te/ stong pa nyid dang / mtshan ma med pa dang / smon pa med pa'i 'chi ba'am skye bar mi 'gyur ro/ /bcom ldan 'das kyis 'dod chags dang bral ba'i mtha' mngon du mdzad/ bcom</text></item>
<item><p>211b8</p><section>mdo sde</section><text>ldan 'das gyis mngon par 'du bya ba med pa'i mtha' dang / skye ba med pa'i mtha' dang / 'byung ba med pa'i mtha' mngon du mdzad de/ 'dod chags bral ba'i mtha' nas 'byung ba med pa'i mtha'i bar du 'chi ba dang skye ba yang</text></item>
<item><p>212a1</p><section>mdo sde</section><text>med do/ /gang 'chi 'pho ba la 'chi 'pho zhes/ de'i rkyen rnams dang mi ldan pa'o/ /gang skye ba zhes bya ba yang rkyen rnams tshogs pa ste/ rkyen rnams 'chi 'pho 'am skye ba med do/ /zhes byang chub sems dpa' des byang</text></item>
<item><p>212a2</p><section>mdo sde</section><text>chub sems dpa'i 'khor der chos kyi gtam de lta bu byas te shi 'pho bar gyur to/ /shi 'phos nas kyang thal ba 'am/ du ba tsam yang med par gyur te/ 'chi 'phos nas de bzhin gshegs pa mngon du bzhugs pa'i sangs rgyas</text></item>
<item><p>212a3</p><section>mdo sde</section><text>kyi zhing gzhan du song ngo / /de bzhin gshegs pa de dang / byang chub sems dpa' de rnams gos ngur smig mi gyon gyi thams cad kyang lha'i gos gtsang ma rnams gyon no/ /der bslabs pa bca' ba yang med de/ de dag</text></item>
<item><p>212a4</p><section>mdo sde</section><text>thams cad cang shes pa skye ba med pa la bzod pa'i chos can du gyur to/ /de dag la gtam rgyas par bya yang mi dgos te/ de dag ni zur tsam gyis go zhing dbang po rno ba sha stag go/ /gang gi tshe de bzhin gshegs pa de byang chub sems dpa'</text></item>
<item><p>212a5</p><section>mdo sde</section><text>rnams la chos ston pa de'i tshe sangs rgyas kyi zhing de na lha dang mi ji snyed 'khod pa de dag thams cad kyis bshad pa de kun shes par gyur te/ de la kha cig gis nas bzod pa thob/ kha cig gis ni bzungs/ kha cig gis ni spobs pa/ kha cig gis ni</text></item>
<item><p>212a6</p><section>mdo sde</section><text>ting nge 'dzin thob bo/ /de bzhin gshegs pa de'i mtshan kyang phyogs cur grags par gyur to/ /rnam par 'phrul pa'i rgyal po de'i tshe de'i dus na/ de bzhin gshegs pa lha'i rgyal po de lha dang bcas pa'i 'jig rten gyi mdun na chos</text></item>
<item><p>212a7</p><section>mdo sde</section><text>kyi rnam grangs 'di nyid rgyas par 'chad do/ /de na byang chub sems dpal bdun khri nyis stong yang dag par rdzogs pa'i byang chub du lung bstan par gyur to/ /de'i tshe de'i dus na byang chub sems dpa' dri med rnam dag 'od ces bya ba zhig</text></item>
<item><p>212a8</p><section>mdo sde</section><text>kyang yod par gyur to/ /de bzhin gshegs pa des byang chub sems dpa' de lung ma bstan pa dang / de 'di snyam du sems te/ byang chub sems dpa' gang dag lung bstan pa de de spyod lam 'am/ spyod pa 'am/ nan tan nam/ dran pa 'am/</text></item>
<item><p>212b1</p><section>mdo sde</section><text>blo gros sam/ rtogs pa 'am/ shes rab bam/ mngon par shes pa 'am/ gzungs sam/ ting nge 'dzin thob pa'i bdag las lhag pa 'am/ mchog tu gyur pa ni med na/ ci'i phyir 'di bdag ni lung bstan la bdag lung ma bstan</text></item>
<item><p>212b2</p><section>mdo sde</section><text>snyam mo/ /de nas de bzhin gshegs pa lha'i rgyal po de'i thugs kyis byang chub sems dpa' de'i sems mkhyen nas byang chub sems dpa' de la 'di ces bka' stsal to/ /rigs kyi bu ma 'ongs pa'i dus na de bzhin</text></item>
<item><p>212b3</p><section>mdo sde</section><text>gshegs pa mar me mdzad ces bya ba zhig 'byung ste/ de khyod la lung ston par 'gyur ro/ /de nas byang chub sems dpa' dri med rnam dag 'od kyis tshig de thos nas rab tu dga' zhing mgu bar gyur te/ nam mkha' la 'phags</text></item>
<item><p>212b4</p><section>mdo sde</section><text>nas/ gal te bskal pa gang gA'i klung gi bye ma snyed cig na de bzhin gshegs pa mar me mdzad de 'byung du zin kyang bdag gis thams cad mkhyen pa nyid thob par 'gyur ro/ /de bzhin gshegs pa rnams ni shob be mi gsung</text></item>
<item><p>212b5</p><section>mdo sde</section><text>ste/ de bzhin gshegs pa rnams ni yang dag par gsungs pa/ bden par gsungs pa'o/ /zhes tshig de skad smras so/ /rnam par 'phrul pa'i rgyal po 'di ji snyam du sems de'i tshe byang chub sems dpa' dri med rnam dag 'od</text></item>
<item><p>212b6</p><section>mdo sde</section><text>ces bya bar 'gyur ba de gzhan zhig yin pa snyam na de ltar mi lta'o/ /de ci'i phyir zhe na/ de nyid de'i tshe byang chub sems dpa' dri med rnam dag 'od ces bya bar gyur to/ /rnam par 'phrul pa'i rgyal po de'i tshu rol na de bzhin gshegs pa</text></item>
<item><p>212b7</p><section>mdo sde</section><text>rab gsal zhes bya ba des mnyes par byas te/ de las kyang chos kyi rnam grangs 'di thos so/ /thos nas kyang gzungs ngo / /snang ba'i phyag rgya zhes bya ba'i ting nge 'dzin kyang thob bo/ /de'i tshu rol na de bzhin gshegs pa</text></item>
<item><p>212b8</p><section>mdo sde</section><text>rgyal zhes bya ba mnyes par byas te/ de las kyang chos kyi rnam grangs 'di thos so/ /thos nas kyang gzungs ngo snang ldan zhes bya ba'i ting nge 'dzin kyang thob bo/ /de'i tshu rol na de bzhin gshegs pa skar rgyal zhes bya ba</text></item>
<item><p>213a1</p><section>mdo sde</section><text>mnyes par byas te/ de las kyang chos kyi rnam grangs 'di thos so/ /thos nas kyang bzung ba rnam par snang byed ces bya ba'i ting nge 'dzin kyang thob bo/ /de'i tshu rol na de bzhin gshegs pa rab tu gdung ba zhes bya ba mnyes par byas</text></item>
<item><p>213a2</p><section>mdo sde</section><text>nas/ de las kyang chos kyi rnam grangs 'di thos te/ thos nas kyang bzungs ngo / /rjes su 'thun pa'i bzod pa thob po/ /de ni tshul rol na de bzhin gshegs pa mar me mdzad ces bya ba mnyes par byas nas/ de las kyang mi skye ba'i chos</text></item>
<item><p>213a3</p><section>mdo sde</section><text>la bzod pa thob ste/ tshul khrims kyi rnam par 'phrul pa dang / mngon par shes pa'i rnam par 'phrul pa dang / shes pa'i rnam par 'phrul pa dang / shes rab kyi rnam par 'phrul pa zhes bya ba dang / rnam par 'phrul pa bzhi po de</text></item>
<item><p>213a4</p><section>mdo sde</section><text>dag mngon gsum du byas so/ /rnam par 'phrul pa'i rgyal po rnam grangs des 'di ltar rigs par bya ste/ da ltar 'am nga 'das pa'i 'og du yang rung byang chub sems dpa'i theg pa pa'i rig kyi 'am rig kyi bu mo gang su dag chos kyi rnam grangs</text></item>
<item><p>213a5</p><section>mdo sde</section><text>'di 'dzin pa dang / 'chang ba dang / klog pa dang / kun chub par byed pa dang / gzhan dag la rgya cher yang dag par ston pa de dag thams cad yang dag par rdzogs pa'i byang chub kyi phyir mngon par shes pa myur ba dang ldan par 'gyur/ chos kyi rnam par</text></item>
<item><p>213a6</p><section>mdo sde</section><text>'phrul pa 'di rnams kyang thob par 'gyur/ thob nas kyang chos kyi rnams par 'phrul pa 'di dag gis chos kyi 'khor lo rjes su skor bar 'gyur/ thams cad mkhyen pa'i ye shes bla na med pa 'di la rjes su 'thun pa'i bzod pa yang thob par</text></item>
<item><p>213a7</p><section>mdo sde</section><text>'gyur ro/ /bcom ldan 'das kyis chos kyi rnam grangs 'di bshad pa na byang chub sems dpa' khri drug stong gis bzod pa thob bo/ /srog chags 'bum phrag bcu gnyis kyis ni byang chub tu sems bskyed do/ /stong gsum gyi stong chen</text></item>
<item><p>213a8</p><section>mdo sde</section><text>po'i 'jig rten gyi khams de yang rab tu g.yos par gyur to/ /lha dang klu 'bum dag kyang gang na chos kyi rnam grangs 'di spyod pa de nas sangs rgyas 'byung bar shes par bya'o/ /gang dag chos kyi rnam grangs 'di nyan pa'i sems can de dag kyang dge ba'i</text></item>
<item><p>213b1</p><section>mdo sde</section><text>rtsa ba ma bsags pa ma yin gang dag gis bzungs nas kun chub par byed pa'i bar tu gyur pa lta smos kyang ci dgos te/ de dag ni ring por mi thogs par rnam par 'phrul pa 'di dag thob par 'gyur ro/ /zhes ched du brjod pa ched du brjod do/ /de nas</text></item>
<item><p>213b2</p><section>mdo sde</section><text>bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das chos kyis rnam grangs 'di ni ming ci lags/ 'di ji ltar gzungs bar bgyi/ bcom ldan 'das kyis bka' stsal pa rnam par 'phrul pa'i chos 'phrul</text></item>
<item><p>213b3</p><section>mdo sde</section><text>bstan pa zhes bya bar zung shig /bcom ldan 'das kyi de skad ces bka' stsal nas/ byang chub sems dpa' sems dpa' chen po rnam par 'phrul pa'i rgyal po dang / tshe dang ldan pa kun dga' bo dang / thams cad dang ldan pa'i 'khor de dag dang / lha</text></item>
<item><p>213b4</p><section>mdo sde</section><text>dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa rnam par 'phrul pa'i rgyal pos zhus pa zhes bya ba theg pa chen po'i mdo rdzogs s+ho// //</text></item>
<item><p>213b5</p><section>mdo sde</section><text>rgya gar gyi mkhan po pradz+nyA bar ma dang zhun chen gyis lo tsa ba ban d+he ye shes sdes bsgyur cing zhus te gtan la phab pa'o/ / @#/ /rgya gar skad du/ bi ma la pra b+ha ba pa ri pr-Its+tshA bod skad du/ dri ma med pa'i 'od kyis zhus pa/ bam po dang po/ thams cad mkhyen</text></item>
<item><p>213b6</p><section>mdo sde</section><text>pa la phyags 'tshal lo/ /gang gi tshe sangs rgyas bcom ldan 'das kyis zla ba'i snying po zhes bya ba'i mdo bshad pa'i tshe 'dzam bu'i gling gi yul thams cad srung ma rnams kyi lag tu so sor gtad pa na/ bcom ldan 'das bya rgod kyi phung po'i ri la bzhugs</text></item>
<item><p>213b7</p><section>mdo sde</section><text>nas lha thams cad bsdu ba'i phyir 'od zer gtang ngo / /de nas bcom ldan 'das kyis dgongs pa bskyed ma thag tu lha'i rgyal po thams cad 'khor dang bcas pa bcom ldan 'das kyis spyan sngar 'dug go/ /de'i tshe bcom ldan 'das kyis rgyal po chen po rnam</text></item>
<item><p>213b8</p><section>mdo sde</section><text>thos kyi bu dang / gnod sbyin gyi dbang po kun du rgyal la bos te bka' stsal pa/ rgyal po chen po dag nga'i bka' chos dang ldan pa bzhin gyis la rim gro byos shig nga yongs su mya ngan las 'das nas lo brgya lon pa na le yul zhes bya ba zhig 'byung bar 'gyur te/ de yongs su bskyed ba'i phyir ngas khyed kyi</text></item>
<item><p>214a1</p><section>mdo sde</section><text>lag tu gtad do/ /rgyal po rnam thos bu khyod dang / /rdzu 'phrul chen po kun du rgyal/ /klu'i rgyal po ma dros dang / /blo rab brtan pa'i lha yi bu/ /nga yi tshig ni mnyan par gyis/ /yul 'di rgyal ba'i dbang po yis/ /'dul</text></item>
<item><p>214a2</p><section>mdo sde</section><text>ba yin gyi gzhan gyis min/ /gang dag ngas ni ma btul ba'i/ /sems can de dag li yul 'khor/ /sangs rgyas lung bstan grong khyer du/ /so sor skye ba len par 'gyur/ /nga yi sangs rgyas byang chub phyir/ /sdug bsngal chen</text></item>
<item><p>214a3</p><section>mdo sde</section><text>po myong ba dang / /smon lam chen po rab mang ba/ /btab par gyur pa gang yin pa'i/ /bsod nams kyi ni tshogs de yis/ /yul 'di nga yi phyag mtshan gyur/ /zhi bar mya ngan nga 'das na/ /khyed rnams la ni gtad par bya/ /</text></item>
<item><p>214a4</p><section>mdo sde</section><text>gang tshe nga yi byams pa'i sa/ /li yul 'di ni byung ba na/ /'gu ma ti ri gnas mdzes der/ /chos kyi rgyal po'i mchod rten du/ /bskal pa bzang po'i sangs rgyas rnams/ /de tshe 'dir ni 'dul bar 'gyur/ /yul 'di yongs</text></item>
<item><p>214a5</p><section>mdo sde</section><text>su bskyed pa'i phyir/ /nga yis khyed la byin pa yin/ /de nas rgyal po rnam thos bus/ /bcom ldan 'das la gsol pa ni/ /'dren pa sangs rgyas rnams kyi bka'/ /gcig tu rung ba ma lags te/ /mchog rab rgyal</text></item>
<item><p>214a6</p><section>mdo sde</section><text>ba'i bka' stsal pa/ /las 'di shin du dka' ba lags/ /ston pa bcom ldan bzhugs bzhin du/ /yul dang ljongs rnams 'khrug pa mchis/ /khyod kyis dam chos bshad na yang / /yongs su srung bar dkon lags na/ /</text></item>
<item><p>214a7</p><section>mdo sde</section><text>ston pa mya ngan 'das pa'i tshe/ /lha yis bor ba'i yul dag tu/ /lha la sogs pa srung ba rnams/ /bka' bzhin mi nyan ji zhig smos/ /bdag cag rnams la thugs rjes mdzod/ /gang zhig thos na lha rnams</text></item>
<item><p>214a8</p><section>mdo sde</section><text>kun/ /khyod kyi bka' bzhin bgyid 'gyur ba/ /de 'dra'i chos ni bshad par gsol/ /sangs rgyas dpa' bo rnams kyi bka'/ /de ni sa steng gcog du med/ /skye bo gang du ma byung ba'i/ /las ni shin du dka' lags na/ /</text></item>
<item><p>214b1</p><section>mdo sde</section><text>bcom ldan der ni bdag cag gis/ /ji ltar yongs su bsrung bar bgyi/ /sangs rgyas rnams ni dus gsum gzigs/ /kun mkhyen ye shes spyan dang ldan/ /rgyal ba skyes mchog de yi phyir/ /las 'di bdag cag mchid</text></item>
<item><p>214b2</p><section>mdo sde</section><text>kyis 'tshal/ /de phyir gtad pa mnod par bgyi/ /rgyal bas sngar ni bka' stsal pa'i/ /las ni ji ltar bgyid 'gyur ba/ /de ltar byin gyis brlab par gsol/ /rgyal bas lung bstan grong khyer du/ /rgyal bas sngon ni lung bstan</text></item>
<item><p>214b3</p><section>mdo sde</section><text>pa'i/ /byang chub sems dpa' rnams dang ni/ /gzugs bzang sdom pa 'dzin pa yi/ /dge slong brgya phrag bcu gsum dang / /dge slong ma ni nyis brgya 'gyur/ /sdig pa'i las rnams gang dag gis/ /sngon ni smon lam btab gyur cing / /</text></item>
<item><p>214b4</p><section>mdo sde</section><text>sdig byed phyogs ni lnga brgya po/ /de dag rnams kyang 'byung 'gyur te/ /dge byed la ni bgegs bya'i phyir/ /yul 'di dag tu skye bar 'gyur/ /dge byed mdza' bo de dag kyang / /li yul dag tu skye ba len/ /rgyal bas lung bstan yul</text></item>
<item><p>214b5</p><section>mdo sde</section><text>dag tu/ /legs pa rnams ni byed par 'gyur/ /ji ltar yul 'dir bdag cag rnams/ /legs par 'gyur dang bdag cag gis/ /ci nas gzung ba'i thabs 'tshal bar/ /bcom ldan bdag cag dam pa gsol/ /de la bcom ldan</text></item>
<item><p>214b6</p><section>mdo sde</section><text>gsungs pa ni/ /dam pa'i mchog ni sbyin par byas/ /gnod sbyin dbang po dus kun tu/ /yul ni yongs su bsrung ba'i phyir/ /byang chub sems dpa'i gnas bzang 'di/ /nga yi tshig gis gzung bar gyis/ /yul de 'byung bar 'gyur</text></item>
<item><p>214b7</p><section>mdo sde</section><text>ba ni/ /lha yis bskyed mos tshal mchog bzhin/ /dge 'dun kun dga' ra bas rgyas/ /dri gtsang khang gis mdzes par byas/ /der ni dgon pa'i gnas rnams kyang / /bde ba can dang 'dra bar 'gyur/ /dge slong dge slong ma yis</text></item>
<item><p>214b8</p><section>mdo sde</section><text>gang / /de dag theg pa mchog kyang ston/ /byang chub sems dpa'i gnas bzang der/ /mi rnams skyes pa gang yin pa/ /dge ba yi ni las byed cing / /byang chub phyir ni sngo bar byed/ /ci srid thub pa'i dbang po yis/ /bstan pa yul der gnas pa dang / /</text></item>
<item><p>215a1</p><section>mdo sde</section><text>mchod par byed pa de srid du/ /yul dag kyang ni gnas par 'gyur/ /bstan pa dag la ma mchod na/ /bsrung ma rnams ni 'khrug par 'gyur/ /yul yang yal bar 'dor ba dang / /'khrug pa'i sems kyis 'gro bar 'gyur/ /bsrungs</text></item>
<item><p>215a2</p><section>mdo sde</section><text>ma dag ni song ba dang / /yul 'di lha yis bor ba der/ /nad dang mu ges nyen pa dang / /rgyal po dag kyang tshe thung 'gyur/ /bsrungs ma kun du 'khros pa yis/ /dpung rnams kyang ni med par byed/ /rgyal ba dam pa mchog gis lha</text></item>
<item><p>215a3</p><section>mdo sde</section><text>rnams la de skad ces bka' stsal nas/ de'i 'og tu bcom ldan 'das dpal 'od zer lta bu zhes bya ba'i ting nge 'dzin la snyoms par zhugs te/ smin mtshams kyi gseb nas de bzhin gshegs pa'i rnam pa zhes bya ba'i 'od zer rnams</text></item>
<item><p>215a4</p><section>mdo sde</section><text>byung ngo / /'od zer de dag las kyang 'od zer tshad med grangs med pa 'byung bar gyur te/ sangs rgyas kyi zhing thams cad du song nas sangs rgyas kyi zhing gang dang gang na sangs rgyas bcom ldan 'das bzhugs pa der tshig tu brjod pa 'di</text></item>
<item><p>215a5</p><section>mdo sde</section><text>skad ces 'byung ste/ lha'i lha sangs rgyas bcom ldan 'das shAkya thub pas gnod pa nyung ngam/ bskyod pa yang ngam zhes bya ba'i bar du 'dri'o/ /'di skad ces kyang smras te/ sangs rgyas nyid kyi phyir ngas bskal pa mang por dka' ba byas so/ /</text></item>
<item><p>215a6</p><section>mdo sde</section><text>dam pa'i chos bsdu ba'i phyir lus grangs med pa yongs su btang ba byas te/ sbyin pa mang po byin no/ /sdug bsngal shin du mang po byang chub sems dpa' gzhan dag gis ma myong ba dag nyams su myong ste/ des bla na med pa yang dag</text></item>
<item><p>215a7</p><section>mdo sde</section><text>par rdzogs pa'i byang chub rjes su thob par gyur to/ /da ni nga yongs su mya ngan 'da' ba'i dus dang skabs su bab nas 'dzam bu'i gling thams cad kyi yul rnams yongs su bskyang ba'i phyir bsrung ma rnams kyi lag tu byin no/ /lha rnams</text></item>
<item><p>215a8</p><section>mdo sde</section><text>mya ngan nga 'das na/ /lo brgya lon pa de yi tshe/ /ming ni li yul zhes bya ba/ /rab tu 'byor pa 'byung bar 'gyur/ /bskal pa bzang po'i sangs rgyas dang / /byang chub sems dpa' skyob rnams kyi/ /'dul ba'i phyir ni chad kyu ste/ /</text></item>
<item><p>215b1</p><section>mdo sde</section><text>rtog ge pa dang bral ba yin/ /bskal pa bzang po'i rgyal sras rnams/ /li yul 'khor gyi grong khyer der/ /skye ba dag kyang len 'gyur zhing / /mig dang 'dra bar snang bar 'gyur/ /sems can rnams ni smin bya dang / /chos kyang mnyan</text></item>
<item><p>215b2</p><section>mdo sde</section><text>par bya ba'i phyir/ /byang chub spyod pa bzang po dag /de tshe de kun spyod par 'gyur/ /sangs rgyas rnams kyis bdag la dgongs/ /nyi ma'i snying po mdo sde che/ /mdo sde mchog ni bshad pa na/ /snying rje non pa'i sems kyis su/ /yul der</text></item>
<item><p>215b3</p><section>mdo sde</section><text>bsrungs bar bya ba'i phyir/ /gzungs sngags rnams dang 'od zer dag /ji ltar sngon ni skur ba bzhin/ /sangs rgyas zhing ni thams cad nas/ /yul 'khor 'dir ni skyes kyi rnams/ /rgyal mchog rnams kye bkur bar mdzod/ /bstan</text></item>
<item><p>215b4</p><section>mdo sde</section><text>pa bsrung bar bya ba'i phyir/ /bdag la dgyes pas bkur bar mdzod/ /skyob pa shAkya seng ge yis/ /'od zer de dag btang ba na/ /sangs rgyas zhing rnams song nas na/ /de nyid du ni slar yang 'ongs/ /de nas de ma thag tu sangs rgyas</text></item>
<item><p>215b5</p><section>mdo sde</section><text>kyi zhing thams cad na bzhugs pa'i sangs rgyas bcom ldan 'das rnams kyis bcom ldan 'das shAkya thub pa li yul yongs su bskyang bar bzhed pa'i bstan pa yun ring du gnas par bya ba'i phyir skyes su 'od zer dag kyang btang / gzungs</text></item>
<item><p>215b6</p><section>mdo sde</section><text>sngags dag kyang bskur te/ 'di skad ces kyang gsungs so/ /sangs rgyas bcom ldan 'das gang dag gis 'od zer dag kyang gtong / gzungs sngags dag kyang byang chub sems dpa' rnams kyi lag du bskur ba de dag mtshan ni 'di zhes bya/ byang chub</text></item>
<item><p>215b7</p><section>mdo sde</section><text>sems dpa' de dag gi ming yang 'di zhes bya'o/ /de bzhin gshegs pa mu stegs thams cad 'dzud pa la dpa' ba la phyag 'tshal lo/ /byang chub sems dpa' tshig gsang ba la phyag 'tshal lo/ /gzungs sngags ni 'di yin te/</text></item>
<item><p>215b8</p><section>mdo sde</section><text>tad+ya thA/ ba ra ba ra ka sha a ra tsag thA ko she gu ya ka ba rA+e swA hA/ gzungs sngags 'dis li yul gyi lha dang mi rnams la lha rnams dam pa sbyin par 'gyur ro/ /de bzhin gshegs pa dga' ba'i chos la dpa' ba la phyag 'tshal lo/ /</text></item>
<item><p>216a1</p><section>mdo sde</section><text>byang chub sems dpa' chos kyi dbang phyug la phyag 'tshal lo/ /tad+ya thA/ ba ra tri ka bu li/ sha si ri pa hA re bA re swA hA/ gzungs sngags 'dis ni tshe rabs dran par 'gyur ro/ /de bzhin gshegs pa chos la zhugs pa shin du</text></item>
<item><p>216a2</p><section>mdo sde</section><text>'phags pa'i tog gi bsrung la phyag 'tshal lo/ /byang chub sems dpa' 'jig rten dbang phyug la phyag 'tshal lo/ /byang chub sems dpa' rang gi yid la gsal ba'i tshig la phyag 'tshal lo/ /de bzhin gshegs pa mngon par</text></item>
<item><p>216a3</p><section>mdo sde</section><text>'phags pa'i rgyal po la phyag 'tshal lo/ /byang chub sems dpa' nam mkha'i tshig la phyag 'tshal lo/ /tad+ya thA hwA kya ra te hau hau hau/ phA ru ra ra a bi ba ra ma bi ba ra ma bi ba ra na du he swA hA/ gzungs sngags 'di su 'dzin pa ni ngan 'gror 'gro bar</text></item>
<item><p>216a4</p><section>mdo sde</section><text>mi 'gyur la sems can rnams kyi 'gro ba sngon gyi tshe rabs su ji lta bar gyur pa dang / tshe rabs phyi ma la cir 'gyur ba yang shes par 'gyur ro/ /de bzhin gshegs pa bu sdug rgyal ba'i chos 'phel ba la phyag 'tshal lo/ /byang chub sems</text></item>
<item><p>216a5</p><section>mdo sde</section><text>dpa' lha dang mi'i chos kyi dbang phyug la phyag 'tshal lo/ /tad+ya thA/ d+ha ra s+thi ta ta thA ta bad j-i bi sa re ta thA ta ra swA hA/ gzungs sngags 'dis ni gzungs thob par gyur to/ /de bzhin gshegs pa mi 'khrugs pa la phyag 'tshal lo/ /</text></item>
<item><p>216a6</p><section>mdo sde</section><text>byang chub sems dpa' dri ma med pa'i dbang phyug la phyag 'tshal lo/ /tad+ya thA a ba hi sarba ta thA ga ta b+hU ta ko tri b+ha ti b+ha te pa Di ra Di swA hA/ gzungs sngags 'dis ni de bzhin gshegs pa'i byang chub kyi shing drung du byang chub thob par gyur to/ /</text></item>
<item><p>216a7</p><section>mdo sde</section><text>de bzhin gshegs pa rnga sgra'i rgyal po la phyag 'tshal lo/ /byang chub sems dpa' dpal rgyan la phyag 'tshal lo/ /tad+ya thA ta pu D+re dra ba nA+e sarbi sa ra D+ri gu h+ya man tra ta thA ta d+ha na swA hA/ gzungs sngags 'di ni byang chub sems dpa'</text></item>
<item><p>216a8</p><section>mdo sde</section><text>dka' ba chen po mdzad par 'gyur zhing sems can rnams kyang sdug bsngal dang nad rnams las yongs su thar bar 'gyur ro/ /de bzhin gshegs pa 'od dpag med la phyag 'tshal lo/ /byang chub sems dpa' snang gsal la phyag 'tshal</text></item>
<item><p>216b1</p><section>mdo sde</section><text>lo/ /tad+ya thA rad dA ga te/ ba gri ba ti ta Di b+ha ti tsa tra ne swA hA/ gzungs sngags 'dis ni byang chub sems dpa' sangs rgyas kyi zhing rnams yongs su sbyong bar byed de/ su 'di 'dzin pa'i lus dang / sems kyi sdug bsngal rnams zad par</text></item>
<item><p>216b2</p><section>mdo sde</section><text>'gyur ro/ /de bzhin gshegs pa shAkya thub pa la phyag 'tshal lo/ /byang chub sems dpa' 'jam dpal gzhon nur gyur pa la phyag 'tshal lo/ /byang chub sems dpa' kun tu bzang po la phyag 'tshal lo/ /tad+ya thA b+hi na re ri bi/</text></item>
<item><p>216b3</p><section>mdo sde</section><text>sa ma sa tsa ga ba daR+sha na ra sh+mi/ sa man ta daR+sha ra ni swA hA/ gzungs sngags 'dis ni byang chub sems dpas bya ba thams cad shes par gyur to/ /'dis ni de bzhin gshegs pa shAkya thub pas kyang rgyu chen po rnams mdzad do/ /sangs</text></item>
<item><p>216b4</p><section>mdo sde</section><text>rgyas bcom ldan 'das 'di dag gis gzungs sngags 'di dag yul kun du bsrung ba'i phyir bcom ldan 'das shAkya thub pa la skyes su bskur ro/ /de'i tshe sangs rgyas bcom ldan 'das dpa' bar 'gro ba'i ting nge 'dzin la snyoms par</text></item>
<item><p>216b5</p><section>mdo sde</section><text>zhugs nas dang po thug skyes pa nas/ byang chub kyi snying po'i mthar thug pa'i bar gyi byang chub sems dpa'i spyod pa thams cad dang / chos la gus par yang dag par rjes su dgongs so/ /de nas rang gi don dang lha la sogs pa'i don</text></item>
<item><p>216b6</p><section>mdo sde</section><text>gyi phyir de dag la yul gtams shing gtad do/ /tshangs pa la sogs pa'i lha rnams dang / lha thams cad kyi gzungs sngags 'di yang brjod par bya'o/ /na mo brah+ma ne/ na ma sarba de ba na na/ tad+ya thA/ brah+ma na in D+ri/ de ba ta pra tiSh+Thi te/</text></item>
<item><p>216b7</p><section>mdo sde</section><text>a shwa s+thA ne ba ra In dri/ swA pa ra pa ri/ ha rak+shi ma ma ba in tre/ sa na ta thA sma ba ra ha re/ a ma b+ha ku krI grI she de lang ka ra sarba de ba gra ba swA hA/ gzungs sngags 'dis lha dang / mi rnams rgyal ba thob par 'gyur zhing / dgras kyang</text></item>
<item><p>216b8</p><section>mdo sde</section><text>de la gnod par mi byed la/ dbang phyug thams cad kyi bdag por 'gyur ro/ /li yul du gang la la rgyal por 'gyur ba de 'di snyam du/ li yul 'di ni skye bo dang / mi dang mi mang pos gang zhing nor dang 'bru mang po</text></item>
<item><p>217a1</p><section>mdo sde</section><text>rgyas pa yin te/ yul thams cad kyi mchog dam pa yin pas gzhan gyi dmag tshogs 'ong bar mi nus so/ snyams du sems par 'gyur ro/ /de'i tshe rgyal po des dgon pa dang dge 'dun gyi kun dga' ra ba dang / grong khyer dang /</text></item>
<item><p>217a2</p><section>mdo sde</section><text>grong rdal dang / yul 'khor dang / rgyal po'i pho brang 'khor thams cad du dge slong dang / dge slong ma dang / dge bsnyen dang / dge bsnyen ma rnams dang / yul gyi mi thams cad sngar bshad pa'i gzungs kyi gsang sngags kyi tshig rnams</text></item>
<item><p>217a3</p><section>mdo sde</section><text>klog tu gzhug par bya'o/ /'dzin du gzhug pa dang / kun chub par byed du gzhug go/ /dge slong dang / dge slong ma dang / dge bsnyen dang / dge bsnyen ma de dag dang / yul na gnas pa'i mi de dag la yang phye ma dang / gos dang /</text></item>
<item><p>217a4</p><section>mdo sde</section><text>gdugs dang / rgyal mtshan dang / ba dan rnams dang / kha zas dang / btung ba sna tshogs dang / mchod pa'i las sna tshogs dang / yo byad thams cad kyis rim gror bya'o/ /btsun par bya'o/ /sti stang du bya'o/ /mchod par bya'o/ /</text></item>
<item><p>217a5</p><section>mdo sde</section><text>de ltar byas na li yul de gnod pa thams cad med pa dang / phyir rgol ba'i rgyal po thams cad kyi dpung gis rgyal po de'i li yul gzhig par mi nus so/ /de nas yang phyogs bcu'i sangs rgyas kyi zhing dag nas/ sangs rgyas bcom ldan 'das</text></item>
<item><p>217a6</p><section>mdo sde</section><text>rnams kyis rang rang gi mtshan dang / 'od zer dang / gzungs kyi gsang sngags kyi tshig rnams bskur ro/ /brgya byin dang / tshangs pa la sogs pa lha'i rgyal po sum bcu rtsa gnyis po de dag dang / 'jig rten skyong ba bzhi dang / lha'i bu kun du</text></item>
<item><p>217a7</p><section>mdo sde</section><text>rgyal ba la sogs pa gnod sbyin gyi sde'i bdag po chen po nyi shu rtsa brgyad dang / byang chub sems dpa' dri ma med pa'i 'od de dang / go ma sa la gan d+ha'i mchod rten mchod pa'i byang chub sems dpa' nyi khri po de dag dang / klu'i rgyal po gdon la snyems pa</text></item>
<item><p>217a8</p><section>mdo sde</section><text>la sogs pa khri brgyad stong po gang yin pa de dag gi lag tu bcom ldan 'das shAkya thub pas bskal pa bzang po'i byang chub sems dpa' thams cad kyi gnas bskal pa bzang po'i sangs rgyas bcom ldan 'das thams cad kyi phyag mtshan du gyur pa li yul</text></item>
<item><p>217b1</p><section>mdo sde</section><text>dang thub pa dang srong chen po'i gnas su gyur pa go ma sa la gan d+ha'i mchod rten de dang / dge slong dang / dge slong ma'i dge 'dun de dag la bsrung ba dang / yongs su bskyang ba dang / 'tshe ba med par bya ba dang / 'bye bar mi 'gyur ba dang / sangs</text></item>
<item><p>217b2</p><section>mdo sde</section><text>rgyas kyi li yul na gnas pa de yun ring du gnas par bya ba'i phyir gtad do/ /sangs rgyas kyi mtshan 'di dag dang / 'od zer 'di dag dang / gzungs kyi gsang sngags kyi tshig 'di dag snying rjes non pa'i thugs dang ldan pa dang / gsol ba chen po btab</text></item>
<item><p>217b3</p><section>mdo sde</section><text>pas skyes su bskur nas de bzhin du sangs rgyas bcom ldan 'das de dag gi bka' mnyan te/ rgya byin dang / tshangs pa la sogs pa lha'i rgyal po sum bcu rtsa gnyis po de dag dang / 'jig rten skyong ba de dag dang / gnod sbyin gyi sde'i bdag po de dag dang / klu'i</text></item>
<item><p>217b4</p><section>mdo sde</section><text>rgyal po de dag dang / dri ma med pa'i 'od la sogs pa byang chub sems dpa' de dag dang / 'khor de dag thams cad kyis thal mo sbyar te/ li yul de dang thub pa'i drang srong chen po'i gnas go ma sa la gan d+ha'i mchod rten de dang / sangs rgyas kyi bstan pa de dag</text></item>
<item><p>217b5</p><section>mdo sde</section><text>bsrung ba'i phyir mnos sa/ /sangs rgyas kyi mtshan de dag dang / 'od zer de dag dang / gzungs kyi gsang sngags kyi tshig de dag kyang yul bsrung ba'i phyir mnos so/ /'od zer de dag kyang byang chub sems dpa' dri ma med pa'i 'od kyi lus la</text></item>
<item><p>217b6</p><section>mdo sde</section><text>gnas par gyur to/ /de bzhin gshegs pa tshul khrims la rab tu gnas pa la phyag 'tshal lo/ /de bzhin gshegs pa zhi bas rol pa la phyag 'tshal lo/ /de bzhin gshegs pa zhi ba'i rgyal po la phyag 'tshal lo/ /de bzhin gshegs pa</text></item>
<item><p>217b7</p><section>mdo sde</section><text>zhi ba'i bla ma la phyag 'tshal lo/ /de bzhin gshegs pa nam mkha' la rab tu gnas pa la phyag 'tshal lo/ /de bzhin gshegs pa mtshon cha rab tu 'jil ba la phyag 'tshal lo/ /de bzhin gshegs pa spyan brgya pa la phyag 'tshal lo/ /</text></item>
<item><p>217b8</p><section>mdo sde</section><text>de bzhin gshegs pa 'od zer bzang ba la phyag 'tshal lo/ /de bzhin gshegs pa dbang po'i rnam pa la phyag 'tshal lo/ /de bzhin gshegs pa nyi ma'i rnam pa la phyag 'tshal lo/ /dbang po'i rgyal po mtshan zhes bya ba'i 'od zer dang /</text></item>
<item><p>218a1</p><section>mdo sde</section><text>bdud rtsi'i lo ma zhes bya ba'i 'od zer dang / zhi ba'i 'gyur ba zhes bya ba'i 'od zer dang / lo ma dang bral ba zhes bya ba'i 'od zer dang / ka zhes bya ba'i 'od zer dang / me zhes bya ba'i 'od zer dang / gnas pa zhes bya ba'i 'od zer dang / mi g.yo ba zhes bya</text></item>
<item><p>218a2</p><section>mdo sde</section><text>ba'i 'od zer dang / g.yo ba dang mi g.yo ba zhes bya ba'i 'od zer dang / thogs med sbyin zhes bya ba'i 'od zer dang / yid dang 'thad pa zhes bya ba'i 'od zer dang / bar chad med pa zhes bya ba'i 'od zer dang / rims med rgyal mtshan bya ba zhes bya ba'i 'od zer dang / 'khrugs</text></item>
<item><p>218a3</p><section>mdo sde</section><text>med gnas zhes bya ba'i 'od zer dang / tog gi blo gros zhes bya ba'i 'od zer dang / grong khyer du 'bab pa zhes bya ba'i 'od zer dang / 'khor lo snang ba zhes bya ba'i 'od zer dang / dpa' bo'i tog ces bya ba'i 'od zer dang / rdo rje'i rnam pa zhes bya ba'i 'od zer dang / bsod</text></item>
<item><p>218a4</p><section>mdo sde</section><text>nams kyi tog ces bya ba'i 'od zer dang / bsam gtan gyi tog ces bya ba'i 'od zer dang / me lce dang ldan pa zhes bya ba'i 'od zer dang / kun tu snang ba zhes bya ba'i 'od zer dang / byang chub kyi yan lag ces bya ba'i 'od zer dang / zhi gnas kyi 'od ces bya ba'i 'od zer</text></item>
<item><p>218a5</p><section>mdo sde</section><text>dang / mtha' yas pa zhes bya ba'i 'od zer dang / nor bu snang ba zhes bya ba'i 'od zer dang / dpa' bo'i rin chen zhes bya ba'i 'od zer dang / zla ba snang ba zhes bya ba'i 'od zer dang / nyi ma snang ba zhes bya ba'i 'od zer dang / ye shes 'gro ba zhes bya ba'i 'od zer dang / snang ba'i</text></item>
<item><p>218a6</p><section>mdo sde</section><text>rin po che zhes bya ba'i 'od zer dang / dbang po'i rgyal mtshan zhes bya ba'i 'od zer dang / 'jig rten snang ba zhes bya ba'i 'od zer dang / snying rje'i rnam pa zhes bya ba'i 'od zer dang / rgyal ba dam pa zhes bya ba'i 'od zer dang / shes rab kyi snang ba zhes bya ba'i 'od zer dang / me zhes bya ba'i</text></item>
<item><p>218a7</p><section>mdo sde</section><text>'od zer dang / 'jig rten gyi sgron ma zhes bya ba'i 'od zer dang / rab rib kyi rnam pa rab tu zhi bar byed pa zhes bya ba'i 'od zer dang / rgyal ba mchog ces bya ba'i 'od zer dang / 'jig rten gyi rnam pa zhes bya ba'i 'od zer dang / 'od chen po zhes bya ba'i 'od zer dang / ko ka ra zhes bya</text></item>
<item><p>218a8</p><section>mdo sde</section><text>ba'i 'od zer dang / a'i tshul du byed pa zhes bya ba'i 'od zer dang / dzad tsha ra ya zhes bya ba'i 'od zer dang / dpa' bo byed pa'i dpa' bo'i rgyal mtshan zhes bya ba'i 'od zer dang / 'od chen po zhes bya ba'i 'od zer dang / 'od mtha' yas pa zhes bya ba'i 'od zer dang / mi bskyod pa</text></item>
<item><p>218b1</p><section>mdo sde</section><text>zhes bya ba'i 'od zer dang / rgyal mtshan blo gros zhes bya ba'i 'od zer dang / 'bad pa mtho ba zhes bya ba'i 'od zer dang / bden pa can zhes bya ba'i 'od zer dang / mgu bar byed pa zhes bya ba'i 'od zer dang / rab sgrogs zhes bya ba'i 'od zer dang / 'od byed pa zhes bya ba'i 'od zer dang / rdo rje</text></item>
<item><p>218b2</p><section>mdo sde</section><text>blo gros zhes bya ba'i 'od zer dang / stong pa'i rnam pa zhes bya ba'i 'od zer dang / 'dzin pa zhes bya ba'i 'od zer dang / dpa' ba'i rgyal mo zhes bya ba'i 'od zer dang / g.yo ba zhes bya ba'i 'od zer dang / mtho ris su 'gro ba zhes bya ba'i 'od zer dang / zhi ba'i rnam pa zhes bya ba'i 'od</text></item>
<item><p>218b3</p><section>mdo sde</section><text>zer dang / zhi ba'i tog ces bya ba'i 'od zer dang / bsam gtan gyi rgyal mtshan zhes bya ba'i 'od zer dang / dga'i tog ces bya ba'i 'od zer dang / 'dam bu lta bu'i 'od ces bya ba'i 'od zer dang / mig snang ba zhes bya ba'i 'od zer dang / klu 'byung ba zhes bya ba'i 'od zer dang / klung</text></item>
<item><p>218b4</p><section>mdo sde</section><text>gi 'od ces bya ba'i 'od zer dang / skyes bu'i rnam pa zhes bya ba'i 'od zer dang / 'bar ba can zhes bya ba'i 'od zer dang / me zhes bya ba'i 'od zer dang / pad+ma'i 'od ces bya ba'i 'od zer dang / dbang po'i rnam pa zhes bya ba'i 'od zer dang / 'dri ba'i tshul zhes bya ba'i 'od zer</text></item>
<item><p>218b5</p><section>mdo sde</section><text>dang / bskyod pa zhes bya ba'i 'od zer dang / dbang po la gnas pa zhes bya ba'i 'od zer dang / 'khrug pa zhes bya ba'i 'od zer dang / sa'i rgyal mtshan ston pa zhes bya ba'i 'od zer dang / bden pa'i tog ces bya ba'i 'od zer dang / snang bar byed pa zhes bya ba'i 'od zer dang /</text></item>
<item><p>218b6</p><section>mdo sde</section><text>red pa'i rnam pa zhes bya ba'i 'od zer dang / dbang po la brten pa zhes bya ba'i 'od zer dang / yid la 'gro ba zhes bya ba'i 'od zer dang / rab tu 'gro mdzes zhes bya ba'i 'od zer dang / 'phral ba'i rnam pa zhes bya ba'i 'od zer dang / legs</text></item>
<item><p>218b7</p><section>mdo sde</section><text>'bar zhes bya ba'i 'od zer dang / 'dri bar byed pa zhes bya ba'i 'od zer dang / nyi ma 'khor ba zhes bya ba'i 'od zer dang / nye bar gnas pa zhes bya ba'i 'od zer dang / ye shes kyi chu zhes bya ba'i 'od zer dang / rgyal ba'i</text></item>
<item><p>218b8</p><section>mdo sde</section><text>blo gros shes bya ba'i 'od zer dang / rnam par bsgyings pa zhes bya ba'i 'od zer dang / bden pa snang ba zhes bya ba'i 'od zer dang / /sangs rgyas kyi rnam pa zhes bya ba'i 'od zer dang /</text></item>
<item><p>219a1</p><section>mdo sde</section><text>gtsug tor zhes bya ba'i 'od zer dang / rdo rje rgyal mtshan zhes bya ba'i 'od zer dang / rdo rje la gnas pa zhes bya ba'i 'od zer dang / bsod nams kyi rgyal mtshan zhes bya ba'i 'od zer dang / lce'i tog ces bya ba'i 'od zer dang / yid dang bar byed</text></item>
<item><p>219a2</p><section>mdo sde</section><text>pa zhes bya ba'i 'od zer dang / 'di dag ni sangs rgyas kyi 'od zer yin no/ /tad+ya thA/ lo ka hA ra/ shud d+hA ka ru s+thi ti pu Sh+ya ba ka ru le swA hA/ sdig pa gcod par byed pa zhes bya'o/ /tad+ya thA/ shud d+ha ma ti/ ad tsam b+he bu lo tsa re/</text></item>
<item><p>219a3</p><section>mdo sde</section><text>a kra ma te/ cu ra ka re pu swA hA/ dga' byed snying rje zhes bya'o/ /tad+ya thA/ in dra/ in dri/ ba dre/ ba de bi phu re swA hA/ rdo rje blo gros zhes bya'o/ /tad+ya thA/ Tha ke ba ke/ dzA dzam b+he/ b+h+ra ma dz+wa re swA hA/ pad+ma 'dul zhes bya'o/ /tad+ya thA/</text></item>
<item><p>219a4</p><section>mdo sde</section><text>shu ra ra re be a lo kA+e/ ko sha gA re swA hA/ bye bar byed pa zhes bya'o/ /tad+ya thA/ tsa le bi ta thA/ A no na/ pradz+nyA kA re swA hA/ sbyor ba med pa zhes bya'o/ /tad+ya thA/ dzi dzi rA+e/ hA rA hA le/ le le pradz+nyA kA re swA hA/ 'gog pa med pa zhes bya'o/ /tad+ya thA/ badzre shrI ka re/</text></item>
<item><p>219a5</p><section>mdo sde</section><text>sa ra sa ra/ ad dz+nyA mA da nye/ na ri re kI na ri/ sang ngid nya kA re phu swA hA/ gzhan gyis mi tshugs pa zhes bya'o/ /tad+ya thA/ a pu rI bi ba re/ sa da re/ ma kha ka re swA hA/ bden pa la gnas pa zhes bya'o/ /tad+ya thA/ dz+yo ti dz+yo ti/ badzre a/ a k+Sha man tra be/ pra ga A</text></item>
<item><p>219a6</p><section>mdo sde</section><text>be/ badzri mA ba/ ka ka su re swA hA/ gzungs sngags kyi dbang phyug gi rgyal mo zhes bya ste/ gzungs sngags 'di ni/ pha rol gyi dmag tshogs zhi bar byed pa dang / dge ba'i tshogs yongs su rdzogs par byed pa'o/ /tad+ya thA/ di shA ka re/ s+tha kA rai/</text></item>
<item><p>219a7</p><section>mdo sde</section><text>in dra ba te/ ba prA tau sa prA u s+thA te swA hA/ gzungs sngags 'di ni mu ge med par byed pa dang / dbul ba med par byed pa'o/ /dam pa gang 'dod pa thams cad kyang thob par 'gyur te/ zhag nyi shu rtsa gcig gi bar du nyin lan bzhi mtshan lan bzhi ste/</text></item>
<item><p>219a8</p><section>mdo sde</section><text>dus brgyad du lan nyi shu rtsa re re bzlas brjod byas na gter ram/ yang nor gang sa'i 'og tu sbas pa bzhin thob par 'gyur ro/ /tad+ya thA/ oM he mo he dzam b+ha ya/ ma sha man tra kA/ da ma kA re la b+hA kA re/ bi kA re sa ngid nyA kA re/ da ka di a d+hA ka /</text></item>
<item><p>219b1</p><section>mdo sde</section><text>pra sha ma na phu a ka na pra ma ne phu swA hA/ nad thams cad zhi bar byed pa dang / bud med du skye ba las thar bar byed pa dang / bud med rnams kyi bud med kyi nad rab tu zhi bar byed pa ste/ brtul zhugs bya mi dgos</text></item>
<item><p>219b2</p><section>mdo sde</section><text>par/ ji ltar 'dod pa de bzhin du/ dus gsum du bzlas brjod bya'o/ /bud med gang la la mo mtshan gyi nad yod pa de la nyin ji bzhin du/ lan bdun bdun du bzlas brjod bya'o/ /tad+ya thA/ ka ka /ko sha phu</text></item>
<item><p>219b3</p><section>mdo sde</section><text>ma ma/ ra ra ra ra/ sta re phu/ sa ka re phu swA hA/ gzungs sngags 'di ni gnod pa byung ba dang / sdug bsngal thams cad med par byed par bshad de/ brtul zhugs bya mi dgos so/ /sangs rgyas bcom</text></item>
<item><p>219b4</p><section>mdo sde</section><text>ldan 'das gang dag gis gzungs sngags bshad pa de dag ni/ bcom ldan 'das shAkya thub pa byang chub sems dpa'i spyad pa spyod pa na/ grogs su 'gyur pa sha stag go/ /sangs rgyas de dag gi</text></item>
<item><p>219b5</p><section>mdo sde</section><text>mi mjed kyi 'jig rten gyi khams dang / bcom ldan 'das shAkya thub pa'i phyag mtshan li yul 'dir/ skye bo mang po la phan pa'i phyir/ bskal pa bzang po'i byang chub sems dpa'</text></item>
<item><p>219b6</p><section>mdo sde</section><text>rnams kyi/ skye ba blangs te/ sngar smos pa'i sangs rgyas bcom ldan 'das de dang de dag gis/ bcom ldan 'das shAkya thub pa'i li yul yun ring du gnas par</text></item>
<item><p>219b7</p><section>mdo sde</section><text>bya ba'i phyir/ gzungs sngags de dag dang / sangs rgyas kyi 'od zer de dag dang / sangs rgyas kyi mtshan de dag skyes su bskur te/ sangs rgyas kyi sras rnams kyis</text></item>
<item><p>219b8</p><section>mdo sde</section><text>zhus nas/ byang chub sems dpa' 'phags pa spyan ras gzigs dbang phyug gis sems can thams cad kyi don gyi phyir dang /</text></item>
<item><p>220a1</p><section>mdo sde</section><text>li yul yongs su bskyang ba dang / bstan pa yun ring du gnas par bya ba'i phyir/ sangs rgyas bcom ldan 'das rnams las skyes de dag blangs nas 'dir khyer te 'ongs so/ /sangs rgyas kyi zhing sna tshogs na gnas pa'i byang chub</text></item>
<item><p>220a2</p><section>mdo sde</section><text>sems dpa' mang po dag kyang sangs rgyas kyis lung bstan pa'i yul 'di ci nas 'jig par mi 'gyur ba dang / bstan pa yang yen ring du gnas par bya ba'i phyir/ 'dir lhags nas skye ba blangs so/ /gang gi tshe yul der gnod pa 'byung na de'i tshe</text></item>
<item><p>220a3</p><section>mdo sde</section><text>sangs rgyas kyi mtshan de dag dang / gzungs sngags de dag dang / 'od zer sngar bshad pa de dag bris te grong khyer gyi sgo rnams su gtsugs la/ dmag gi ru mtshon la yang bres te bzhag nas/ mi rnams kyang klog du bcug cing 'chang du bcug na</text></item>
<item><p>220a4</p><section>mdo sde</section><text>pha rol gyi dmag tshogs kyis 'jig pa dang / mu ges 'jigs pa dang / las 'byang bar bya ba dang / dge ba'i phyogs yongs su rdzogs par bya ba dang / sems can rnams kyis ji lta bur bsams pa bzhin du phan 'dogs par 'gyur ro/ /sems</text></item>
<item><p>220a5</p><section>mdo sde</section><text>can nad pa rnams la yang skyabs byed par 'gyur ro/ /gang la sdig pa'i las shin tu lci ba dag yod na yang / des zhag nyi shu rtsa gcig gi bar du sangs rgyas kyi mtshan dang / gzungs sngags dang / 'od zer rnams bzlas brjod bya zhing / phyogs bcu'i</text></item>
<item><p>220a6</p><section>mdo sde</section><text>sangs rgyas bcom ldan 'das rnams dran par bya'o/ /gang na sku gdung dang ldan pa'i mchod rten nam/ sangs rgyas kyi sku gzugs bzhugs pa de'i spyan sngar dus gsum du bzlas brjod byas na dge ba'i phyogs las gang 'dod pa de myur du yongs</text></item>
<item><p>220a7</p><section>mdo sde</section><text>su rdzogs par 'gyur te/ 'od zer de dag kyang de'i steng du gnas par 'gyur ro/ /pha rol gyi dmag tshogs 'ong na yang bzlas brjod bya'o/ /yang na zhag bdun gyi bar du bklag par bya'o/ /su yang rung ste/ gnod pa byung ba 'am/ nad pa 'am/</text></item>
<item><p>220a8</p><section>mdo sde</section><text>ji lta bur 'dod pa las bzlas brjod bya ba'am/ yang na bklag par bya'o/ /ci ste klog mi nus na de'i tshe skud pa la lan bdun bzlas brjod bya ste/ mdud pa byas nas btags na gnod pa thams cad las thar bar 'gyur ro/ /grong khyer gang gi</text></item>
<item><p>220b1</p><section>mdo sde</section><text>sgo dag du sangs rgyas kyi mtshan dang / gzungs sngags dang / 'od zer rnams bris te bzhag na grong khyer de gzhan gyi dmag tshogs kyis gzhom par mi nus so/ /rtag tu bzlas brjod byed pa la ni sha spang mi dgos so/ /dngos po gzhan</text></item>
<item><p>220b2</p><section>mdo sde</section><text>yang spang mi dgos so/ /de nas rigs kyi bu gang dag sangs rgyas kyi rjes su rab tu byung ba de dag shin tu 'dogs shing bag tsha bar gyur pa de dag la byang chub sems dpa' 'phags pa spyan ras dbang phyug gis 'di skad ces smras so/ /bu dag bag tsha</text></item>
<item><p>220b3</p><section>mdo sde</section><text>bar ma byed cig khyod kyi don gyi phyir dge 'dun gyi kun dga' ra ba mang po dang / chos kyi rgyal pos byas pa'i dri gtsang khang la sog pa sku gdung dang ldan pa'i mchod rten yul der 'byung bar 'gyur te/ ji srid du yul de na sangs rgyas bcom ldan 'das</text></item>
<item><p>220b4</p><section>mdo sde</section><text>kyi bstan pa gnas kyi bar tu yul de ma lus par gzhig nus pa'i rgyal po 'byung bar mi 'gyur ro/ /'di lta ste/ dngar ldan zhes bya ba yid du 'ongs ba dang / phag gis mtshon pa'i grong khyer dang / grong khyer rnying pa de dag gsum yang ji srid du sangs</text></item>
<item><p>220b5</p><section>mdo sde</section><text>rgyas kyi bstan pa gnas shing dge 'dun thams cad la mchod pa dang sangs rgyas kyi mchod rten ka pi la na yod kyi bar du de dag 'jig par mi 'gyur ro/ /de nas byang chub sems dpa' 'phags pa spyan ras dbang phyug gis rgyal ba'i sras thams cad la</text></item>
<item><p>220b6</p><section>mdo sde</section><text>bos te bsgo ba/ kye grogs po dag byang chub sems dpa' rnams dang / lha la sogs pa yul de yongs su skyong ba gang yin pa de dag gis chos dang mi ldan pa'i rgyal pos yul de gzhig pa na yal bar ma dor cig /la la zhig gis sangs</text></item>
<item><p>220b7</p><section>mdo sde</section><text>rgyas kyi bka' ma mnyan te 'jig pa'i tshe yul btang bar gyur na bla na med pa yang dag par rdzogs pa'i byang chub las bskal pa mang por bar chad du 'gyur ro/ /de nas gzungs sngags 'di bshad do/ /tad+ya thA/ kA le a kA le nish+k+ra me</text></item>
<item><p>220b8</p><section>mdo sde</section><text>b+ha pra be shA/ A kA li a nish+k+ra me a bra be shA/ pa re sa me pa ri sa mi ti/ sa sa se/ a sa sa se/ sa ku te ba ru re pa ru re/ a ga me a sa ma mo te/ sid d+hI sid d+hI ya/ na mo bai ro tsa nA ya swA hA/ pha Da De Ne sba te A sA te su man ne sa ru ste/</text></item>
<item><p>221a1</p><section>mdo sde</section><text>sid d+he sid d+ha ya swA hA/ de nas byang chub sems dpa' 'phags pa spyan ras gzigs dbang phyug gis li yul gyi rgyal por gyur pa la dris nas/ 'di ni khyed kyi skyes yin no/ /ji ltar khyod kyis byas pa dang / khyod kyis dkon mchog gsum</text></item>
<item><p>221a2</p><section>mdo sde</section><text>gyi phyir lus dang srog btang bar byas pa gang yin pa de ni sangs rgyas kyi sras rnams kyi las de lta bu yin te/ khyod kyis legs par byas pa yin no/ /gang gi tshe yul du dgra chen po'i 'jigs pa byung bar gyur na de'i tshe mdo sde 'di bklag par bya'o/ /mchod</text></item>
<item><p>221a3</p><section>mdo sde</section><text>par bya'o/ /'on te 'jigs pa thams cad zhi bar 'gyur te/ sa ha pa ti yang grogs byed par 'gyur ro/ /yul srung ba'i phyir mdo 'di cho ga bzhin du bris te rgyal po'i pho brang du bcang bar bya'o/ /rgyal po'i pho brang gi phyi rol dang / grong khyer gyi sgo rnams su yang</text></item>
<item><p>221a4</p><section>mdo sde</section><text>de bzhin du bris te bzhag par bya'o/ /lam po che dang / srang dang / bzhi mdo dang / sum mdo rnams dang / khyim bdag rnams kyi khyim du yang bzhag par bya'o/ /gang gi tshe mang du blags sam/ bslabs sam/ bcangs na de'i tshe yul der yams kyi nad dang / gnod pa</text></item>
<item><p>221a5</p><section>mdo sde</section><text>rnams las thar bar 'gyur ro/ /byang chub sems dpa' 'phags pa spyan ras gzigs dbang phyug gis de skad ces smras nas/ bar snang la gnas pa'i lha rnams kyis lha'i me tog gi char ni phab/ lha'i sil snyan rnams ni dkrol/ lha'i rnga bo che rnams ni</text></item>
<item><p>221a6</p><section>mdo sde</section><text>brdungs te/ byang chub sems dpa' dang / lha dang / klu'i rgyal po thams cad kyis tshig 'di skad ces brjod do/ /gang gi tshe yul der gzungs sngags de dag dang / 'od zer de dag dang / sangs rgyas kyi mtshan de dag 'ong bar gyur pa de'i tshe bdag cag kyang ji ltar sngon</text></item>
<item><p>221a7</p><section>mdo sde</section><text>bcom ldan 'das shAkya thub pa'i thad du 'ongs pa bzhin 'ong bar bya'o/ /rgyal po de la yang yul bsrung ba'i phyir bdag cag gis gzungs sngags sbyin par bya ste/ dam pa ci slong ba de bzhin du sbyin par bya'o/ /de nas byang chub sems dpa' zhig bud med</text></item>
<item><p>221a8</p><section>mdo sde</section><text>kyi gzugs kyis 'jig rten gyi khams rnam par snang mdzad kyi 'od zer gyis so sor brgyan pa zhes bya ba na 'dug pas de bzhin gshegs pa pad+ma'i 'dab ma dri ma med pa'i rgyu skar gyi rgyal po mngon par shes pa'i me tog kun tu rgyas pa'i mngon sum du smon</text></item>
<item><p>221b1</p><section>mdo sde</section><text>lam btab ste/ ci nas kyang bdag mi 'jed kyi 'jig rten gyis khams bcom ldan 'das shAkya thub pa'i sangs rgyas kyi zhing du mchis la/ der bcom ldan 'das de las dam pa'i chos pad+ma dkar po zhes bgyi ba'i chos kyi rnam grangs thos par gyur</text></item>
<item><p>221b2</p><section>mdo sde</section><text>cig /der bdag gis sems can thams cad la phan pa dang / bde ba dang / nad las thar bar bgyid par gyur cig /ces de skad du smon lam btab nas/ byang chub sems dpa' sangs rgyas kyi zhing de nas shi 'phos nas mi mjed kyi 'jig rten</text></item>
<item><p>221b3</p><section>mdo sde</section><text>gyi khams su rgyal po ma skyes dgra'i pho brang du btsun mo dam pa'i bu mor skyes te dri ma med pa'i 'od ces bya bar gyur to/ /de nas rgyal po ma skyes dgra'i bu mor gyur pa dri ma med pa'i 'od ces bya ba de nyid 'khor de'i nang na 'dus par gyur te</text></item>
<item><p>221b4</p><section>mdo sde</section><text>'dug pa des bcom ldan 'das la 'di skad ces gsol to/ /bcom ldan 'das yongs su mya ngan las 'das nas lo brgya lags pa na li yul yongs su bskyang ba'i slad du bdag gis kyang bkas gtad pa mnod par 'tshal lo/ /</text></item>
<item><p>221b5</p><section>mdo sde</section><text>sangs rgyas bcom ldan 'das kyis sngar gsungs pa'i 'od zer btang ba rnams sang gi tshe bdag gi steng du gnas par 'gyur ba na/ gzungs gang gis gzungs thams cad rtogs par 'gyur ba'i gzungs de yang bdag gis bud med</text></item>
<item><p>221b6</p><section>mdo sde</section><text>kyis thob par gyur cig /gang gi tshe li yul du 'jigs pa chen po byung bar gyur pa ni de'i tshe yul yongs su bsrung ba dang / bstan pa yang yun ring du gnas par bgyi ba'i slad du/ bdag la sangs rgyas</text></item>
<item><p>221b7</p><section>mdo sde</section><text>bcom ldan 'das rnams kyis dgongs par gyur cig /thabs kyang ston par gyur cig /lha rnams kyang dam pa stsol bar gyur cig /de bzhin du bdag der</text></item>
<item><p>221b8</p><section>mdo sde</section><text>mi'i bud med gzhan 'dra bar bud med de/ tha mal pa'i gzugs su snang bar gyur cig /sangs rgyas kyi 'od zer de dag gi steng du/ gnas pa yang thob par gyur cig /sems can</text></item>
<item><p>222a1</p><section>mdo sde</section><text>gnod pas nyen pa rnams dang / nad kyis thegs pa rnams dang / sdug bsngal bar gyur pa de dag sdug bsngal thams cad las thar bar bgyi ba'i slad du gzungs bsngag de dag kyang thob par gyur cig /gang gi</text></item>
<item><p>222a2</p><section>mdo sde</section><text>tshe rgyal po chen po de dag phan tshun 'thab pa dang / gang gi tshe gdong dmar gyi li yul gyi yul 'khor khyer ba na yang der bdag bu med kyi skye ba len par gyur cig /sangs rgyas bcom ldan 'das rnams kyis theg pa</text></item>
<item><p>222a3</p><section>mdo sde</section><text>chen po'i mdo sde dam pa'i chos pad ma dkar po gsungs pa gang lags pa de yang bdag 'dzin par gyur cig /mdo sde 'di las gzungs sngags 'byung ba rnams kyang rtogs par gyur cig /sems can 'dul ba'i slad du sgra thams cad la</text></item>
<item><p>222a4</p><section>mdo sde</section><text>rtogs pa'i ting nge 'dzin yang rtogs par gyur cig /dam pa'i chos pad ma dkar po'i chos kyi rnam grangs kyis sems can thams cad la phan 'dogs par gyur cig /le yul gyi bsrungs ma gang lags pa'i lha rnams la yang chos kyi sbyin pa dang /</text></item>
<item><p>222a5</p><section>mdo sde</section><text>mchod pa'i las bgyid par gyur cig /theg pa chen po'i mdo sde dam pa'i chos pad ma dkar po 'di dang / lha gang dag gis mdo sde 'di bsten cing mnos pa de dag kyang bdag gi dbang du gyur cig /de nas bsrungs ma rnam thos kyi bu dang / srin mo lam</text></item>
<item><p>222a6</p><section>mdo sde</section><text>dkon ti srin mo thams cad dang grogs mo dang bcas pa dang / 'phrog ma bu dang 'khor du bcas pa de dag gis bcom ldan 'das dang / lha mo dri ma med pa'i 'od kyi tshig thos nas/ stan las langs te thal mo sbyar nas 'di skad ces gsol to/ /gang gi tshe</text></item>
<item><p>222a7</p><section>mdo sde</section><text>lha mo 'di li yul du skye ba len par 'gyur ba de'i tshe bdag cag kyang grogs bgyid pa'i slad du bsrungs ma bgyid cing theg pa chen po'i mdo sde dam pa'i chos pad ma dkar po dang / li yul gyi yul 'khor sangs rgyas bcom ldan 'das kyis gtad</text></item>
<item><p>222a8</p><section>mdo sde</section><text>pa khyod kyis mnos so zhes dron par bgyi'o/ /de'i tshe lha'i rgyal po sum bcu rtsa gnyis kyis lha mo de'i dam bcas pa 'di thos nas 'di skad ces gsol to/ /gang gi tshe lha mo 'di li yul bsrung ba'i slad du skye ba len par 'gyur ba de'i tshe bdag cag</text></item>
<item><p>222b1</p><section>mdo sde</section><text>'khor dang bcas pas kyang yul bsrungs pa dang / bsams pa bzhin du 'byor bar bgyid pa'i slad du grogs bgyi'o/ /de'i tshe lha mo dri ma med pa'i 'od stan las langs te/ bla gos phrag pa gcig tu gzar nas pus mo g.yas pa'i lha ngas</text></item>
<item><p>222b2</p><section>mdo sde</section><text>la gtsugs te/ thal mo sbyar nas bcom ldan 'das la dam pa gsol zhing / bcom ldan 'das kyi spyan sngar smon lam btab pa/ bcom ldan 'das bdag sems can thams cad la bu gcig pa bzhin du sems par gyur cig /brtson</text></item>
<item><p>222b3</p><section>mdo sde</section><text>'grus gang ci rtsom pa de thams cad grub par gyur cig /lus brtan pa dang / sems brtan pa dang / sems can gyi don bgyid pa dang / bsams pa yongs su rdzogs par bgyid pa dang / yul gyi slad du sems mngon par brtson par gyur cig /</text></item>
<item><p>222b4</p><section>mdo sde</section><text>dam pa'i chos pad ma dkar po'i mdo sdes sems can rnams la phan 'dogs pa dang / ting nge 'dzin yang thob par gyur cig ces smras so/ /lha mos bcom ldan 'das kyi spyan sngar de skad ces smras pa de'i tshe bcom ldan 'das dang / lha mo dri ma med pa'i</text></item>
<item><p>222b5</p><section>mdo sde</section><text>'od kyi steng du lha'i me tog gi char bab bo/ /de'i tshe lha mo dri med 'od/ /byang chub sems dpa'i gnas mdzes pa/ /li yul du ni skyes shig ces/ /rgyal ba'i spyan sngar smon lam btab/ /skyob pa shAkya seng ge yi/ /bstan pa ji srid gnas</text></item>
<item><p>222b6</p><section>mdo sde</section><text>pa'i bar/ /de srid bar du bdag kyang der/ /rtag tu skye ba 'dzin gyur cig /rgyal ba'i spyan sngar gang gi tshe/ /lha mos smon lam btab pa na/ /sangs rgyas zhing zhugs rgyal rnams kyis/ /de tshe legs zhes bya ba byin/ /lha mo yul gyi</text></item>
<item><p>222b7</p><section>mdo sde</section><text>bsrungs ma la/ /rgyal ba rnams kyis legs byin pa/ /rnam thos bu dang gnod sbyin dbang / /kun tu rgyal gyis de bzhin thos/ /de tshe rnam thos bu la sogs/ /lha rnams gang dag der 'dus pas/ /bcom ldan 'das la tshig gis gsol/ /</text></item>
<item><p>222b8</p><section>mdo sde</section><text>li yul yongs su bsrung ba'i phyir/ /lha rab dam pa mthun gyur pa/ /bdag cag gis ni yul yang bzung / /gang tshe gser gyi rigs dag dang / /skar rdo'i yul ni mdzes gyur pa/ /li ni dbang bar gyur pa na/ /gser gyi dpya ni 'jal bar 'gyur/ /</text></item>
<item><p>223a1</p><section>mdo sde</section><text>de tshe lha mos gsol pa ni/ /skar rdo dang ni gser gyi rigs/ /lha rnams kyis ni bsrung ba'i phyir/ /rgyal ba skyes mchog bstsol bar mdzod/ /sa 'dir sngon gyi tshe rabs su/ /gang tshe bdag ni dge snyen ma/ /mdo ni du shar gyur</text></item>
<item><p>223a2</p><section>mdo sde</section><text>pa na/ /yul 'di gnyis ni bdag gi lags/ /de yi 'khor du rgyal byung ba/ /u rgyan bdag po dbang phyug po/ /rgyal po bstan las langs nas kyang / /pus mo gnyis ni sa la btsug /bcom ldan 'das la gsol ba ni/ /gang gi tshe</text></item>
<item><p>223a3</p><section>mdo sde</section><text>na li yul zhes/ /bya ba de ni 'byung 'gyur zhing / /yongs su rgyas shing skye bo gang / /de tshe skar rdo'i yul dag tu/ /stobs chen rgyal por bdag gyur nas/ /der ni li yi bdag po dang / /rtag tu gnyen ni bgyid pa dang / /bdag gi yul de srung</text></item>
<item><p>223a4</p><section>mdo sde</section><text>ba'i phyir/ /bdag nyid kyang ni dbul bar bgyi/ /de'i tshe ni dri med 'od/ /lha mos smon lam 'di skad btab/ /gang tshe yul gyi dang po 'dir/ /gsum pa mang po 'ong ba dang / /gang tshe yul 'dir rgya dang ni/ /'a zha dang ni sum pa rnams/ /</text></item>
<item><p>223a5</p><section>mdo sde</section><text>'phags skyes po yi dmag bzhin du/ /yul der 'ong bar gyur pa na/ /de tshe yul 'dir skye bo'i phyir/ /bdag gis skye ba blang bar bgyi/ /bdag gis skye ba der blangs pas/ /sum pa la sogs ldog gyur cig /li yul na ni gnas rnams</text></item>
<item><p>223a6</p><section>mdo sde</section><text>kyis/ /sngon ni gang du las bgyis pa/ /der ni bdag kyang dga' bzhin du/ /bdag gis su ni las rnams bgyis/ /der ni sngon gyi rgyal po gang / /blon po khyim bdag yul mi dang / /bdag la sdug par gyur pa dang / /de dag dang ni bral bar</text></item>
<item><p>223a7</p><section>mdo sde</section><text>'gyur/ /de tshe bdag ni gcig pu sdug /mi gtsang ting 'dzin thob gyur nas/ /der ni skyo bar gyur pa na/ /sngon gyi smon lam dran gyur cig /de tshe de'i 'khor du ni/ /ka spa ra yi bdag po rgyal/ /des ni lha mo dri med 'od/ /smras pa thos par</text></item>
<item><p>223a8</p><section>mdo sde</section><text>gyur nas kyang / /rgyal po stan las langs nas ni/ /'di skad kyi ni tshig kyang smras/ /bdag ni tshe rabs snga mar ni/ /mi zad las byas gang yin pas/ /shAkya rnams ni brlag pa'i phyir/ /bdag ni rgyal po 'phags skyes dang / /mdzes</text></item>
<item><p>223b1</p><section>mdo sde</section><text>pa'i yul du lhan gcig dong / /las 'di rnam smin mi zad pa/ /tshe 'di la ni mi myong bar/ /bdag ni 'di skad smon lam 'debs/ /gang gi tshe na sum pa dang / 'a zha dag der dong ba dang / bdag gis sngon shAkya'i yul du 'phags skyes po'i g.yul</text></item>
<item><p>223b2</p><section>mdo sde</section><text>ngor las byas pa gang yin pa de/ gang gi tshe lha mo 'di skyo ba chen por gyur pa ni/ de'i tshe bdag 'di'i phar gyur la/ bdag gi phyir 'di skyo bar gyur cing dang por gzungs thob par bzhin du/ des bdag kyang sdug bsngal thams cad las</text></item>
<item><p>223b3</p><section>mdo sde</section><text>grol bar gyur cig ces byas so/ /rgyal po de'i btsun mo dam pa 'khor de nyid kyi nang na 'dug pa des smon lam btab pa de'i tshe bdag kyang lha mo dri ma med pa'i 'od kyi mar gyur la bdag gis 'phags skyes po'i dmag slar log la</text></item>
<item><p>223b4</p><section>mdo sde</section><text>sdig pa'i las chen po 'di lta bu byas te ci bya zhes gyod btab pa'i dge ba'i sems bskyed pa gang yin pa des na li yul der bdag 'chi ba'i dus la ma bab kyi bar du/ bdag gis li yul de nyid du mi rtag pa nyid mthong nas/ gang gi tshe yul der</text></item>
<item><p>223b5</p><section>mdo sde</section><text>'a zha dang sum pa 'ong ba de'i tshe bdag 'chi ba'i dus byas nas 'jig rten gyi khams bde ba can du skye bar gyur cig ces byas so/ /lha mo dri ma med pa'i 'od de'i ming po rgyal po ma skyes dgra'i bu gang yin pa de yang shin tu nga rgyal che zhing rgyags pas</text></item>
<item><p>223b6</p><section>mdo sde</section><text>g.yul 'gyed pa lta ba'i phyir shAkya'i g.yul der rgyal po 'phags skyes po'i dmag gi zla la 'ongs nas/ des kyang g.yul der mi bsad pa la sogs pa'i sdig byas te/ gang gi tshe der sems can mang po shi ba mthong ba de'i tshe/ des sangs rgyas mthong nas</text></item>
<item><p>223b7</p><section>mdo sde</section><text>'gyod pa chen po dang skyo bar gyur cing / de'i tshe des lha mo dri ma med pa'i 'od la smras pa/ nga ni khyod kyi ming po shin tu sdug pa yin pas ngas dmag de'i nang du sdig pa'i las byas pa khyod kyis thos nas rjes su yid rangs par gyur te/ khyod kyi yid kyis</text></item>
<item><p>223b8</p><section>mdo sde</section><text>mi dge ba thob par gyur pa gang yin pa'i las kyi rnam par smin pa des na khyod kyi yul du sum pa'i dmag 'ong bar gyur te/ de'i tshe 'ang da ltar ji lta ba bzhin du der nga khyod kyi sdug pa'i ming por gyur la/ khyod kyis gcig pu lung med par mi</text></item>
<item><p>224a1</p><section>mdo sde</section><text>gtsang ba'i ting nge 'dzin thob par 'gyur ba dang / khyod kyis thog ma kho nar gzungs thob par gyur pa bzhin du/ de'i tshe nga yang khyod kyi mthus sems can dmyal ba dang / dud 'gro'i sdug bsngal rnams las thar bar gyur nas</text></item>
<item><p>224a2</p><section>mdo sde</section><text>gnod sbyin gyi dbang po rnam thos kyi bu'i g.yog byed pa'i gnod sbyin A dzu la zhes bya bar gyur la des rtag tu khyod bsrung zhing ngas rnam thos kyi bu la sogs pa de dag dang / gnod sbyin gzhan de dag dang / lha'i pho brang sum bcu rtsa gnyis dag</text></item>
<item><p>224a3</p><section>mdo sde</section><text>tu lha'i rgyal po de dag la dran par bskul te/ gang gi tshe khyod la dgongs pa de'i tshe 'ongs nas ci 'dod pa sgrub par gyur cig ces smras so/ /der lha mo de nyid kyi bu mo tha chungs rgyal po ma skyes dgra'i bu mor gyur pa des smon lam btab pa/</text></item>
<item><p>224a4</p><section>mdo sde</section><text>bdag gi ming po 'phags skyes po'i dmag gi zla la sdig pa'i las byas pa bdag gis thos nas dga' bar gyur pa'i las des na der yang khyod kyi bu mor gyur la gang gi tshe las de'i rnam par smin pas bdag mya ngan gyis 'chi ba'i dus byed par 'gyur ba</text></item>
<item><p>224a5</p><section>mdo sde</section><text>de'i tshe khyod de lta bur skyo bar gyur pas na/ bdag gis dge ba'i bshes gnyen rnyed nas chos gang gis 'bras bu dang po thob ste/ sdug bsngal mthar byed par 'gyur ba de lta bu'i chos thos nas de'i tshe sngon dang phyi ma'i las rnams dran par gyur</text></item>
<item><p>224a6</p><section>mdo sde</section><text>cig ces byas so/ /der lha mo de'i ming po tha chungs su gyur cing / dge snyen ma hu sha zhes bya bar gyur pa phyin cad de'i ming por gyur pa de'i sngon gyi las kyi sems can rnams skrag par byed pa des sring mo bcom ldan 'das kyi spyan sngar</text></item>
<item><p>224a7</p><section>mdo sde</section><text>smon lam 'debs pa yang mthong la/ bcom ldan 'das kyi spyan sngar smon lam btab nas li yul gyi yul 'khor yongs su bskyangs ba'i phyir mnos pa yang mthong ngo / /de nas lha mo dri ma med pa'i 'od kyi ming po tha chungs rgyal po</text></item>
<item><p>224a8</p><section>mdo sde</section><text>ma skyes dgra'i bus bcom ldan 'das ga na ba de logs su thal mo sbyar ba btud nas 'di skad ces gsol to/ /sngon bdag gis sangs rgyas bcom ldan 'das mang po la bsnyen bkur byas te/ dus thams cad du skyes par</text></item>
<item><p>224b1</p><section>mdo sde</section><text>gyur nas rgyal srid kyi bgyi ba mang po yang bgyis so/ /bdag gi sring mo 'di yang bud med kyi gzugs kyis byang chub sems dpa'i spyad pa spyod pa lags te/ 'dis li yul yongs su bskyang ba'i slad du sug par blangs pa de</text></item>
<item><p>224b2</p><section>mdo sde</section><text>ni las chen po mchis kyi 'tshal ba lags te/ bud med kyi bsam pa ni sangs rgyas bcom ldan 'das nyid kyis mkhyen par bas so/ /bcom ldan 'das ci nas kyang bdag gi steng du 'od zer btang ba de lta bur bdag la byin</text></item>
<item><p>224b3</p><section>mdo sde</section><text>gyis brlab par gsol/ ci nas kyang yul bsrung ba'i slad du grogs bgyid par 'gyur ba dang / bdag gi rigs kyis yun ring por li yul du yul 'dzin par 'gyur ba de lta bu'i gzungs kyang bstsal bar gsol/ skye ba blangs te</text></item>
<item><p>224b4</p><section>mdo sde</section><text>'bras bu thob nas gum pa'i 'og tu yang lha rnams kyi nang du skye bar gyur cig /gang gi tshe li yul du sum pa 'am/ gdong dmar rnams 'ong bar/ 'gyur ba de'i tshe bdag skar rdo'i yul gyi rgyal por gyur te/ lha mo dri ma med pa'i 'od de'i ming por gyur/</text></item>
<item><p>224b5</p><section>mdo sde</section><text>li yul dar bar bgyi ba'i slad du bdag de'i grogs bgyid par gyur cig ces byas so/ /gang gi tshe gzhon nu des de skad ces gsol nas/ smon lam yang btab de'i tshe bcom ldan 'das bdud las rnam par rgyal ba zhes bya ba'i ting nge 'dzin la snyoms</text></item>
<item><p>224b6</p><section>mdo sde</section><text>par zhugs so/ /lha rnams kyis kyang lha'i me tog gi char phab ste/ lha'i sil snyan rnams dkrol lo/ /bcom ldan 'das ting nge 'dzin de las bzhengs nas bka' stsal pa/ ngas thog ma sems bskyed pa nas byang chub kyi snying po la 'dug gi bar du</text></item>
<item><p>224b7</p><section>mdo sde</section><text>bsod nams dge ba'i rtsa ba bsags pa de dag dang / de bzhin gshegs pa mang po gzhan dag ji lta ba bzhin du sangs rgyas kyi phrin las mang po mdzad mdzad pa'i bsod nams kyi phung po chen po de dag dang / cho 'phrul de dag ngas gcig tu bsdus te</text></item>
<item><p>224b8</p><section>mdo sde</section><text>brtul bas ma 'ongs pa'i dus su lha mo dri ma med pa'i 'od 'dis yongs su bskyang ba'i phyir lag tu blangs pa'i li yul gyi yul 'khor rab tu gnas par bya'o/ /de nas bcom ldan 'das bya rgod kyi phung po'i ri las mi snang bar gyur te/ phyogs gang du li yul</text></item>
<item><p>225a1</p><section>mdo sde</section><text>dang / thub pa'i drang srong chen po'i gnas go ma sa la gan d+ha'i mchod rten 'byung bar 'gyur ba'i phyogs der bzhugs so/ /bcom ldan 'das der bzhugs bzhin du dpal thams cad kyis brgyan pa zhes bya ba'i ting nge 'dzin</text></item>
<item><p>225a2</p><section>mdo sde</section><text>la snyoms par zhugs nas/ ye shes sgron ma zhes bya ba'i 'od zer btang ngo / /bya rgod kyi phung po'i ri la gnas pa'i 'khor de dag thams cad kyis kyang gnas gcig na 'khod bzhin du bcom ldan 'das gang du li yul 'byung bar 'gyur ba'i</text></item>
<item><p>225a3</p><section>mdo sde</section><text>phyogs de na skyil mo dkrungs bcas te bzhugs par mthong ngo / /thub pa'i drang srong chen po'i gnas ri glang ru zhes bya ba de la gnas pa'i byang chub sems dpa' sngon bcom ldan 'das shAkya thub pa byang chub sems dpa'i spyad pa spyod pa na grogs su gyur</text></item>
<item><p>225a4</p><section>mdo sde</section><text>pa gang yin pa de dag gis kyang 'od zer de dag btang ste/ bcom ldan 'das nyid ni gang du go ma sa la gan d+ha'i mchod rten gyi chos kyi 'khor lo 'byung bar 'gyur ba de'i bar snang la bzhugs so/ /byang chub sems dpa' rnams ni gang dang gang dag tu dge 'dun gyi</text></item>
<item><p>225a5</p><section>mdo sde</section><text>kun dga' ra ba dang / dgon pa'i gnas dang / dri gtsang khang dang / mchod rten chen po rnams 'byung bar 'gyur ba'i chu'i nang gi pad ma'i steng dang de dag la 'khod do/ /de nas der sangs rgyas bcom ldan 'das kyis gzungs sngags gang gis sangs rgyas bcom ldan</text></item>
<item><p>225a6</p><section>mdo sde</section><text>'das rnams kyi chos thams cad thugs su chud par 'gyur ba'i gzungs sngags kyi spyi bo zhes bya ba 'di bshad do/ /tad+ya thA/ ba ba ra/ pra t+ya ba ba ra/ pradz+nyA ba ba ra/ bud d+ha ba ba ra/ sad d+harma ba ba ra/ shu rA ba ba ra/ sarba d+harma skan d+ha ba ba ra/ badzra pA Ni ba ba ra</text></item>
<item><p>225a7</p><section>mdo sde</section><text>taSh+Tha ta ba ba ra swA hA/ gang gi tshe sangs rgyas bcom ldan 'das kyis gzungs sngags 'di bshad pa'i tshe bya rgod kyi phung po'i ri la gnas pa'i 'khor thams cad kyis thos so/ /ri glang ru'i zom na bcom ldan 'das byang chub sems dpa' thams cad kyis</text></item>
<item><p>225a8</p><section>mdo sde</section><text>tshogs dang / thabs gcig tu bzhugs pa yang mthong ngo / /de nas bcom ldan 'das kyis lha mo dri ma med pa'i 'od dang / gzhon nu rdo rje sde la bka' stsal pa/ khyod kyis gzungs sngags 'dis nga'i las gyis la li yul gyi yul 'khor khyod</text></item>
<item><p>225b1</p><section>mdo sde</section><text>la gtad pas/ yongs su bsrung bar gyis shig /de'i tshe lha mo dri ma med pa'i 'od dang / byang chub sems dpa' rdo rje sdes 'di skad ces gsol to/ /bcom ldan 'das li yul gtad pa 'di bdag cag gis nod par 'tshal lo// //dri ma med pa'i</text></item>
<item><p>225b2</p><section>mdo sde</section><text>'od kyis zhus pa/ bam po gnyis pa/ de'i tshe bcom ldan 'das kyis dri ma med pa'i 'od dang / gzhon nu rdo rje sde'i don gyi phyir gzungs sngags gzhin bshad pa/ tad+ya thA/ nirdzi te/ brdzi te brdzi te/ b+ha Thi te d+harma skan d+ha a bar</text></item>
<item><p>225b3</p><section>mdo sde</section><text>in dra brdzi te swA hA/ de'i tshe sangs rgyas bcom ldan 'das rin chen snying po la sogs pa gang dag la lha mo dri ma med pa'i 'od kyi sngon sangs rgyas nyid du thog ma sems bskyed pa de dag kyang der gshegs so/ /gzhon nu rdo rje sdes kyang yon</text></item>
<item><p>225b4</p><section>mdo sde</section><text>phul lo/ /sangs rgyas bcom ldan 'das de bzhin gshegs pa kun tu gzigs pa de las sngon sangs rgyas nyid du lung bstan pa thob po/ /dri ma med pa'i 'od kyis sangs rgyas kyi zhing 'od kyi rgyal po zhes bya ba der byang chub thob par 'gyur te/</text></item>
<item><p>225b5</p><section>mdo sde</section><text>de bzhin gshegs pa zla ba'i rgyal mtshan shin tu 'phags pa'i 'od zer gyi 'od kyi rgyal po zhes bya bar 'gyur ro/ /gnas pa zhes bya ba'i bskal pa la 'jig rten gyi khams bud med du grags pa zhes bya ba/ de bzhin gshegs pa</text></item>
<item><p>225b6</p><section>mdo sde</section><text>chos kyi sgra sgrogs phyag na rin chen mdzod bsnams zhes bya bar 'gyur ro/ /gang gi tshe lha mo de la de ltar sangs rgyas bcom ldan 'das kyis lung bstan pa de'i phyir sangs rgyas bcom ldan 'das kyis 'od zer btang ste/ gang</text></item>
<item><p>225b7</p><section>mdo sde</section><text>gi tshe lha mo dri ma med pa'i 'od kyis lung bstan pa de thob pa de'i tshe der byang chub sems dpa' sems kyi tshig ces bya bar gyur te/ de phyin cad sangs rgyas kyi zhing thams cad na gnas pa'i sangs rgyas bcom ldan 'das rnams kyis</text></item>
<item><p>225b8</p><section>mdo sde</section><text>kyang lung bstan to/ /bskal pa bzang po'i byang chub sems dpa' rnams kyis kyang byang chub gang la khyod gnas pa de ni shin du dkon pa yin no zhes smras so/ /sangs rgyas bcom ldan 'das gang dag sngon sangs rgyas bcom ldan 'das</text></item>
<item><p>226a1</p><section>mdo sde</section><text>shAkya thub pa'i thad du 'od zer gtong ba'i sangs rgyas bcom ldan 'das de dag gis kyang gsung gcig tu 'thun par gzungs sngags bshad pa/ tad+ya thA/ tA thA tA/ lo kA gra ta thA ga ta/ ka ba pa bi/ ka ra dzi b+hu ta</text></item>
<item><p>226a2</p><section>mdo sde</section><text>ko Ti bi bi dra dra kha sha ra/ sas sas sas sas b+ha d+ha pra b+ha/ ba pa da ka ra na sa/ ba ra na ba ba ba ba/ a sa tsa ru na na/ tsa pa ba ra Nan/ ka ka ko Ta rA dzA na bya ka ra Na sa b+ha dra ka ra Na swA hA/ gzungs sngags 'di ni lung ston pa zhes bya ste/ gzungs</text></item>
<item><p>226a3</p><section>mdo sde</section><text>sngags 'dis sangs rgyas bcom ldan 'das rnams kyis byang chub sems dpa' rnams bla na med pa yang dag par rdzogs pa'i byang chub tu lung ston par mdzad de/ mtshan lan gsum nyin lan gsum du bzlas brjod byas na phyir mi ldog</text></item>
<item><p>226a4</p><section>mdo sde</section><text>par 'gyur te/ sangs rgyas kyi byang chub tu lung bstan pa yang thob par 'gyur ro/ /gang gi tshe lha mo dri ma med pa'i 'od kyis sangs rgyas nyid du lung bstan pa thob pa/ de'i tshe des bzod pa chen po thob par gyur te/ de'i tshe des smon lam btab pa/</text></item>
<item><p>226a5</p><section>mdo sde</section><text>ji srid du li yul du 'jigs pa chen po 'byung bar 'gyur ba de srid du bdag bud med kyi gzugs su snang bar gyur te/ smon lam btab pa des na de'i tshe bdag skar rdo'i rgyal po'i bu mor skye ba len par gyur cig ces byas so/ /de bzhin gshegs pa zla ba'i</text></item>
<item><p>226a6</p><section>mdo sde</section><text>rgyal mtshan shin tu 'phags pa'i 'od zer gyi 'od kyi rgyal po la phyag 'tshal lo/ /de bzhin gshegs pa chos kyi sgra sgrogs phyag na rin chen mdzod bsnams la phyag 'tshal lo/ /zhes sangs rgyas kyi mtshan 'di gnyis su brjod pa ni bud med du skye ba</text></item>
<item><p>226a7</p><section>mdo sde</section><text>las thar bar 'gyur te/ 'jig rten gyi khams der skye bar 'gyur ro/ /tshe dang ldan pa'i dam pa ji lta bu 'dod pa de bzhin du 'grub par 'gyur ro/ /sems can dmyal bar skye ba'i las rnams kyang bshags par 'gyur ro/ /bla na med pa yang dag</text></item>
<item><p>226a8</p><section>mdo sde</section><text>par rdzogs pa'i byang chub las kyang phyir mi ldog par 'gyur ro/ /s+yA the dan da da da da/ pradz+nyA ke sa/ pradz+nyA ke re/ pa ra pradz+nyA pra ta ha ta swA hA/ gzungs sngags 'di ni byang chub kyi yan lag gi me tog ces bya ste/ chos ji lta bu 'dod pa de lta bu 'thob</text></item>
<item><p>226b1</p><section>mdo sde</section><text>par 'gyur ro/ /bdud kyi rigs kyi lha rnams kyis kyang sangs rgyas su bsgrub pa la bar chad byed mi nus shing glags rnyed par mi 'gyur ro/ /dran pa dang yang ldan par 'gyur ro/ /sems kyang phyin ci log tu mi 'gyur ro/ /gang gi tshe</text></item>
<item><p>226b2</p><section>mdo sde</section><text>sangs rgyas bcom ldan 'das kyis gzungs sngags 'di bshad pa de'i tshe lha mo dri ma med pa'i 'od kyis smon lam btab pa/ bdag gis der skye ba blangs te skar rdo'i rgyal po'i bu mor gyur nas gser gyi yul gang du bdag gi pha ma gum pa'i</text></item>
<item><p>226b3</p><section>mdo sde</section><text>sdug bsngal gyis bdag skyo bar gyur pa der bdag 'gro bar gyur cig ces byas so/ /de'i tshe 'khor de'i nang na rgyal po ma skyes dgra'i grong khyer skyong ba'i rigs kyi bu gzhan zhig 'dug pa des 'di skad ces smras so/ /bdag khyed kyi khyim thab tu</text></item>
<item><p>226b4</p><section>mdo sde</section><text>gyur la bdag gi khyim na khyod bud med kyi lus kyis las de dag byed cing bdag gis kyang der bar chad byed par mi 'gyur ba dang / khyod kyi yul gyi phyir dang / sangs rgyas nyid bsgrub pa'i bar gyi las ci byed pa de dag thams cad bdag gi khyim du</text></item>
<item><p>226b5</p><section>mdo sde</section><text>byed cing dka' ba'i las de dag thams cad dran par gyur cig ces byas so/ /de na grong khyer skyong ba de'i bur gyur pa zhig yod pa des smras pa/ gang gi tshe sngon khyod dge bsnyen ma hu sha zhes bya bar gyur pa de'i tshe bdag khyod kyi bur gyur cig ces</text></item>
<item><p>226b6</p><section>mdo sde</section><text>bdag gis smon lam btab nas/ de phyin cad tshe rabs thams cad du khyod ni bdag gi mar gyur la/ bdag ni khyod kyi bur gyur to/ /gang gi tshe khyod gser gyi yul du smon lam chen po'i dbang gis las byed par 'gyur ba dang / gang gi tshe</text></item>
<item><p>226b7</p><section>mdo sde</section><text>yul der gnod pa chen po byung ba de'i tshe yang ci nas kyang bdag der sems can thams cad gnod pa las thar bar bya ba'i phyir grogs su 'gyur ba dang / yul de na rgyal po med par yang bdag gis chos bzhin du skyong ba dang / bdag gzhan</text></item>
<item><p>226b8</p><section>mdo sde</section><text>gyis bkol bar mi 'gyur ba dang / sangs rgyas nyid du gyur gyi bar du bdag khyod kyi bur 'gyur zhing khyod kyang bdag gis mar gyur cig ces byas so/ /de'i tshe 'khor de'i nang na lha mo dri ma med pa'i 'od de'i phyi bzhin du 'brang ba'i rigs dang</text></item>
<item><p>227a1</p><section>mdo sde</section><text>ldan pa'i bud med cig 'dug pa nga rgyal gyis shin du khengs shing rgyags la/ 'dod chags kyi sems dang shin du ldan pa des smon lam btab pa/ bdag kyang khyod kyi bu mor gyur te/ gzhon nu'i tshe bdag gis skyes bu</text></item>
<item><p>227a2</p><section>mdo sde</section><text>mang po dag dang 'dod pa'i 'dod chags kyi phyir bgad pa dang rtses pa gang yin pa'i bdag gi las de dag thams cad byang bar gyur cig ces byas so/ /'khor de'i nang na skyes pa gzhan zhig sangs rgyas bcom ldan 'das kyi spyan sngar</text></item>
<item><p>227a3</p><section>mdo sde</section><text>'dug pa des rigs dang ldan pa'i bud med de la smras pa/ gang khyod kyis de'i phyir gsang ba'i don gyi dam bcas pa de ni ngas mi gtang zhes byas nas/ de'i tshe mi des smon lam btab pa/ gang gi tshe ma 'ongs pa na rigs dang ldan pa'i bud med 'di</text></item>
<item><p>227a4</p><section>mdo sde</section><text>lha mo dri ma med pa'i 'od dang lhan cig tu li yul na gnas shing las chen po byed par 'gyur ba de'i tshe bdag gis las 'di gshegs te 'khor ba nas 'byung ba 'thob par gyur cig ces byas so/ /de'i tshe lha mo dri ma med pa'i ming po byang chub sems</text></item>
<item><p>227a5</p><section>mdo sde</section><text>dpa' rdo rje sdes bcom ldan 'das kyi spyan sngar pus mo'i lha nga sa la btsugs te/ thal mo sbyar nas 'di skad ces gsol to/ /btsun pa bcom ldan 'das bdag gser gyi rigs su chos dang ldan pa'i rgyal por gyur te/ yul rtas par bgyi ba'i</text></item>
<item><p>227a6</p><section>mdo sde</section><text>slad du lha mo dri ma med pa'i 'od kyi grogs su gyur la/ li yul gyi yul 'khor rtas par bgyi ba'i slad du gser gyi yul gang du dge bsnyen ma hu sha zhes bya ba gnas par gyur pa der nor sa'i 'og tu bzhag pa dang / mi shi ba rnams kyi dur khrod na</text></item>
<item><p>227a7</p><section>mdo sde</section><text>yod pa gang yin pa dang / dge bsnyen ma hu sha'i nor du gyur pa gang yin pa de dag thams cad bdag gis btsal te/ gser la sogs pa nor mang po rnams stsal bar bgyi'o/ /lha mo dri ma med pa'i 'od 'di yang sangs rgyas bcom ldan 'das kyi spyan sngar li yul gyi slad du</text></item>
<item><p>227a8</p><section>mdo sde</section><text>nor rnams 'bul bar bgyid do/ /gang gi tshe yul der gnod pa 'byung ba de'i tshe yang lha 'am/ klu 'am/ gnod sbyin nam/ 'byung po gang su dag nor de la bgegs byed par mi 'gyur ro/ /yul de'i bsrungs mar gyur pa gang yin pa de dag thams cad kyang ci nas nor de rnyed par</text></item>
<item><p>227b1</p><section>mdo sde</section><text>'gyur bar rang nyid grogs byed par 'gyur ro/ /sngon gyi gser gyi ri gang du dge bsnyen ma hu sha byung bar gyur pa der bud med gzhan zhig byung ste/ des sbyin pa mang po byin la tshul khrims ni des ma bsrungs te/ des 'di skad du bdag gis sbyin pa dag byin pa'i</text></item>
<item><p>227b2</p><section>mdo sde</section><text>bsod nams bsags pa gang yin pa des bdag gser gyi rigs kyi rgyal po'i btsun mo dam par gyur la/ ci nas kyang li yul de rtas par bya ba'i phyir nor sbyin pa byed pa de lta bur bdag grogs su gyur cig ces byas so/ /de'i tshe lha mo dri ma med pa'i 'od kyi ming po</text></item>
<item><p>227b3</p><section>mdo sde</section><text>gzhon nu rdo rje sdes 'di skad ces gsol to/ /gang gi dmag gi dpung chen po de dag phan tshun 'gyed par 'gyur ba de'i tshe bdag skar rdo'i rgyal por gyur nas/ gang gi tshe gdong dmar dag dmag 'dren pa de'i tshe/ bdag gi gser gyi rigs kyi rgyal po las nor blangs te/ li yul</text></item>
<item><p>227b4</p><section>mdo sde</section><text>rtas par bgyi ba'i slad du chos bzhin du stsol bar gyur cig ces byas so/ /de'i tshe na rigs dang ldan pa'i bud med gzhan zhig lha mo de'i grogs mor gyur pa sa dang po thob pa gang yin pa de'i 'khor der 'dus par gyur te 'dug pa des smon lam btab pa/ bdag li yul</text></item>
<item><p>227b5</p><section>mdo sde</section><text>du tshe rabs bdun gyi bar du rgyal po'i btsun mo dam par gyur cig gang gi tshe dmag gi dbang chen po gang yin pa de dag li yul du g.yul 'gyed pa'i dus la bab pa de'i tshe ni bdag rgya yul du skye ba len par gyur cig /gang gi tshe gzhon nu rdo rje sde 'di li'i rgyal</text></item>
<item><p>227b6</p><section>mdo sde</section><text>por gyur pa de'i tshe ni bdag de'i btsun mo dam par gyur nas/ bdag cag gnyis kas li yul slar rtas par bgyi ba dang / dge 'dun gyi kun dga' ra ba rnams dang / dgon pa'i gnas rnams dang / mchod rten chen po dang / dri gtsang khang dang /</text></item>
<item><p>227b7</p><section>mdo sde</section><text>gdong dmar rnams kyis bsregs pa gang yin pa de dag kyang bdag cag gnyis kyis slar gser du bgyid par gyur cig ces byas so/ /gang gi tshe de dag gis 'khor gyi nang du smon lam btab pa de'i tshe bcom ldan 'das rdo rje rgyal mtshan zhes</text></item>
<item><p>227b8</p><section>mdo sde</section><text>bya ba'i ting nge 'dzin la snyoms par zhugs so/ /rgyal po chen po rnam thos sras kyi bu dang / gnod sbyin kun du rgyal dang / klu'i rgyal po ma dros pa dang / lha'i bu blo gros rab tu brtan pa dang /</text></item>
<item><p>228a1</p><section>mdo sde</section><text>lha mo 'phrog ma bu dang bcas pa dang / lha mo dri ma med pa'i 'od rnams kyang de'i tshe sangs rgyas yid la byed pa zhes bya ba'i ting nge 'dzin la snyoms par zhugs so/ /de nas ting nge 'dzin las langs te/ bcom ldan 'das kyi spyan sngar pus</text></item>
<item><p>228a2</p><section>mdo sde</section><text>mo'i lha nga sa la btsug nas 'di skad ces gsol to/ /bcom ldan 'das bdag cag gis ma 'ongs pa'i dus su li yul de bsrungs ba'i slad du mnod par 'tshal te/ ji ltar bcom ldan 'das kyis bka' stsal pa de bzhin du sug las thams cad</text></item>
<item><p>228a3</p><section>mdo sde</section><text>'tshal lo/ /de nas 'khor der 'dus pa gang yin pa'i lha dang / klu dang gnod sbyin dang / dri za dang / lha ma yin dang nam mkha' lding dang / mi'am ci dang / lto 'phye chen po dang / mi dang mi ma yin pa de dag thams cad kyis bcom ldan</text></item>
<item><p>228a4</p><section>mdo sde</section><text>'das kyi steng gi nam mkha' la me tog gi char phab nas rol mo'i sgra rnam pa sna tshogs ji lta bus sangs rgyas bcom ldan 'das la mchod par 'os pa rnams kyang bsgrags so/ /de'i tshe 'khor de'i nang na rnam thos kyi bu dang / kun tu rgyal la sogs</text></item>
<item><p>228a5</p><section>mdo sde</section><text>pa gang dag gi lag tu yul de bsrungs ba'i phyir gtad pa de dag la 'di skad ces bka' stsal to/ /yul srung ba'i phyir khyed kyi lag tu yang dang yang du gtad do/ /gang gi tshe gdong dmar dag gis yul bzung ste/ dge 'dun gyi kun dga'</text></item>
<item><p>228a6</p><section>mdo sde</section><text>ra ba dang / dri gtsang khang dang / mchod rten chen po rnams 'jig par byed cing sreg par byed de/ de dag gis ci nas kyang nga'i bstan pa gzhig par bya ba'i phyir smon lam log par btab pas ring po mi thogs par der dmag sde gnyis po</text></item>
<item><p>228a7</p><section>mdo sde</section><text>de dag phan tshun 'gyed par 'gyur ba de'i tshe lha mo dri ma med pa'i 'od kyi ming po gzhon nu rdo rje sde nyid gser gyi rigs kyi yul der song nas/ gser gyi rigs kyi rgyal po la 'di skad ces smras te/ dri ma med pa'i 'od kyis zhus pa'i mdo bcom ldan</text></item>
<item><p>228a8</p><section>mdo sde</section><text>'das shAkya thub pas bka' stsal pa yod de/ li yul nas 'ongs pa 'di ni sangs rgyas bcom ldan 'das dang lha rnams kyis gsungs pa yin te/ sangs rgyas bcom ldan 'das rnams dang / lha rnams kyis bka' ni gcog du rung ba ma yin</text></item>
<item><p>228b1</p><section>mdo sde</section><text>no/ /gdong dmar gyis li yul gyi yul 'khor khyer ba'i dus ni dbab pa ste rgya ni gser gyi rigs kyi yul du 'ong bar 'dod do/ /gang gi tshe phan tshun g.yul 'gyed par byed par de ni 'jig pa chen po yin te/ gang gi tshe gdong dmar rnams</text></item>
<item><p>228b2</p><section>mdo sde</section><text>skrag par gyur pa de'i tshe gser gyi rigs kyi yul du 'gro bar chas so/ /de la bcom ldan 'das kyis bstan pa ni 'di yin te/ gang gi tshe gser gyi rigs kyi yul gdong dmar mi gtong la/ rgyang la gnod pa byed du mi 'ong ba de'i tshe</text></item>
<item><p>228b3</p><section>mdo sde</section><text>gser gyi rigs kyi yul du mdo 'di phrin yig du khyer la/ gser gyi rigs rgyal po la 'di skad du 'di ni sangs rgyas bcom ldan 'das dang / lha rnams kyis bka' stsal pa yin te/ lha dang mi rnams kyis 'gal bar byar mi rung ba yin</text></item>
<item><p>228b4</p><section>mdo sde</section><text>gyis/ bdag gis li yul gyi blud sbyin pa dang skor rdo'i don gyis phyir nga la nor mang po byin cig ces smras la/ gang gi tshe nor thob par gyur pa de'i tshe thog mar li yul du nor rdzongs la gdong dmar la bskur cig li yul</text></item>
<item><p>228b5</p><section>mdo sde</section><text>pa rnams la yang der sbyin par bya ste/ gang gi tshe li yul du skyes bskur ba na/ der thog mar skar rdor yang bskur bar bya nas/ mi'i yul chos bzhin du bya'o/ /de'i tshe 'di skad du nga ni gdong dmar rnams kyi bran mi byed de/ ngas</text></item>
<item><p>228b6</p><section>mdo sde</section><text>li yul gzung gis nga la nor byin cig dang / de dag gis dmag gi dpung chen po yang der 'ong bar mi nus so zhes smros shig /gang gi tshe de'i dmag li yul du 'ong na der ma 'ong shig dang yul de ci ri ba'i rin ngas sbyin no/ /ci ste</text></item>
<item><p>228b7</p><section>mdo sde</section><text>yul blu ba'i phyir/ phrin yig 'di bzhin du byed par 'gyur na bdag cag gis li yul thams cad bsdus te 'dum par bya'o zhes byas na rdzi bar mi nus te 'di la the tsom mi bya'o/ /gang gi tshe sangs rgyas bcom ldan 'das kyis</text></item>
<item><p>228b8</p><section>mdo sde</section><text>lha mo dri ma med pa'i 'od dang / byang chub sems dpa' rdo rje sde la de skad ces bstan nas/ sangs rgyas bcom ldan 'das rnams 'od zer rnams gtong zhing byang chub sems dpa' rnams gtong ba gang yin pa de dag dang /</text></item>
<item><p>229a1</p><section>mdo sde</section><text>lha la sogs pa 'khor der 'dus pa gang yin pa de dag gis 'di skad ces gsungs so/ /bdag cag gis kyang lha mo dri ma med pa'i 'od de la gang gi tshe yul der gnod pa byung bar 'gyur ba de'i tshe dran par 'gyur ba'i gzungs</text></item>
<item><p>229a2</p><section>mdo sde</section><text>sngags dang / gzungs sngags gang yid la byas na gzungs sngags chen po gzhan rnams rtogs par 'gyur ba de sbyin par bya'o/ /'on kyang sangs rgyas yid la byed pa zhes bya ba'i ting nge 'dzin thob par gyur te/ de la gnas pa'i sangs</text></item>
<item><p>229a3</p><section>mdo sde</section><text>rgyas kyi zhing thams cad na sangs rgyas bcom ldan 'das rnams bzhugs pa rnams mthong zhing de dag gis chos bshad pa yang thos par 'gyur la lha rnams kyang dam pa sbyin par 'gyur ro/ /de nas sangs rgyas bcom ldan 'das sngon 'od zer gtong ba gang</text></item>
<item><p>229a4</p><section>mdo sde</section><text>yin pa de dag thams cad kyis lha mo dri ma med pa'i 'od la legs so zhes bya ba byin te 'di skad ces gsungs so/ /khyod kyis yongs su bskyed pa'i phyir/ /li yul gnon pa gang yin pa/ /rgyal mchog gis ni bka' stsal bzhin/ /</text></item>
<item><p>229a5</p><section>mdo sde</section><text>shes rab chen pos de bzhin byos/ /sa steng gzhan gyis mi tshugs pas/ /gsang sngags kyang ni sbyin par bya/ /gang gi tshe na li yul der/ /gnod 'byung dus la bab pa na/ /de tshe nged kyis dgongs par bya/ /de 'dra'i shes rab dag</text></item>
<item><p>229a6</p><section>mdo sde</section><text>kyang sbyin/ /de tshe tshangs pa la sogs lha/ /sa stengs dbang phyug sum bcu gnyis/ /mgrin gcig mthun par smras pa ni/ /klu rnams dang ni gnod sbyin dang / /de bzhin 'byung po lha ma yin/ /mi ma yin dang mi rnams kyis/ /'tshe</text></item>
<item><p>229a7</p><section>mdo sde</section><text>bar mi 'gyur gang yin pa'i/ /gzungs sngags nged kyis sbyin par bya/ /tad+ya thA/ in dra dad ta tri shu la/ ha sha sarba pA sha b+han d+ha ne ni tsin da ne/ dra dra dra dra dza dza dza dza bud tI ra/ ni tsin na de/ tA la hi li/ a shwa s+thA ne/ na ni ne ni/</text></item>
<item><p>229a8</p><section>mdo sde</section><text>pu pu pu pu/ in dra yu gi na/ bi sha bi sha bi sha bi sha swA hA/ 'di ni rta gnas zhes bya ba'i gzungs sngags yin te/ gzungs sngags 'dis ni rangs byed kyis srin po rnams thub la/ srid sgrub kyis kyang sgra mi snyan pa rnams thub par gyur to/ /</text></item>
<item><p>229b1</p><section>mdo sde</section><text>de nas tshangs pa la sogs pa lha rnams dang / 'khor de dag thams cad kyis 'di skad ces smras so/ /rigs sngags 'di rgyal mtshan gyi rtse mo la btags sam/ rta'i mgo la btags sam/ rang gi mgul du btags kyang rung ste/ gang dang gang</text></item>
<item><p>229b2</p><section>mdo sde</section><text>du g.yul 'gyed du 'gro ba de gzhan gyis mi thub par 'gyur zhing thams cad du rgyal bar 'gyur te/ lha la bya ba bzhin du gtsang mas bcang bar bya'o/ /li yul gyi bdag po rgyal po des kyang ras la 'dus pa chen po'i ri mo bris te/ rgyal po'i pho brang</text></item>
<item><p>229b3</p><section>mdo sde</section><text>gtsang mar byas te/ thams cad du gdugs dang rgyal mtshan dang ba dan gyis brgyan nas bdug pa sna tshogs kyi snod kyis bdugs te/ me tog sna tshogs bkram zhing me tog 'phreng ba sna tshogs kyis mdzes par byas la/ der g.yog gi bya ba byed</text></item>
<item><p>229b4</p><section>mdo sde</section><text>pa gang yin pa de dag gis kyang ji ltar rgyal po btsun mo'i 'khor dang bcas pa rnams spangs pa bzhin du spang bar bya zhing gtsang mas gos dang / zas dang skom gtsang mar byas te/ 'dus pa chen po'i ri mo'i gzugs rgyal po'i gdan la bzhugs</text></item>
<item><p>229b5</p><section>mdo sde</section><text>nas de'i mdun du sa gzhi skyong nul gyis legs par byug pa la dkyil 'khor bya'o/ /bdag nyid kyang khrus legs par byas shing gos gtsang ma gos la/ g.yog de rnams kyang de bzhin du byed du bzhug go/ /gang gi tshe sa gzhi dag par</text></item>
<item><p>229b6</p><section>mdo sde</section><text>byed pa de'i tshe/ thog mar ba'i rnam lngas rgyal po'i pho brang thams cad chag chag gdab po/ /yang na spos thams cad kyi chus gdab bo/ /de nas dkyil 'khor khru bcu drug pa gru bzhi lham par byas la/ der kha zas ro sum brgya pa dang / 'bru</text></item>
<item><p>229b7</p><section>mdo sde</section><text>mar dri zhim pos bsgos pa'i mar me sum brgya drug bcu dang / gdugs stong nyis brgya sum bcu dang / ba dan stong nyis brgya sum bcu dang / bum pa sum bcu rtsa gnyis dang / bum pa chen po bzhi dang / rnga bo che bzhi bzhag par bya'o/ /</text></item>
<item><p>229b8</p><section>mdo sde</section><text>gzungs sngags 'di yang dkyil 'khor de'i dbus su gzhag par bya'o/ /sil snyan mang po dkrol zhing rol mo'i sgra mang po yang bsgrags par bya'o/ /de nas sgrubs pa pos tshangs pa la sogs pa lnga rnams la bstod pa gdon cing gzungs</text></item>
<item><p>230a1</p><section>mdo sde</section><text>sngags 'di yang bzlas brjod bya ste/ sgrub pa po ngas sgrub pa'i zla gang lha thams cad kyi bstod pa sna tshogs shes pa gzhag par bya'o/ /las 'di zhag bdun gyi bar du byas nas mjug rtul te zhag bdun pa'i nyin par khrus bya'o/</text></item>
<item><p>230a2</p><section>mdo sde</section><text>las 'di ni ji ltar sngar smos pa de bzhin du tshes lnga la bya'o/ /sgrub pa po nyid kyang dkyil 'khor gyi cung du 'dug par bya'o/ /me'i thab khung ni gnyis te/ gcig ni sgrub pa po'i phyir bya'o/ /gcig ni sgrub pa'i zla'i phyir byas la/ der</text></item>
<item><p>230a3</p><section>mdo sde</section><text>las kyis sbyin bsreg lan brgya rtsa brgyad bya'o/ /rta gnas kyi gzungs sngags kyang lan brgya rtsa brgyad bzlas brjod bya'o/ /rtswa dur ba'i sbyin sreg kyang lan brgya rtsa brgyad bya'o/ /gur gum gyi chus dkyil 'khor gser gyi kha dog bzhin du</text></item>
<item><p>230a4</p><section>mdo sde</section><text>gyur gyi bar du chag chag mang du gdab par bya'o/ /sbyin bsreg gi mar gyi dri zhim pos bsgos pas sbyin bsreg bya'o/ /dkyil 'khor brkyang nub gyis mdzes par byugs la/ gang gi tshe bzlas brjod rtsom pa na rnga bo che rdung zhing rol mo'i</text></item>
<item><p>230a5</p><section>mdo sde</section><text>sgra rnams bsgrags te/ dkon mchog gsum la mchod pa byas la thog ma tshes lnga'i nyi ma nub ka'i dus skabs su las 'di brtsam zhing gsang sngags bzlas brjod bya'o/ /yang na tshes drug gam bdun la brtsam par bya'o/ /nang par</text></item>
<item><p>230a6</p><section>mdo sde</section><text>gyi dus skabs su thog mar me lha spyan drangs la/ ji ltar sngar bstan pa bzhin du rtswa dur ba'i sbyin sreg bya'o/ /ro'i kha zas de dag kyang phyir phyung la gsar pa gzhan gzhag par bya ste/ zhag gsum 'am/ zhag bdun gyi bar du sbyin bsreg</text></item>
<item><p>230a7</p><section>mdo sde</section><text>zin pa'i rjes la ro'i kha zas de gsar pa rnams gzhag par bya'o/ /dkyil 'khor de'i dbus su sangs rgyas kyi sku gzugs dang / dam pa'i chos dang / sku gdung yang gzhag par bya'o/ /dkyil 'khor der gdugs bcu dang / rgyal</text></item>
<item><p>230a8</p><section>mdo sde</section><text>mtshan bcu dang / ba dan bcu dang / rnga bo che bcu dang / dri bu bcu dang / me tog gi phreng ba sum brgya drug bcu dang / mar me sum brgya drug bcu rnams gzhag par bya'o/ /las de ltar byas pa'i rjes la dkyil 'khor de nyid du tshes</text></item>
<item><p>230b1</p><section>mdo sde</section><text>brgyad la brtsams te/ tshes bcwo lnga'i bar du 'phags pa spyan ras gzigs dbang phyug gi cho ga rgyas par brtsam zhing bzlas brjod bya'o/ /gang gi tshe rta gnas kyi gzungs sngags kyi las de dag gis las chen po rtsom 'am/</text></item>
<item><p>230b2</p><section>mdo sde</section><text>yang na g.yul chen po'i nang du 'gro bar 'dod dam/ yang na rgyal po chen po'i dbang phyug gi bdag po thob par 'dod na rta gnas kyi gzungs sngags 'di ji ltar 'di las cho ga rgyas pa sngar smos pa de bzhin du bzlas brjod byas nas/</text></item>
<item><p>230b3</p><section>mdo sde</section><text>de'i tshe la rnams dam pa dang / dbang bskur ba sbyin par byed do/ /gang gi tshe 'phags pa spyan ras gzigs dbang phyug gi cho ga rgyas pas bzlas brjod bya bar rtsom pa na dkyil 'khor de nyid du snga ma'i lugs bzhin du byas na/ de'i tshe sangs rgyas</text></item>
<item><p>230b4</p><section>mdo sde</section><text>bcom ldan 'das sngon 'od zer gtong zhing gzungs sngags bskur ba gang yin pa de dag gi thugs las skyes pas sku byang chub sems dpa' 'phags pa spyan ras dbang phyug dang / lha mang po dang thabs gcig tu der gshegs nas</text></item>
<item><p>230b5</p><section>mdo sde</section><text>dam pa yang stsol bar mdzad de las 'di ni ji ltar 'dod pa de bzhin du 'grub pa yin no/ /gzungs sngags 'di'i las 'di dag cho ga rgyas pa 'di'i las rnams ni gang gi tshe las chen po rtsom 'am/ yang na dgra mthong nas g.yul du 'gro</text></item>
<item><p>230b6</p><section>mdo sde</section><text>ba de'i tshe bzlas brjod byas te/ ya lad la bzlas brjod byas na bdag nyid bsrung bar 'gyur ro/ /dgra sta la bzlas brjod byas sam/ gzhu la bzlas brjod byas sam/ mda' la bzlas brjod byas te/ dkyil 'khor</text></item>
<item><p>230b7</p><section>mdo sde</section><text>der gur kum la lan brgya rtsa brgyad bzlas brjod byas nas dmag mi thams cad dang / rta thams cad kyi dpral bar theg le byas la grong khyer gyi sgo rnams sam/ rgyal po'i pho brang ngam/ rgyal po'i khab kyi sgo rnams su gur kum des bskus</text></item>
<item><p>230b8</p><section>mdo sde</section><text>na thams cad du rgyal bar 'gyur te/ 'jig pa thams cad las yongs su thar bar 'gyur ro/ /de nas yang lha rnams kyis gzungs sngags gzhan byin te/ na mo brah+ma ma ne/ na ma sarba de ba nAn/ tad+ya thA/ brah+ma ma na/ in dri de ba nAn pra ti</text></item>
<item><p>231a1</p><section>mdo sde</section><text>shwA te a shwas+tha ne ba ra in+d+re sa ta ba pha sma ba ha re/ A ma b+ha kra pa ga ga kri shI lang ka ra sarba de ba grA bA swA hA/ 'di ni tshor ba'i gzungs sngags yin te/ ji ltar 'dod pa bzhin du dkyil 'khor der bzlas brjod bya'o/ /</text></item>
<item><p>231a2</p><section>mdo sde</section><text>gur kum la lan bdun bzlas brjod byas na rta gnas kyi gzungs sngags kyi skabs su sngar bshad pa'i las de dag thams cad kyang byed par 'gyur te/ lan bdun bzlas brjod byed pa'i mchod pa'i cho ga ni sngar bshad pa yin no/ /gang gi tshe</text></item>
<item><p>231a3</p><section>mdo sde</section><text>dmag gi nang du 'gro ba na de'i tshe gsang sngags 'di dang / rta gnas kyi gsang sngags lan bdun bdun bzlas brjod byas na sngar bshad pa'i 'od zer dang / gzungs sngags rnams dang bcas par dmag dpon gyi rgyal mtshan gyi</text></item>
<item><p>231a4</p><section>mdo sde</section><text>rtse mo la gdags shing lus la bcang bar bya'o/ /gang gi tshe rta gnas kyi rig sngags kyi bzlas brjod rtsom pa de'i tshe/ zhag bdun gyi bar du lha'i gnas su 'gro ba bzhin du gtsang sbra byas te/ spong ba rnams 'di</text></item>
<item><p>231a5</p><section>mdo sde</section><text>ltar bya'o/ /tshes bcu gsum la rtsom na ni kun spang bar bya'o/ /tshes bcu bzhi la brtsom na ni sha bza' bar mi bya'o/ /tshes lnga la rtsom na ni 'bras chan 'o ma dang sbyar ba 'am/ 'bras kyi 'o thug gam/ 'bras chan dang</text></item>
<item><p>231a6</p><section>mdo sde</section><text>mar bza' bar bya ste/ chu btung bar mi bya'o/ /de nas yang sangs rgyas bcom ldan 'das kyis gzungs sngags 'di byin no/ /na ma shrI su bar+Nod ta ma pra ba b+ha sa s+ya/ ta thA ga ta s+ya/ tad+ya thA/ bud ba d+harme/ a sang ga pra ti ba se bod+hi bod+hi/</text></item>
<item><p>231a7</p><section>mdo sde</section><text>dra be shrI sa re sa re/ bi sarbe du kha shrI lang ka ra sarba dur pra b+ha se ba ra khri ti Sh+Thiti swA hA/ gzungs sngags 'di gang du rta gnas kyi rig sngags bzlas brjod byed pa der brjod par bya ste/ dngos grub gang 'dod pa dang / las gzhan gang byed</text></item>
<item><p>231a8</p><section>mdo sde</section><text>kyang rung / yang na gter 'dod na yang gzungs sngags 'di lan sum bcu rtsa gsum bzlas brjod bya'o/ /de nas 'jig rten skyong ba bzhi la sogs rgyal chen bzhi'i rigs kyi lha thams cad kyis thal mo sbyar te 'di skad ces gsol to/ /</text></item>
<item><p>231b1</p><section>mdo sde</section><text>gnod sbyin nam/ 'byung po ji snyed mchis pa de dag bzlog pa'i slad du bdag cag gis gzungs sngags 'di bshad par 'tshal te/ 'byung po dang / rims dang nad thams cad zhi bar bgyid pa dang / gzhan yang skyes pa 'am/ byis</text></item>
<item><p>231b2</p><section>mdo sde</section><text>pa rnams kyi nad gang ci yang rung ba dag la lan gsum bsrung bar bgyi'o/ /yang na mdud pa gsum bgyis te btags na 'byung bas btang ba'i nad rnams zhi bar 'gyur ro/ /gang gi bu btsas nas mi 'tsho ba des ni bdag nyid kyis bsgrub par</text></item>
<item><p>231b3</p><section>mdo sde</section><text>bya ste/ bu rnams kyang bsrung bar bya'o/ /de nas rgyal po chen po bzhis bcom ldan 'das la 'di skad ces gsol to/ /bcom ldan 'das kyis kyang grub pa stsal bar gsol/ /de'i tshe sangs rgyas bcom ldan 'das rdo rje rgyal mtshan</text></item>
<item><p>231b4</p><section>mdo sde</section><text>gyis/ gzungs sngags 'di gsungs so/ /tad+ya thA/ bad ku dri ba dza la phu swA hA/ gzungs sngags 'di bcom ldan 'das shAkya thub pa dang / rdo rje rgyal mtshan gyis rgyal chen bzhi'i ris kyi lha rnams dang / byang chub sems dpa' spyan ras</text></item>
<item><p>231b5</p><section>mdo sde</section><text>gzigs dbang phyug 'grub par bya ba'i phyir gsungs te/ gang gi sna nas khrag 'byung ba dang / gang gi lus la rma byung ba dang / yang na gzhi gzhan las gyur te/ bud med rnams kyi lus las khrag 'dzag cing 'byung ba la skud pa dmar po la sngags la</text></item>
<item><p>231b6</p><section>mdo sde</section><text>spyi bor gdags par byas te/ rma la ni byug par yang bya'o/ /ji ste rims sam/ 'byung pos btang ba'i nad dam/ skrangs par gyur na de la skud pa la sngags nas mdud pa bcu byas te mgul du gdags so/ /gang la 'khru ba 'am/ mkhris</text></item>
<item><p>231b7</p><section>mdo sde</section><text>pa las gyur pa'i 'khru ba yod pa de la ni skud pa ser po la mdud pa bcu byas te rked pa la gdags so/ /de'i tshe byang chub sems dpa' spyan ras gzigs dbang phyug gis gzungs sngags 'di bshad do/ /na mo rad na tra yA ya/ na mo Ar+ya ba lo ki te shwa rA</text></item>
<item><p>231b8</p><section>mdo sde</section><text>ya bod+hi sa twA ya ma hA sa twA ya/ tad+ya thA/ sa re sa re bi sa re bi sa re bi sha na sha ni ye swA hA/ 'byung pos btang ba'i nad thams cad dang rims nad thams cad rab tu zhi bar byed pa ste/ gang gi tshe nad pa shi la thug par gyur te/ mdangs phrogs srog</text></item>
<item><p>232a1</p><section>mdo sde</section><text>gi phyed 'phrogs pa de la gzungs sngags 'di brjod par bya'o/ /tad+ya thA bo d+ha bo d+ha Ar+ya ba lo ki de shwa ra rash+mi pra b+ha se b+hu ta dzam b+he/ phu phu phu phu/ ka ru le phu swA hA/ gzungs sngags 'di rims thams cad dang / 'byung po'i</text></item>
<item><p>232a2</p><section>mdo sde</section><text>gdon thams cad zhi bar bya ba la lan gsum brjod la skud pa la mdud pa gsum bor te bdags so/ /bzlas brjod ni zin zos pa'i 'og du bya'o/ /gzungs 'di ni sangs rgyas thams cad dang spyan ras gzigs dbang phyug gis gsungs so/ /</text></item>
<item><p>232a3</p><section>mdo sde</section><text>na mo a sti ka ra dza ka ri bud d+ha s+ya/ ta thA ga ta s+ya/ tad+ya thA ang ga re mang ga re phu ba tsa ga re/ phu badzra phu bud d+ha rA dze phu h+ya re te phu dri pa re phu swA hA/ dug gi gsang sngags yin te/ gang gis dug mthungs sam/ phol mig byung ngam/</text></item>
<item><p>232a4</p><section>mdo sde</section><text>rma red pa la kha zas sam/ yang na chu 'am/ sman nam/ sa la lan bdun bzlas brjod byas na thams cad zhi bar 'gyur ro/ /de'i tshe rgyal chen bzhi'i ris kyi lha rnams kyis gzungs sngags bshad de/ sngar gang gi yon</text></item>
<item><p>232a5</p><section>mdo sde</section><text>tan gsungs pa de dag gi mtshan mas bshad pa'i gzungs sngags bdag cag gis stsal bar bgyi'o/ /tad+ya thA sha na ta mu khi bi mu khi bi ma le bi mu khe Da D+ha kha mu la swA hA/ gzungs sngags 'di ni 'byung po'i rims thams cad dang /</text></item>
<item><p>232a6</p><section>mdo sde</section><text>nad bzhi'i rims rnams dang / nad 'go ba zhi bar bgyid pa ste/ gzungs sngags 'di ni 'byung po rnams kyis 'gal bar bgyir mi rung ba lags so/ /gang gi tshe rta gnas kyi rig sngags bzlas brjod bgyid pa na thog mar gsang sngags</text></item>
<item><p>232a7</p><section>mdo sde</section><text>'di dag gis skud pa gdags par bgyi'o/ /dkyil 'khor gyi nang du mchi ba'i tshe yang der mtshams 'dzin pa 'di dag bzhags par bgyi ste/ gzungs sngags re re yang lan gsum gsum brjod la mdud pa gsum bor te/ sangs</text></item>
<item><p>232a8</p><section>mdo sde</section><text>rgyas kyi spyan sngar bdug pa thams cad kyis bdug par bya'o/ /dkyil 'khor gyi mdun der byang chub sems dpa' spyan ras gzigs dbang phyug gi ri mo'i gzugs bris pa bzhag la du ru ka 'am/ a ga ru nag po'i bdug pa bsreg</text></item>
<item><p>232b1</p><section>mdo sde</section><text>par bgyi'o/ /lha rnams la ni sra rtsa po ga dang / gu gum gyi bdug pa bsreg par bya ste/ de'i tshe 'di skad smon lam gdab par bgyi'o/ /ji ltar bdag sangs rgyas bcom ldan 'das rnams kyi yul gyi yul 'khor bsrung ba'i phyir las</text></item>
<item><p>232b2</p><section>mdo sde</section><text>su bka' stsal pa dang / ji ltar lha rnams kyis bdag gi grogs su bgyi'o zhes dam bcas pa dang / sangs rgyas rnams kyis bka' stsal pa dang / lha rnams kyis dam bcas pa bzhin du bdag gi las 'di de bzhin du des grub cing mthar phyin par</text></item>
<item><p>232b3</p><section>mdo sde</section><text>gyur cig ces bgyi'o/ /de'i tshe sangs rgyas bcom ldan 'das thams cad dang / byang chub sems dpa' lag na rdo rjes de bzhin gshegs pa rnams kyi mtshan 'di dag bshad do/ /de bzhin gshegs pa gser mchog la phyag 'tshal lo/ /de bzhin</text></item>
<item><p>232b4</p><section>mdo sde</section><text>gshegs pa kun tu gzigs pa la phyags 'tshal lo/ /de bzhin gshegs pa dri ma med par snang ba la phyag 'tshal lo/ /de bzhin gshegs pa dgongs pa thams cad yongs su rdzogs pa la phyag 'tshal lo/ /de bzhin gshegs pa rab tu</text></item>
<item><p>232b5</p><section>mdo sde</section><text>'jigs shing bag tsha ba dang bral ba drang srong chen por grags pa la phyag 'tshal lo/ /tad+ya thA/ ka ra ba ra i ri ba ra/ sa su ra ma ma ra ba ba ra/ bud d+ha a d+hiSh+thiti/ d+harma a d+hiSh+thi te sang ga a d+hiSh+thi ti brah+ma a d+hiSh+thi ti/ sha kra a d+hiSh+thi ti/</text></item>
<item><p>232b6</p><section>mdo sde</section><text>badzra pA Ni gu h+ya ga a d+ha bid t+yA d+hiSh+thi te/ sarba de pa a d+hiSh+thi te swA hA/ gzungs sngags 'di ni lag na rdo rje'i gsang ba'i ye shes chen po'i mdo las gsungs te/ nad thams cad dang / 'jigs pa thams cad rab tu zhi bar byed pa yin no/ /</text></item>
<item><p>232b7</p><section>mdo sde</section><text>de bzhin gshegs pa gnod pa thams cad gcod pa la phyag 'tshal lo/ /de bzhin gshegs pa shAkya thub pa la phyag 'tshal lo/ /tad+ya thA badzra ka ra da ra ma ra sa ra ba ta r+ya a Tha Tha bi bi su kha ka rA swA hA/ gzungs sngags 'di ni dbang</text></item>
<item><p>232b8</p><section>mdo sde</section><text>bskur ba'i phyir sangs rgyas bcom ldan 'das kyis gsungaso/ /s+ya' the nga na de ba tsa ra pa da mA ra maN Ta la sad ma se de ba nA nA/ bud d+ha de ba nA nA pur N+yA ka ra/ sarba paR+Sha kar+ya pradz+nyA nA nA a ha ra mi ka ra sid d+ha na swA hA/ dbang bskur ba'i phyir 'khor</text></item>
<item><p>233a1</p><section>mdo sde</section><text>thams cad kyis smras so/ /tad+ya thA chad ca ra ca ra tsa ra/ ka ra hu ru ra/ k+Sha ho ra ra/ da da da da ka rak+Sha swA hA/ ji ltar bdud kyi dpung gis sangs rgyas bcom ldan 'das rdo rje'i gdan las bskyod ma nus pa de bzhin du gsang sngags 'dis</text></item>
<item><p>233a2</p><section>mdo sde</section><text>gzhon nu rdo rje sde nyid kyis dam bcas pa las sus kyang bskyod pa 'am/ bzlog par mi nus so/ /de nas 'khor de'i nang ni dmod pas phog pa'i lha mo dang bud med 'khod pa gang yin pa de dag thams cad kyis lha mo dri ma med pa'i 'od la 'di skad</text></item>
<item><p>233a3</p><section>mdo sde</section><text>ces smras so/ /khyod kyis bud med du skye ba las thar bar 'gyur ba'i gzungs sngags bcom ldan 'das las mnos la bdag cag la byin cig dang / bdag cag gis khyod las gzungs stags bzungs bar bya'o/ /de nas de'i tshe lha mo dri</text></item>
<item><p>233a4</p><section>mdo sde</section><text>ma med pa'i 'od kyis/ sangs rgyas bcom ldan 'das la gzungs sngags gsol nas byin no/ /tad+ya thA/ dza lo ka man ta pa/ sarba b+hu ya sra ka ra swA hA/ gzungs sngags 'di ci su brjod pa ni bud med du skye ba las thar bar 'gyur ro/ /</text></item>
<item><p>233a5</p><section>mdo sde</section><text>tad+ya thA/ sarba b+hu d+ha nAn/ sarba de ga ma ra/ gan pa sha ra ra swA hA/ sangs rgyas thams cad dang / lha thams cad kyis gzungs sngags 'di bshad de/ 'dis ni bar chad byed par mi nus so/ /de'i tshe lha mo dri ma med pa'i 'od kyis sangs rgyas bcom</text></item>
<item><p>233a6</p><section>mdo sde</section><text>ldan 'das rnams dang / lha rnams la 'di skad ces gsol to/ /gzungs sngags gang gis shes rab 'thob par 'gyur ba dang / gang gis sangs rgyas bcom ldan 'das rnams kyis bka' stsal pa/ de bzhin du sug las de dag bgyid nus</text></item>
<item><p>233a7</p><section>mdo sde</section><text>par 'gyur ba dang / bdag cag la bar chad bgyid mi nus pa dang / bdag gi bar chad bgyid bar smon lam 'debs pa de dag gis kyang bdag la gtse bar mi nus pa dang / bdag gis rims gyis sangs rgyas kyi phrin las bgyid par 'gyur ba dang / sems</text></item>
<item><p>233a8</p><section>mdo sde</section><text>can thams cad kyi chos dang ldan pa'i bsam pa yongs su rdzogs par bgyid par 'gyur ba'i gzungs sngags de bdag la stsal du gsol/ de'i tshe sangs rgyas bcom ldan 'das rnams dang / lha rnams kyis 'di skad ces gsungaso/ /sus kyang</text></item>
<item><p>233b1</p><section>mdo sde</section><text>sems 'khrug par byed mi nus par nged kyis grogs bya'i/ /de bzhin gshegs pa chos mngon pa'i dbang phyug la phyag 'tshal lo/ /sangs rgyas la phyag 'tshal lo/ /chos la phyag 'tshal lo/ /dge 'dun la phyag 'tshal lo/ /</text></item>
<item><p>233b2</p><section>mdo sde</section><text>de bzhin gshegs pa shAkya thub pa la phyag 'tshal lo/ /tad+ya thA/ a b+hi Sha kya bid da b+hi a ra bir+ya ja ba ra/ ku ma sa sarba a bi prA ya da swA hA/ gzungs sngags 'di sangs rgyas thams cad kyis dri ma med pa'i 'od kyi phyir gsungaso/ /</text></item>
<item><p>233b3</p><section>mdo sde</section><text>tad+ya thA/ brah+ma sha kra tsa sa ba hi pu ra mra ga ga ma na/ ku sa ma na dza na da nu/ pa ra ma dzi na na dz+wa ra dza ra ni/ dzi na pi ba na ka ra kaR+tha da ra swA hA/ gzungs sngags 'di sangs rgyas bcom ldan 'das rnams kyis dri ma med pa'i 'od la snang ba rnams kyis</text></item>
<item><p>233b4</p><section>mdo sde</section><text>ci nas kyang sdig pa'i las byed mi nus par bya ba'i phyir gsungs te/ skud pa la mdud pa bdun bor la mgul du btags na bar chad byed pa 'am/ 'pham par byed ma nus so/ /tad+ya thA/ ha de b+hI hA te/ ya ku na ma swA hA/ 'phags pa spyan ras</text></item>
<item><p>233b5</p><section>mdo sde</section><text>gzigs dbang phyug gis lha' mo dri ma med pa'i 'od kyi sdig pa bsal ba'i phyir bshad de bsrung ba'i phyir skud pa la mdud pa bdun bor nas mgul tu btags te zan zos pa'i 'og tu brjod par bya'o/ /de'i tshe lha mo dri ma med pa'i 'od kyis 'di skad ces</text></item>
<item><p>233b6</p><section>mdo sde</section><text>gsol to/ /gzungs gang gis mig nad zhi bar 'gyur ba de yang bdag la stsal du gsol/ de bzhin gshegs pa mig rnam par sbyong ba la phyag 'tshal lo/ /de bzhin gshegs pa mig gi rab rib kyi mun pa zhi bar mdzad pa la phyag 'tshal lo/ /</text></item>
<item><p>233b7</p><section>mdo sde</section><text>de bzhin gshegs pa chos kyi spyan la gnas pa la phyag 'tshal lo/ /tad+ya thA/ ta ta tsak+Shu ra ma la ba ma b+hi sa ra ma ma tsak+Shu shrod tra pra b+ha ka sa kar swA hA/ gzungs sngags 'di sangs rgyas bcom ldan 'das rnams kyi spyan sngar lan brgya rtsa brgyad</text></item>
<item><p>233b8</p><section>mdo sde</section><text>bzlas brjod byas nas nyin gcig bzhin du chu la lan bdun bzlas brjod byas te mig la phyi bar bya'o/ /mig sman la lan lnga bzlas brjod byas te byug par bya'o/ /na mo badzra d+ha ra s+ya/ ta thA ga ta s+ya/ tad+ya thA/ in Ti ni bi Ti ni/ ni ga ra a ga re/</text></item>
<item><p>234a1</p><section>mdo sde</section><text>ba kha re phu/ ka kha khA re phu swA hA/ gzungs sngags 'di ni 'jigs pa thams cad bsal ba dang / grong khyer bsrungs ba'i phyir bya ba yin no/ /sangs rgyas bcom ldan 'das kyis lha mo dri ma med pa'i 'od dang / byang chub sems dpa' rdo rje sde</text></item>
<item><p>234a2</p><section>mdo sde</section><text>la de skad ces bka' stsal nas/ de'i tshe rgyal po ma skyes dgra'i bu gzhon nu rdo rje sde gang gi tshe btsas pa de'i tshe bdag gi bus phyis rgyal srid kyi dbang phyug ci nas kyang thob par bya ba'i phyir de'i nu bo rgyal po'i bu gzhon nu rgyal po ma skyes dgra'i nu bo'i</text></item>
<item><p>234a3</p><section>mdo sde</section><text>'e thed bong bu phos gcod du bcug pa'i rgyal po'i bu gzhon nu 'khor de'i nang na 'dug pa des smon lam 'di skad ces btab bo/ /gang gi tshe gzhon nu rdo rje sde skar rdo'i rgyal srid 'dzin par 'gyur ba de'i tshe bdag li yul gyi rgyal por gyur te/ g.yul gnyis</text></item>
<item><p>234a4</p><section>mdo sde</section><text>ka bzungs ba'i phyir bdag de'i grogs su gyur la/ de phyin cad gcig la gcig dgra byed pa med par gyur cig ces byas so/ /de'i tshe bram ze'i kauN+Di n+yas slob ma bram ze'i bu zhig yod pa las des bram ze'i sangs rgyas la ma dad pa gzhan zhig</text></item>
<item><p>234a5</p><section>mdo sde</section><text>gi slob mar byin nas/ bram ze de yang rab du byung ba ma yin te/ 'khor de'i nang na 'dug pa des sangs rgyas bcom ldan 'das dpa' bar 'gro ba'i ting nge 'dzin la snyoms par zhugs pa mthong ngo / /de nas smon lam btab pa/ bdag dpa' bar 'gro ba'i</text></item>
<item><p>234a6</p><section>mdo sde</section><text>ting nge 'dzin nges pa kho nar bslabs te/ rtogs par byas la lha mo dri ma med pa'i 'od de la rta gnas kyi gzungs sngags sbyin par gyur cig ces byas so/ /gang gis sangs rgyas bcom ldan 'das rnams bdud kyi dpung las rgyal bar 'gyur ba'i gzungs</text></item>
<item><p>234a7</p><section>mdo sde</section><text>sngags 'dis gzhon nu rdo rje sde rgyal srid kyi bya ba chos bzhin du yongs su rdzogs par byed par 'gyur ro/ /de bzhin gshegs pa shAkya thub pa la phyag 'tshal lo/ /de bzhin gshegs pa rigs mchog kun tu dpal la phyag 'tshal lo/ /</text></item>
<item><p>234a8</p><section>mdo sde</section><text>tad+ya thA/ sarba kar Ni/ sarba ma ra ha ra Ne dza li dza tsa li ma ra ba ra sa pa ba ra swA hA/ bdud kyis mi thub pa'i gzungs sngags 'di zan zos pa'i 'og tu lan bdun brjod par bya ste/ ji ltar sangs rgyas bcom ldan 'das rnams kyis</text></item>
<item><p>234b1</p><section>mdo sde</section><text>bdud bcom pa de bzhin du gzhon nu rdo rje sde rgyal bar 'gyur zhing mtshams kyang gcod par 'gyur ro/ /rta gnas kyi rigs sngags ji lta ba de bzhin du las thams cad byed par 'gyur ro/ /gur kum la sngags ta thig le byas sam skud pa</text></item>
<item><p>234b2</p><section>mdo sde</section><text>la mdud pa bdun bor te/ dkyil 'khor gyi steng du bzhag la/ nam dmag gi nang 'gro ba de'i tshe lus la gtags te bcangs na rgyal ba 'thob par 'gyur te/ gzungs sngags snga ma rnams ji lta ba de bzhin du bzlas brjod bya'o/ /gang gi</text></item>
<item><p>234b3</p><section>mdo sde</section><text>tshe sangs rgyas bcom ldan 'das rnams kyis rta gnas zhes bya ba'i gzungs sngags gsungs pa de'i tshe/ bcom ldan 'das kyis lha rnams dang 'khor de dag thams cad la bka' stsal pa/ lha dang / klu dang / gnod sbyin dang / dri za dang /</text></item>
<item><p>234b4</p><section>mdo sde</section><text>lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa/ 'dir 'dus pa gang yin pa khyed kyi ji ltar lha mo dri ma med pa'i 'od dang / gzhon nu rdo rje sde la rta gnas zhes bya ba'i gzungs sngags byin pa</text></item>
<item><p>234b5</p><section>mdo sde</section><text>bzhin du ngas kyang khyed la gsang sngags sbyin par bya ste/ gang gis dgra thams cad dang bar 'gyur ba dang / gang gis bdag nyid shin du byin pa dang ldan zhing gzi brjid dang rab tu ldan par 'gyur ba dang / gzhal med khang dang / khyim gyi nang na</text></item>
<item><p>234b6</p><section>mdo sde</section><text>gnas pa gang yin pa dag la bde legs su 'gyur ba dang / 'thab pa dang g.yul 'gyed pa gang yin pa rnams med par 'gyur ba'i gzungs sngags 'di lha mo dri ma med pa'i 'od dang / gzhon nu rdo rje sde dang / li yul gyi don gyi phyir 'khor bzhi po khyed</text></item>
<item><p>234b7</p><section>mdo sde</section><text>rnams la sbyin par bya ste/ ci nas kyang gzungs sngags 'dis khyed byin dang ldan pa dang / gzi brjid dang ldan par 'gyur ba dang / de bzhin du gzhon nu rdo rje sde gnod pa thams cad las thar bar bya'o/ /de nas de'i tshe sa'i dbang phyug sum</text></item>
<item><p>234b8</p><section>mdo sde</section><text>bcu rtsa gnyis po de dag dang / 'jig rten skyong ba bzhi dang / gnod sbyin gyi dbang po kun tu rgyal dang / klu'i rgyal po ma dros pa dang / 'phrog ma bu dang 'khor du bcas pa dang / li yul gyi bsrung ma gang yin pa de dag thams cad stan</text></item>
<item><p>235a1</p><section>mdo sde</section><text>las langs te/ bcom ldan 'das la 'di skad ces gsol to/ /bcom ldan 'das bdag cag gis li yul sug par slang bar 'tshal te/ gang gi tshe dri ma med pa'i 'od dang / rdo rje sde der skye ba len par 'gyur ba dang gang gi tshe</text></item>
<item><p>235a2</p><section>mdo sde</section><text>sangs rgyas bcom ldan 'das rnams kyis de gnyis kyi steng du 'od zer gtong zhing dam pa stsol bar mdzad pa na der bdag cag mchi zhing dam pa yang stsal bar 'tshal na/ bcom ldan 'das bdag cag la gzungs sngags bshad</text></item>
<item><p>235a3</p><section>mdo sde</section><text>du gsol/ bdag cag gis bzungs bar 'tshal lo/ /de'i tshe sangs rgyas bcom ldan 'das shAkya thub pa dang / sangs rgyas bcom ldan 'das 'od zer gtong ba gang yin pa de dag dang / de bzhin gshegs pa tshig gi brjod pa gtong</text></item>
<item><p>235a4</p><section>mdo sde</section><text>ba gang yin pa de dag gis gzungs sngags 'di gsungs te/ de bzhin gshegs pa spongs ba'i rgyal srid la gnas pa la phyag 'tshal lo/ /de bzhin gshegs pa shin tu 'phags pa sangs rgyas kyi rgyal srid la gnas pa la phyag 'tshal lo/ /de</text></item>
<item><p>235a5</p><section>mdo sde</section><text>bzhin gshegs pa seng ge'i chos kyi rgyal srid la gnas pa la phyag 'tshal lo/ /de bzhin gshegs pa byang chub kyi yan lag gi me tog mnyam pa nyid kyi rgyal srid la gnas pa la phyag 'tshal lo/ /de bzhin gshegs pa rnam par snang</text></item>
<item><p>235a6</p><section>mdo sde</section><text>byed rgyal po la phyag 'tshal lo/ /de bzhin gshegs pa rnam par snang byed snying rje'i rgyal po la phyag 'tshal lo/ /de bzhin gshegs pa rnam par snang byed 'od kyi rgyal po la phyag 'tshal lo/ /de bzhin gshegs pa rnam par snang</text></item>
<item><p>235a7</p><section>mdo sde</section><text>byed yon tan bsngags pa dpal gyis brgyan pa'i 'od kyi rgyal po la phyag 'tshal lo/ /tad+ya thA/ ba ra in dre ba ra a pa ra in dre ra nu ma b+he a sha ka ba ke/ min dre sta ska ba ka ra Ta/ ba da kra ba b+he Sha pa su ra pra te ta tha tha tan du ru i dra du</text></item>
<item><p>235a8</p><section>mdo sde</section><text>swA hA/ gzungs sngags 'di ni rnam par snang byed ces bya ste/ gzungs sngags 'dis mi dang mi ma yin pa thams cad kyi snying du sdug par 'gyur te/ gzi brjid dang ldan par 'gyur ro/ /sems can rnams kyi ngag mnyan par</text></item>
<item><p>235b1</p><section>mdo sde</section><text>'gyur zhing bsgo ba mi gcog par 'gyur ro/ /mar yang 'dis btso bar bya ste pra rtsi pog dang / tsan dan sna gsum dang dza ma ka dang / pha bong gi dreg pa dang / 'bags sug hang dang / gang ko ta dang shag pa dang / sug smel</text></item>
<item><p>235b2</p><section>mdo sde</section><text>dang / pi pi ling dang / rmang shang dang / a ba yag dang / pu shal rtsi dang gna' ma dkar po'i me tog rnams las sman gzhan rnams bsdom pa'i tshad ji tsam yod pa sna ma dkar po'i me tog kyang de tsam dang / de rnams mar dang /</text></item>
<item><p>235b3</p><section>mdo sde</section><text>chu'i nang du btsos la/ gzungs sngags 'di dang dkyil 'khor 'dir sngar bshad pa'i rta gnas kyi/ rigs sngags kyis btab par bya'o/ /de ltar byas na legs par sgrub pa ta yin te/ gang gi tshe de tshos par gyur pa na lan sum</text></item>
<item><p>235b4</p><section>mdo sde</section><text>bcu rtsa gsum bzlas brjod byas te 'thungs na/ nad kyis 'jigs pa thams cad las thar bar 'gyur te de'i tshe lha rnams pa bstod dang brjod par bya'o/ /rnam par snang byed ces bya ba'i mar 'di dang / rnam par snang byed ces bya ba'i gzung</text></item>
<item><p>235b5</p><section>mdo sde</section><text>sngags 'di ni lha dang mi rnams dga' bar byed pa yin no/ /gang gi tshe gzungs sngags 'di brjod pa'i tshe lha rnams kyi dga' ba'i bskyed mo tshal shin tu mdzes par gyur te/ sems dang zhing dga' bar gyur nas de'i tshe lha de dag gis sangs rgyas</text></item>
<item><p>235b6</p><section>mdo sde</section><text>kyi bka' dran par gyur te/ lha mo dri ma med pa'i 'od gang na 'dug pa der lhags nas de dag gis 'di skad du gang gi tshe khyod kyis rnam par snang byed kyi gzungs sngags brjod pa de'i tshe kho bo cag gi dga' ba'i skyed mos tshal shin tu</text></item>
<item><p>235b7</p><section>mdo sde</section><text>mdzes par 'gyur te/ shin tu lhag par brtsegs kyis gang bdag cag gis gzhon nu rdo rje sde'i phyir sngon bcom ldan 'das la gsol pa bzhin du khyod ci 'dod pa'i dam pa thams cad khyod la sbyin no zhes zer ro/ /gang gi tshe gzhon nu rdo rje sde dang</text></item>
<item><p>235b8</p><section>mdo sde</section><text>lha mo dri ma med pa'i 'od kyis bcom ldan 'das dang lha rnams kyi tshig de dag thos pa de'i tshe pus mo'i lha nga sa la btsugs te/ thal mo sbyar nas 'di skad ces gsol to/ /bcom ldan 'das bdag cag la gang bka' stsal pa'i sug las 'di ni</text></item>
<item><p>236a1</p><section>mdo sde</section><text>shin tu che ba lags te/ ci nas bcom ldan 'das dang lha rnams kyis grogs mdzad na/ li yul gyi yul 'khor bdag cag gis sug par slang bar 'tshal lo/ /de'i tshe dri ma med pa'i 'od kyis smras pa/ gang gi tshe yul</text></item>
<item><p>236a2</p><section>mdo sde</section><text>de bsrung ba'i dus la bab pa de'i tshe sangs rgyas bcom ldan 'das nyid kyis bdag gis steng du 'od zer gtong bar gyur cig /ci nas kyang bdag gi gzungs rtogs par gyur ba'i bzod pa de yang thob par gyur cig /de nas de'i tshe sangs rgyas</text></item>
<item><p>236a3</p><section>mdo sde</section><text>bcom ldan 'das shAkya thub pa dang / sangs rgyas bcom ldan 'das sngon 'od zer gtong ba gang yin pa dang / 'od zer dag las tshig rnams gsungs pa gang yin pa de dag gis 'di skad ces bka' stsal to/ /dri ma med pa'i 'od legs so/ /</text></item>
<item><p>236a4</p><section>mdo sde</section><text>lags so gang gi dus la bab na/ de'i tshe khyod 'di lta bur mya ngan byed cing skyo bar gyur pa yod de/ gang gi tshe sngon gyi dge byed dang / sdig byed kyi grogs po gang yin pa de dag g.yul 'gyed par cha ba de'i tshe khyod ming po gzhon nu rdo rje sde 'byung bar 'gyur la</text></item>
<item><p>236a5</p><section>mdo sde</section><text>yul de'i nang du gtogs par 'gyur te/ de'i tshe khyod mya ngan byed cing skyo bar gyur pa de ni 'di snyam du bdag ni shi yang sla'o snyam du sems par gyur te/ de'i tshe khyod gnas gcig tu 'dug nas de bzhin gshegs pa 'od dpag med kyi gzungs sngags bdud</text></item>
<item><p>236a6</p><section>mdo sde</section><text>rtsi rnga dbyangs zhes bya ba brjod cing / der bcom ldan 'das la gsol ba 'debs te/ 'di skad du yid la bsam pa sna gsum las gcig ma grub kyi bar du bdag mya ngan gyi khang bu nas mi 'byung ste/ yang na ni ming po dang phrad par gyur cig /yang</text></item>
<item><p>236a7</p><section>mdo sde</section><text>na ni 'khor ba las thar phyin par gyur cig /ces zer bar 'gyur ro/ /de'i tshe sangs rgyas bcom ldan 'das rnams kyis 'di skad ces bka' stsal to/ /khyod kyi mya ngan gyi khang bu der gang gis gzungs sngags rtogs par 'gyur ba'i bzod</text></item>
<item><p>236a8</p><section>mdo sde</section><text>pa thob par 'gyur te/ de'i tshe sangs rgyas bcom ldan 'das de dag gis khyod kyi steng du 'od zer gtong bar 'gyur te/ lha'i rol mo'i sgra yang thos par 'gyur ro/ /lha'i 'khor gyi sgra yang thos par 'gyur ro/ /lha'i rnga sgra yang thos par 'gyur te/</text></item>
<item><p>236b1</p><section>mdo sde</section><text>de'i tshe sangs rgyas bcom ldan 'das rnams dang / lha rnams kyis legs so zhes bya ba sbyin par 'gyur ro/ /phyir mi ldog pa'i 'khor lo'i gzungs sngags kyang rtogs par 'gyur te/ de nas gang gis khyod sems can rnams la phan 'dogs</text></item>
<item><p>236b2</p><section>mdo sde</section><text>par 'gyur ba'i gzungs de dag kyang thob par 'gyur ro// //dri ma med pa'i 'od kyis zhus pa/ bam po gsum pa/ sangs rgyas bcom ldan 'das kyis byang chub sems dpa' 'phags spyan ras gzigs dbang phyug la bka' stsal pa/ sdug pa'i</text></item>
<item><p>236b3</p><section>mdo sde</section><text>nu bo dus 'di dran par gyis shig /gang gi tshe sangs rgyas bcom ldan 'das rin chen snying po grong khyer gyi nang du gshegs pa de'i tshe/ 'u bu cag gnyis kyis lung bstan pa thos nas de na 'dug ste/ khyod kyis smon lam chen po btab pa/</text></item>
<item><p>236b4</p><section>mdo sde</section><text>bdag sems can 'jigs shing skrag pa ji snyed yod pa de dag thams cad thar bar byed par gyur cig ces byas kyi/ khyod kyis nga'i li yul dang / lha mo dri ma med pa'i 'od dang / gzhon nu rdo rje sde skyongs shig ces lag tu gtad nas/ de nas de'i</text></item>
<item><p>236b5</p><section>mdo sde</section><text>tshe bcom ldan 'das kyis byang chub sems dpa' kun tu bzang po dang / 'jam dpal gzhon nu dang / nam mkha'i snying po dang / mthu chen po thob pa dang / sman gyi rgyal po dang / rab tu sbyin pa la dpa' ba dang / sa'i snying po dang / byang chub</text></item>
<item><p>236b6</p><section>mdo sde</section><text>sems dpa' spyan ras gzigs dbang phyug la bka' stsal pa/ sngon mdza' bo dang / spun du gyur pa gang yin pa dang / gang dag bdag cag 'grogs par 'gyur ba dbang phyug gi lha dang / ljon shing gi dbang phyug rgyal po dang / snying rje</text></item>
<item><p>236b7</p><section>mdo sde</section><text>tha skar dbang phyug dang / gcod pa'i dbang phyug dang / dri'i dbang phyug dang / tshog kyi dbang phyug dang / 'jig rten dbang phyug dang / 'od kyi dbang phyug dang / skye ba'i dbang phyug dang / thams cad kyi lha dang / 'di dag ni byang chub sems</text></item>
<item><p>236b8</p><section>mdo sde</section><text>dpa' 'phags pa spyan ras gzigs dbang phyug gi grogs yin te/ byang chub sems dpa' de dag thams cad kyi lag tu sangs rgyas bcom ldan 'das kyis li yul srung ba bzhin du gzhon nu rdo rje sde dang / lha mo dri ma med pa'i 'od gtad de/</text></item>
<item><p>237a1</p><section>mdo sde</section><text>de nas byang chub sems dpa' 'jam dpal gyis 'di skad ces gsol to/ /bdag ni sangs rgyas bcom ldan 'das sngon 'byung ba gang lags pa rnams dang / phyis 'byung ba de dag gis sangs rgyas kyi byang chub thob par</text></item>
<item><p>237a2</p><section>mdo sde</section><text>bgyi ba'i slad du grogs su gyur pa lags te/ chos kyang mnyan/ bdag gis kyang li yul yongs su srung ba'i slad du gnod par 'tshal te/ der skye ba blangs nas ring bsrel bgo bar bgyi'o/ /lha mo 'di la yang gzungs sngags gang gis</text></item>
<item><p>237a3</p><section>mdo sde</section><text>tshe rabs dran par 'gyur ba dang / sangs rgyas bcom ldan 'das las chos ci thos pa de dag thams cad dran par 'gyur ba'i gzungs sngags stsal bar bgyi'o/ /de bzhin gshegs pa snang ba la phyag 'tshal lo/ /byang chub sems dpa' glang po che</text></item>
<item><p>237a4</p><section>mdo sde</section><text>byed pa la phyag 'tshal lo/ /byang chub sems dpa' 'jam dpal gzhon nu la phyag 'tshal lo/ /tad+ya thA/ bu sa d+ha re b+ha sha da ce bA dza ra sh+mi swA hA/ 'di nyin lan gsum mtshan lan gsum bzlas brjod byas na tshe rabs dran par 'gyur te/ sngon</text></item>
<item><p>237a5</p><section>mdo sde</section><text>chos ci thos pa de thams cad dran par 'gyur/ /de nas yang byang chub sems dpa' 'jam dpal gyis gzungs sngags 'di bshad do/ /tad+ya thA/ pra t+yud na ru ne/ pra t+yud sa rA kA ra na rik+Sha ni swA hA/ gang gi tshe rnal 'byor spyod pa la phyogs gcig</text></item>
<item><p>237a6</p><section>mdo sde</section><text>tu 'dug pa de'i tshe bzlas brjod byas na rnam par rtog pa rnams kyang byang bar 'gyur la dge ba'i phyogs rnams 'phel bar 'gyur ro/ /gang gi tshe rta gnas kyi rig sngags kyis las byed pa de'i tshe yang lan gsum bzlas brjod bya'o/ /</text></item>
<item><p>237a7</p><section>mdo sde</section><text>de'i tshe byang chub sems dpa' kun tu bzang pos 'di skad ces gsol to/ /gang gi tshe lha mo 'dis thog mar gzungs sngags rtogs par 'gyur ba de'i tshe/ bdag gis grogs bgyis te/ ci nas dag pa ji lta ba bzhin du rtogs pa dang gang gi</text></item>
<item><p>237a8</p><section>mdo sde</section><text>sems can thams cad kyi las bgyid pa dam pa'i chos pad ma dkar po'i chos kyi rnam grangs las glong 'khyil pa zhes bya ba'i gzungs sngags thob nas rtogs par 'gyur ba dang / gang gi tshe gzungs sngags rtogs nas sems can thams cad</text></item>
<item><p>237b1</p><section>mdo sde</section><text>la sbyin par bya ba dang / ci nas gzhon nu rdo rje sde la sangs rgyas kyi bka' dran par bgyid pa dang / gzungs sngags 'di dag rigs chos dran par bya ste/ sangs rgyas bcom ldan 'das rnams kyis da ltar ci gsung ba'i sangs rgyas</text></item>
<item><p>237b2</p><section>mdo sde</section><text>kyi gsung de dag thams cad dran par 'gyur ba dang / der 'dod chags zad par 'gyur bar bgyi/ de nas de'i tshe sangs rgyas bcom ldan 'das kyis byang chub sems dpa' spyan ras gzigs dbang phyug la bos te 'di skad ces bka' stsal to/ /</text></item>
<item><p>237b3</p><section>mdo sde</section><text>sdug pa'i nu bo dus 'di dran par gyis shig /gang gi tshe bcom ldan 'das rin chen snying po grong khyer du gshegs pa'i tshe grong khyer gyi sgo drung de na bud med long ma theng mo mdze nad kyis gzer ba zhig 'dug te/ de nas bu med long ma long</text></item>
<item><p>237b4</p><section>mdo sde</section><text>dmigs bu byed pa'i khye'u zhig kyang 'dug ste/ gang gi tshe bcom ldan 'das rin chen snying po grong khyer du gshegs par chas pa de'i tshe sems can rnams bcom ldan 'das la mchod pa gyi ba'i phyir myur zhig tu yan man du rgyug pas bud med de shin du</text></item>
<item><p>237b5</p><section>mdo sde</section><text>'jigs shing skrag nas 'di snyam du ci grong khyer 'dir dmag gi dpung chen po 'ongs sam/ yang na ri dgas dang / glang po che dang / seng ge dang / stag la sogs pa mang po zhig rab tu rgyug pa zhig 'ongs snyam du sems te/ de'i tshe smras pa/ snying rje'i</text></item>
<item><p>237b6</p><section>mdo sde</section><text>bdag nyid can su la la zhig mchis pa bdag la smras te/ bdag ni rab tu 'jigs te/ dmag gi dpung gis gsod du 'ongs sam/ yang na ni gcan zan/ bdag la brdzis mthong ngo / zhes byas so/ /de'i tshe na spyan ras gzigs dbang</text></item>
<item><p>237b7</p><section>mdo sde</section><text>phyug khyod bram ze rgad po zhig gyur te/ khyod kyis bud med nad pa de la 'di skad du khyod ma 'jigs shig /grong khyer 'di na dmag gi dpung gis 'jigs pa 'am/ gcan zan mang po'i 'jigs pa 'am/ gzhan ci yang med kyi bcom ldan 'das</text></item>
<item><p>237b8</p><section>mdo sde</section><text>rin po che snying po grong khyer du gshegs pa de la mchod pa bya ba'i phyir skye bo mang po dag phan tshun du rab tu rgyug pa yin no zhes smras so/ /de nas bud med des bu khye'u de la smras pa/ bu nga'i gan nas drongs la mdun du song song ste bcom ldan 'das</text></item>
<item><p>238a1</p><section>mdo sde</section><text>bzhugs pa der khrid cig ces byas so/ /byis pa de yang sangs rgyas kyi 'od zer gyi mthus ma dang lhan cig tu grong khyer gyi sgo der phyin to/ /gang gi tshe bcom ldan 'das grong khyer du gshegs pa'i tshe de na sems can nad pa dang / long</text></item>
<item><p>238a2</p><section>mdo sde</section><text>ba dang / 'on pa dang / theng po dang / sgur po dang / myo ba la sogs pa 'dug pa de dag thams cad sos par gyur to/ /gang gi tshe bud med de gang du bram ze chen po rgya mtsho'i rtul zhes bya bas smon lam btab pa dang / gang du byang chub sems</text></item>
<item><p>238a3</p><section>mdo sde</section><text>dpa' mang po dag gis bla na med pa yang dag par rdzogs pa'i byang chub tu lung bstan pa thob pa der phyin pa de'i tshe bud med de yang sos par gyur te/ der sangs rgyas nyid du smon lam btab pa gang gi tshe bram ze rgya mtsho'i rdul 'di 'tshang rgya</text></item>
<item><p>238a4</p><section>mdo sde</section><text>bar 'gyur ba de'i tshe bdag de'i bstan pa la gnas te/ gang gis bdag skyes pa'i phung po blangs te/ sangs rgyas bstan pa'i phyir khrid pa'i bram ze de ji ltar lung bstan pa bzhin/ bdag gis kyang der sangs rgyas nyid du lung bstan pa thob par gyur</text></item>
<item><p>238a5</p><section>mdo sde</section><text>cig ces byas nas bud med de la sangs rgyas lags par ston pa'i bram ze gang yin des/ 'di skad du bdag sems can 'jigs shing skrag pa ji snyed yod pa de dag thams cad kyi skyabs su gyur cig ces smon lam btab pa de'i tshe bud med des kyang 'di</text></item>
<item><p>238a6</p><section>mdo sde</section><text>skad du khyod sems can 'jigs shing skrag pa ji snyed yod pa gang dag gi skyabs su gyur pa de'i tshe nga dran par gyis shig /'on tang bdag gis kyang grogs bgyi'o zhes smras nas/ de'i tshe bud med kyis der sangs rgyas nyid du smon lam btab pa/ /gang</text></item>
<item><p>238a7</p><section>mdo sde</section><text>gi tshe lha mo dri ma med pa'i 'od kyis sangs rgyas bcom ldan 'das las sngon skyes pa'i rgyud thos pa de'i tshe smon lam chen po btab nas 'di skad ces smras so/ /de ltar byang chub sems dpa' de dag thams cad sangs rgyas par gyur la/ bdag ni da dung du</text></item>
<item><p>238a8</p><section>mdo sde</section><text>bud med kyi gzugs su snang ba ni bdag shin du ngo tsha mod kyi/ 'on kyang bcom ldan 'das kyis las chen po ji skad du bka' stsal pa ni gzhan du mi 'gyur te/ bdag gis bud med du skye ba ma blangs na/ bcom ldan 'das kyis bka' stsal pa'i las</text></item>
<item><p>238b1</p><section>mdo sde</section><text>de dag kyang ji ltar byed par 'gyur/ de bas na 'dod chags dang / zhe sdang dang / gti mug dang ldan pa'i bud med gzhan dag ji lta ba bzhin du der bdag bud med kyi gzugs su snang bar byas la/ gang gi tshe bdag gi sangs</text></item>
<item><p>238b2</p><section>mdo sde</section><text>rgyas kyi phrin las thams cad/ smon lam rnams dran par 'gyur ba de'i dus la bab pa na gzhon nu 'di dang lhan cig tu li yul du skye ba blangs te/ bcom ldan 'das kyis ji skad bka' stsal pa de bzhin du gyur cig /gang gi tshe li yul</text></item>
<item><p>238b3</p><section>mdo sde</section><text>du gnod pa byung bar gyur pa na der bdag cag sgrol ba por gyur cig /de nas thams cad mi 'jed kyi 'jig rten gyi khams 'dir 'ongs nas lha dang mi'i nang du bud med kyi skye ba len pa na bdag gang du song yangs rung ste/ thams cad du tshe</text></item>
<item><p>238b4</p><section>mdo sde</section><text>rabs dran par gyur cig /gang gi tshe sangs rgyas kyis bka' stsal pa 'di byin te/ 'chi ba'i dus byas nas kyang gang na bud med kyi ming yang med pa'i 'jig rten gyi khams bde ba can du skye bar gyur cig /der yang ring po mi thogs par phyir</text></item>
<item><p>238b5</p><section>mdo sde</section><text>'dir 'ongs nas 'gro ba lngar gtogs pa'i sems can sdug bsngal ba rnams yongs su grol bar byed par gyur cig /gang gi tshe byams pa 'dir gshegs pa'i tshe yang byang chub sems dpa' nam mkha'i tshig ji lta ba bzhin du tshul bzhin du blta ba'i phyir</text></item>
<item><p>238b6</p><section>mdo sde</section><text>'gro bar gyur cig /tshe rabs thams cad du sems can ji snyed kyis bdag dang lhan cig tu bsod nams bgyis pa 'am/ bgyid par 'gyur ba 'am/ yang na mthong ba 'am/ ming thos kyang rung ste/ de dag thams cad bdag gis yongs su grol bar byed</text></item>
<item><p>238b7</p><section>mdo sde</section><text>par gyur cig /ces smon lam btab bo/ /gang gi tshe lha mo dri ma med pa'i 'od kyis de skad smras pa de'i tshe bcom ldan 'das kyis 'di skad ces bka' stsal to/ /sngon gyi tshe bram ze rgya mtsho'i rdul zhes bya bar gyur pa gang yin pa de ni/ bcom ldan 'das shAkya</text></item>
<item><p>238b8</p><section>mdo sde</section><text>thub pa nga yin no/ /gang gis bud med de sangs rgyas bcom ldan 'das bstan pa'i bram ze rgod por gyur pa gang yin pa de ni byang chub sems dpa' 'phags pa spyan ras gzigs dbang phyug 'di yin no/ /bud med nad par gyur pa gang</text></item>
<item><p>239a1</p><section>mdo sde</section><text>yin pa de ni rgyal po ma skyes dgra'i bu mo lha mo dri ma med pa'i 'od 'di yin no/ /de'i bu khye'ur gyur pa gang yin pa de ni gzhon nu rdo rje sde 'di yin no/ /phyis 'byung ba gang yin pa de dag kyang bshad par bya ste/ skar rdo rnams dang / gser</text></item>
<item><p>239a2</p><section>mdo sde</section><text>gyi rigs kyi nang na ni/ thog ma kho nar dge bsnyen ma hu sha las zug ste/ mi'i rgyud chags par gyur nas/ dge bsnyen ma hu sha gser gyi rigs kyi yul de na gnas par gyur to/ /dge bsnyen ma hu sha de ni lha'i rigs yin te/ lha rnams kyi nang nas</text></item>
<item><p>239a3</p><section>mdo sde</section><text>lha mo zhig la skyon byung bar gyur nas/ de chad pas gcad de gser gyi ri la btang ngo / /dmod pa yang bor te/ khyod der mi la za ba'i srin mor gyur cig ces byas so/ /de nas tshong pa mang po gser 'dod pa'i phyir gser gyi rigs kyi ri der song ba</text></item>
<item><p>239a4</p><section>mdo sde</section><text>gang yin pa rnams la bsten te/ srin mo der tshong pa de dag dang lhan cig tu 'dod pa'i bde ba nyams su myong ngo / /gang gi tshe dus gzhan zhig na 'gron po gzhan dag der lhags par gyur pa na sngar 'ongs pa gang dag dang lhan cig tu 'dod pa'i bde ba nyams su</text></item>
<item><p>239a5</p><section>mdo sde</section><text>myong bar gyur pa de dag ni zos so/ /lhas dmod pa bor ba'i srin mo de yang srin mo gzhan gang dag dang 'gron du 'dron pa de dag dang 'dod pa'i bde ba nyams su myong ba lnga brgya po dag dang grogs mor gyur to/ /de na byang chub sems dpa' 'og pag can zhes</text></item>
<item><p>239a6</p><section>mdo sde</section><text>bya ba zhig ded dpon du gyur to/ /gang gi tshe lha rnams kyis de nyes pa las tshangs par byed pa de'i dus la bab pa na/ de'i tshe de las bu mo zhig btsas te hu sha zhes bya bar ming btags so/ /hu sha de yang sngon de bzhin gshegs pa pad ma'i 'dab</text></item>
<item><p>239a7</p><section>mdo sde</section><text>ma dri ma med pa'i rgyu skar gyi rgyal po mngon par shes pa'i me tog kun tu rgyas pa'i sangs rgyas kyi zhing na gnas pa las 'di skad du sngon lha las gyur pa'i srin mo 'di ni tshe rabs mang por bdag gi mar gyur pa yin na/ de ltar byang chub sems</text></item>
<item><p>239a8</p><section>mdo sde</section><text>dpa' 'og pag can bza' bar chas kyis/ bdag 'di'i bu mor gyur la de'i sdig pa'i las dgag par bya'o/ /zhes snying rje rje skad du zlos par byed do/ /de'i tshe 'dron pa gzhan dag der lhags so/ /de nas 'og pag can</text></item>
<item><p>239b1</p><section>mdo sde</section><text>'khor dang bcas pa'i sgo rnams bcad nas/ bza' bar ba chas so/ /gsar du lhags pa rnams dang ni 'dus so/ /de nas 'og pag can de dang / srin mor 'dus par gyur pa hu sha zhes bya ba bu mo chung ngu des pha 'og pag can la 'di skad du</text></item>
<item><p>239b2</p><section>mdo sde</section><text>pha jo bo ci nas bdag cag srin mo 'di dag gis ma zos par bros te bzhud do zhes smras so/ /de'i tshe 'og pag can de rang gi bu mo des thar bar byas so/ /'og pag can gyis kyang 'dron po lnga brgya po thams cad thar bar byas te kun lhan cig tu bros so/ /de'i</text></item>
<item><p>239b3</p><section>mdo sde</section><text>tshe srin mo de der song nas 'og pag can de ma rnyed nas/ der gsar du lhags pa'i 'dron pa gang yin pa de dag bor te/ 'og pag can la sogs pa 'dron pa rnams tshol ba'i phyir rgyug go/ /de sngon lha'i 'jig rten na gnas pa'i tshe byi la phyin pas de'i</text></item>
<item><p>239b4</p><section>mdo sde</section><text>phyir chad pas gcad de/ lha rnams kyi rna ba bcad nas gser gyi rigs kyi ri la bzhag ste/ de la lha rnams kyis 'di skad du dmod pa bor te/ gang gis khyod la 'di skad du khyod kyi rna ba sus bcad ces the tshom 'dri bar 'gyur ro/ /des khyod dmod pa las</text></item>
<item><p>239b5</p><section>mdo sde</section><text>thar bar gyur te/ phyir lha'i 'jig rten na song nas sngon bzhin du lhar 'gyur ro zhes byas so/ /de nas de'i tshe lha'i 'jig rten du phyir 'gro ba'i dus la bab ste/ de 'dron po mang po dag tshol ba'i phyir rgyug pa na/ zhab ma ring po bgos pa bsnyil nas/</text></item>
<item><p>239b6</p><section>mdo sde</section><text>de sngon ri dgas kyi spu las gos byas pa gang yin pa gyon te/ skra spyi bor bcings nas/ gang gi tshe tshong pa bros pa de dag gi phyi bzhin du 'ongs pa de'i tshe/ ded dpon 'og pag can de dang / tshong pa lnga brgya po de dag bzung nas zhab ma'i nang du brubs</text></item>
<item><p>239b7</p><section>mdo sde</section><text>phrag pa la bkal lo/ /de'i tshe 'og pag can gyis bgad pa dang / srin mo des dris pa/ mi'i bu khyod ci'i phyir dgod/ ji ste drang por ma smras na khyod kyi khrag sa la pho ste btang ngo / /de nas ded dpon 'og pag can gyis de la 'di skad du 'di ltar</text></item>
<item><p>239b8</p><section>mdo sde</section><text>mthu che ba khyod kyi rna ba mi sus ji ltar bcad ces smras pa na/ de'i tshe des 'dron pa de dag btang nas bar snang la gnas te/ 'di skad du yul 'di'i ming ni rna ba'i phyir gser gyi rigs zhes bya bar 'gyur ro/ /zhes smras nas/ rna ba snga ma kho na bzhin du</text></item>
<item><p>240a1</p><section>mdo sde</section><text>byung bar gyur te/ lha'i 'jig rten du song nas phyir lhar gyur to/ /ded dpon 'og pag can de yang 'dron pa de dag dang lhan cig phyir gser gyi rigs kyi ri la log ste de na bu mo de gso zhing 'dug go/ /srin mo de dag thams cad kyang sbrum par</text></item>
<item><p>240a2</p><section>mdo sde</section><text>gyur te/ de dag gi nang na gang dang lhan cig tu 'dod pa'i dga' ba nyams su myong nas de'i 'og tu sems can de nyid mi gsod pa ni 'ga' yang med do/ /de nas srin mo de dag thams cad ngo tsha bar gyur nas bu de rnams gsos te/ hu sha yang lha bzhin du mchod</text></item>
<item><p>240a3</p><section>mdo sde</section><text>pa'i gnas su byas so/ /der de dag gi bu gzhon nu thog mar bcas pa de ni hu sha'i khyim thab tu gyur te/ de phyin cad gser gyi rigs kyi mi'i rgyud byung bar gyur to/ /'dron po de dag gi bu byung ngo cog dang lhan cig tu 'dod pa'i dga' ba byas kyang de dag</text></item>
<item><p>240a4</p><section>mdo sde</section><text>thams cad mgu bar byed ma nus te/ de ltar des de'i tshe 'dod pa'i bde ba dam bcas pa las thams cad mgu bar byed ma nus pas de'i las kyis rtag tu bud med du skye bar gyur to/ /hu sha las bu cig byung nas dge bsnyen ma hu shar gyur te/ hu sha de'i bur gyur</text></item>
<item><p>240a5</p><section>mdo sde</section><text>pa gang yin pa de der rgyal por gyur te/ de phyin cad mi'i rgyud chags par gyur nas/ dge bsnyen ma hu sha gser gyi rigs kyi ri de la lha'i gzhal med khang gi nang na gnas shing lha dang mi rnams dang / srin mo rnams la chos ston to/ /gang gi tshe hu sha 'chi</text></item>
<item><p>240a6</p><section>mdo sde</section><text>ba'i dus byed pa na srin mo lnga rgya po gang yin pa de dag dang / lha dang srin po de las chos thos pa gang yin pa de dag da ltar gser gyi rigs kyi yul gyi bsrungs mar gyur to/ /de'i tshe na dge bsnyen ma hu shar gyur pa gang yin pa de ni da ltar dri ma med pa'i 'od 'di yin</text></item>
<item><p>240a7</p><section>mdo sde</section><text>no/ /u rgyan gyi rgyal por gyur pa gang yin pa de ni li yul gyi rgyal po thog ma byung ba dang / gnyen byed cing bdag nyid dang / yul 'bul bar byed pa gang yin pa skar rdo'i rgyal por gyur pa 'di yin no/ /ka spa ra'i rgyal por 'gyur ba gang gis bcom ldan</text></item>
<item><p>240a8</p><section>mdo sde</section><text>'das kyi spyan sngar bdag ni phar gyur cig ces smras pa gang yin pa de ni skar rdo'i rgyal po dbang phyug go cha zhes bya ba dri ma med pa'i 'od kyi phar 'gyur ro/ /ka spa ra'i rgyal po'i btsun mor gyur pas 'di skad du bdag ni mar gyur cig ces smras pa gang yin pa</text></item>
<item><p>240b1</p><section>mdo sde</section><text>'di ni rgyal po dbang phyug go cha de'i btsun mo dam par 'gyur ro/ /lha mo de'i ming por gyur pa gang gis bdag ni sdug pa'i ming por gyur te/ gang gi phyir skyo ba chen po thob nas skyo ba de la mi gtsang ba'i ting nge 'dzin thob par gyur cig ces smon lam</text></item>
<item><p>240b2</p><section>mdo sde</section><text>'debs pa gang yin pa 'di ni ming por 'gyur ro/ /nu mo tha chungs su gyur pa gang gis 'di skad du gang gi tshe/ mya ngan gyi 'chi bar 'gyur ba de'i tshe khyod dge ba'i bshes gnyen dge slong gi thad du song nas der 'khor ba las grol bar</text></item>
<item><p>240b3</p><section>mdo sde</section><text>gyur cig ces smon lam 'debs pa gang yin pa 'di ni nu mo tha chungs su 'gyur ro/ /rdo rje sde'i nu bo tha chungs gang gis li yul gyi phyir dang lhan cig tu smon lam btab pa gang yin pa 'di ni ming por gyur te/ skar rdo'i rgyal por 'gyur ro/ /</text></item>
<item><p>240b4</p><section>mdo sde</section><text>rgyal po ma skyes dgra'i grong khyer skyong ba gang yin pa 'di ni gser gyi rigs kyi rgyal por 'gyur ro/ /bud med gang gis sbyin pa ni byin la tshul khrims ni ma bsrungs pa gang yin pa 'di ni rgyal po de'i btsun mor 'gyur ro/ /de nas de'i tshe sangs</text></item>
<item><p>240b5</p><section>mdo sde</section><text>rgyas bcom ldan 'das kyis lha rnams la bka' stsal pa/ gang gi tshe lha mo 'di li yul du dang por skye ba'i dus la bab pa na byang chub sems dpa' byams pa dga' ldan na gnas pa lha dang bcas pas bskul te/ sngon rdo rje sde las gyur pa'i</text></item>
<item><p>240b6</p><section>mdo sde</section><text>lha gang yin pa de dang / sngon dri ma med pa'i 'od las gyur pa'i lha mo gang yin pa de dang / grogs mor gyur pas thob pa gang dang lhan cig tu smon lam btab par gyur pa gang yin pa de la lha de dag gis bskul te/ lha'i skye ba 'or la mi'i skye ba</text></item>
<item><p>240b7</p><section>mdo sde</section><text>long shig ces thams cad la dran par byed do/ /rgyal po ma skyes dgra'i grong khyer skyong bar gyur pa gang yin pa de dang / grong khyer skyong ba de'i bur gyur pa la yang lha'i 'jig rten nas lha rnams kyis skul bar byed do/ /pha dang mar gyur pa gang</text></item>
<item><p>240b8</p><section>mdo sde</section><text>yin pa dang lhan cig tu smon lam 'debs/ pa gang yin pa rnams la yang de'i tshe lha rnams kyis bskul te/ sangs rgyas kyis bka' stsal pa gang yin pa dang / smon btab pa gang yin pa rnams kyi dus ni da bab kyis/</text></item>
<item><p>241a1</p><section>mdo sde</section><text>li yul du skye ba long shig ces dran par byed do/ /de la byang chub sems dpa'i rdo rje sde zhes bya ba'i lha gang yin pa de ni li yul gyi rgyal por 'gyur ro/ /sa thob pa'i rigs kyi bud med gang yin pa de ni tshe rabs lnga'i bar du li</text></item>
<item><p>241a2</p><section>mdo sde</section><text>yul gyi rgyal mor 'gyur ro/ /li yul du ni tshe rabs drug du skye ba len te/ rgyal po byang chub sems dpa'i btsun mor 'gyur ro/ /gang gi tshe 'phags skyes po'i phyogs byas pa'i las de'i dus la bab pa na de'i rgyud du gyur pa ji</text></item>
<item><p>241a3</p><section>mdo sde</section><text>snyed pa rnams sum par 'gyur ro/ /gang gi tshe li yul du thog mar sum pa 'ongs pa de'i tshe lha mo 'di lha'i nang nas shi 'phos nas skar rdo'i rgyal po'i bu mor 'gyur ro/ /gang gi tshe 'a zha dang sum pa 'ong ba'i dus la bab pa de'i tshe lha mo dri</text></item>
<item><p>241a4</p><section>mdo sde</section><text>ma med pa'i 'od 'dis rgyal po ma skyes dgra'i grong khyer skyong ba khyim thag tu gyur pa 'di khrid nas gser gyi yul du khrid de 'ong bar 'gyur ro/ /de'i tshe der dmag gi dpung de dag 'ongs nas de'i pha skar rdo'i rgyal po de dang / ming po rab gnyis</text></item>
<item><p>241a5</p><section>mdo sde</section><text>g.yul der 'chi bar gyur te/ de'i tshe dri ma med pa'i 'od mya ngan gyis gzir nas mya ngan gyi khang bur zhugs te/ gzhan la dri mi dgos par mi gtsang ba'i ting nge 'dzin thob par 'gyur ro/ /gang gi tshe gdong dmar rnams kyis li yul bran du 'gyur ba'i dus la</text></item>
<item><p>241a6</p><section>mdo sde</section><text>bab pa na/ rgyal po rnam par rgyal ba'i rtsal de yul der gsod par 'gyur ro/ /de'i bu rgyal po rnam par rgyal ba'i grags pa zhes bya ba zhig 'byung bar 'gyur ro/ /skar rdo'i rgyal po dbang phyug go cha zhes bya ba ni bu dang bcas te/ li'i rgyal po dang lhan cig du</text></item>
<item><p>241a7</p><section>mdo sde</section><text>g.yul gyi nang du 'chi bar 'gyur ro/ /da ltar gyi rdo rje sde 'di ni de'i rnam par rgyal ba'i go cha zhes bya bar 'gyur te/ skar rdo'i rgyal por 'gyur ro/ /des kyang lo gcig rgyal srid thob par 'gyur te/ de la rnam par rgyal ba'i grags pa ni li yul du 'byung</text></item>
<item><p>241a8</p><section>mdo sde</section><text>ngo / /rnam par rgyal ba'i go cha ni skar rdor 'byung ngo / /gang gi tshe dri ma med pa'i 'od la sangs rgyas bcom ldan 'das rnams kyis 'od zer btang ste/ bzod pa thob par 'gyur ba de'i dus la bab pa de'i tshe dge byed kyi phyogs de dag kyang so sor sder</text></item>
<item><p>241b1</p><section>mdo sde</section><text>'cha' bar 'gyur ro/ /de'i tshe dge byed dang / sdig byed gnyis kyi pha sngon chom rkun pa lnga brgya spyug par byed pa gang yin pa de rgyal por 'gyur te/ blon po chen po ni gnyis 'byung bar 'gyur ro/ /rgyal po'i bu rnam par rgyal ba'i</text></item>
<item><p>241b2</p><section>mdo sde</section><text>grags pa zhes bya ba ni li yul gyi rgyal por 'gyur ro/ /rnam par rgyal ba'i go cha zhes bya ba ni skar rdo'i rgyal por 'gyur ro/ /gzhon nu de gnyis las dge byed ni blon po chen po gtso bo shos kyis gsos so/ /gcig shos ni</text></item>
<item><p>241b3</p><section>mdo sde</section><text>sdig byed kyis gsos so/ /gang gi tshe dge byed btsas pa de'i tshe tshong pa lnga brgya 'ongs te/ li yul du skyes nas yul de na dge ba byed do/ /gang gi tshe sdig byed btsas pa na chom rkun lnga brgya spyugs pa de dag li yul du skyes te sdig pa</text></item>
<item><p>241b4</p><section>mdo sde</section><text>byed do/ /gang gi tshe gzhon nu sdig byed btsas pa na chom po lnga brgya po'i pha'i thad du btang ngo / /de nas de'i tshe gzhan dag cig la bya ba gang yin pa 'di khyod kyis byos shig ces bsgo nas blon po chen po de'i gtso bo de'i lag pa bcad do/ /</text></item>
<item><p>241b5</p><section>mdo sde</section><text>cig shos ni bsad do/ /de yang sngon gang gi tshe sdig byed kyis dge byed kyi mig phyung ba de'i tshe blon po chen po de dag phan tshun khon byung nas de phyin cad tshe rabs thams cad du gcig gi dgrar cig gyur to/ /de la blon po chen po gtso bo ni skar rdo'i rgyal por</text></item>
<item><p>241b6</p><section>mdo sde</section><text>'gyur ro/ /gcig shos ni li yul gyi rgyal por 'gyur ro/ /de gnyis kyang phyis phan tshun 'thab par 'gyur ro/ /sdig byed gyi phyogs sngon dge byed kyi mig byin pa gang yin pa de dag gis li'i rgyal po gsod par 'gyur te/ gang gi tshe gdong dmar</text></item>
<item><p>241b7</p><section>mdo sde</section><text>rnams li yul 'dzin par 'gyur ba'i dus la bab pa de'i tshe de gnyis phan tshun 'thab par 'gyur ro/ /de'i tshe lha mo dri ma med pa'i 'od kyi ming po da ltar rdo rje sde zhes bya ba 'di skar rdo'i rgyal po rnam par rgyal ba'i go cha zhes bya bar 'gyur te/ ming po de'i phyir</text></item>
<item><p>241b8</p><section>mdo sde</section><text>mya ngan gyis gzir bar 'gyur ro/ /gang gi tshe sangs rgyas kyi 'od zer de'i steng du gnas par 'gyur ba'i dus la bab pa ni de'i skar rdo'i rgyal po pham par 'gyur ro/ /ci ste bsod nams dang mi ldan na ni dri gtsang khang dang dge 'dun gyi kun dga' ra ba gsheg par bya'o zhes</text></item>
<item><p>242a1</p><section>mdo sde</section><text>sangs rgyas bcom ldan 'das la smon lam 'debs pa gang yin pa de rnams kyang de dag gi grogs byed par mi 'gyur ro/ /gang gi tshe gdong dmar dag gis grogs byed cing li yul 'dzin par 'gyur la/ dge 'dun gyi kun dga' ra ba dang</text></item>
<item><p>242a2</p><section>mdo sde</section><text>dri gtsang khang rnams 'jig par byed pa de'i tshe skar rdo'i rgyal po 'pham par 'gyur ro/ /gang gi tshe ring por mi thogs par gdong dmar rnams 'ong ba'i dus la bab pa de'i tshe dri ma med pa'i 'od shin tu mya ngan skye bar 'gyur te/ de'i tshe sangs rgyas bcom</text></item>
<item><p>242a3</p><section>mdo sde</section><text>ldan 'das de dag dang / li yul gyi bsrungs ma'i lha gang yin pa de dag gis dgongs par 'gyur ro/ /de na dri ma med pa'i 'od gcig pu mya ngan gyi khang bu'i nang na 'dug cing sangs rgyas rnams la gsol ba 'debs so/ /bdud rtsi rnga sgra zhes bya ba'i</text></item>
<item><p>242a4</p><section>mdo sde</section><text>gzungs sngags kyang brjod nas/ de bzhin gshegs pa 'od dpag med la gsol ba 'debs te/ 'di skad du yang na ni ming po dang mjal bar gyur cig /yang na ni 'gum par gyur cig /yang na ni 'khor ba las mthar phyin par gyur cig ces</text></item>
<item><p>242a5</p><section>mdo sde</section><text>zer ro/ /de nas nang par gyi dus su sangs rgyas bcom ldan 'das de dag gis de'i steng du 'od zer btang ste/ gzungs sngags dang / bzod pa yang thob par 'gyur ro/ /de'i tshe sangs rgyas rnams dang / lha rnams kyis legs so zhes bya ba byin</text></item>
<item><p>242a6</p><section>mdo sde</section><text>te/ lha'i bu rnams dril bu'i sgra sgrogs shing rnga bo che dang / rol mo'i sgra rnams sgrogs te/ 'di skad du phyir myi ldog pa'i byang chub sems dpa' las chen po byas so zhes zer ro/ /de'i tshe 'di snyam du pha ma la drin du gzo bar byas pas na bdag la</text></item>
<item><p>242a7</p><section>mdo sde</section><text>mchod pa byed snyam du bdag nyid kyis shes nas las dang po byed par 'gyur te/ sngon gang gi tshe dge byed kyis yid bzhin gyi nor bu rin po che las rin po che'i char phab pa na/ blon po chen po dang / dge byed kyi phyir thog ma smon lam btab pa de'i tshe gzhan</text></item>
<item><p>242a8</p><section>mdo sde</section><text>dag gcig gis 'di skad du gang gi tshe bdag cag smon lam btab pa de dag thams cad las ldog par ma gyur na/ phyis ci nas bstan pa cung zad kyang 'jig par mi 'gyur bar grogs bgyi'o/ /gzhon nu rnam par rgyal ba'i go cha zhes bya ba skar rdo'i</text></item>
<item><p>242b1</p><section>mdo sde</section><text>rgyal por 'gyur ba des kyang grogs byed par 'gyur ro/ /sdig byed kyi phyogs gang dag gi blon po chen po dang / dge byed kyi phyir smon lam btab pa yang phyis ldog par 'gyur ro/ /gang gi tshe bcom ldan 'das kyis tshig de skad ces bka'</text></item>
<item><p>242b2</p><section>mdo sde</section><text>stsal pa de'i tshe spyan ras gzigs dbang phyug gis 'di skad ces gsol to/ /bdag gis kyang de'i tshe bskul bar bgyi'o/ /de dag thams cad la bdag gis chos kyang bshad par bya ste/ ci nas thams cad 'dzin par 'gyur zhing gzhan dag la</text></item>
<item><p>242b3</p><section>mdo sde</section><text>yang 'chad par 'gyur ba de ltar bgyi'o/ /bdag gi sring mo 'di yang bdag dang lhan cig tu byang chub kyi spyad pa lhan cig tu spyod spyod pa lags so/ /de nas de'i tshe lha thams cad langs te 'di skad du bdag cag kyang der mchi bar 'tshal lo zhes gsol</text></item>
<item><p>242b4</p><section>mdo sde</section><text>to/ /de'i tshe sangs rgyas bcom ldan 'das kyi steng du lha'i me tog gi char bab bo/ /lha'i sil snyan rnams kyang dkrol lo/ /de nas sangs rgyas bcom ldan 'das kyis 'di skad ces bka' stsal to/ /sangs rgyas bcom ldan 'das de dag gis de'i steng du</text></item>
<item><p>242b5</p><section>mdo sde</section><text>'od zer rnams btang ste/ 'od zer de dag las dgos pa'i don ji lta ba bzhin du tshig brjod pa rnams byung ste/ ci nas gzungs sngags kyi tshig thob par 'gyur ba dang / gang gi tshe ming po rnam par rgyal ba'i go cha g.yul las pham pa de'i don gyi phyir</text></item>
<item><p>242b6</p><section>mdo sde</section><text>gzungs sngags thob par 'gyur ba dang / gzungs sngags de dag thob pas gzhan rnams kyang thob par 'gyur ba dang / gang gis bcom ldan 'das kyis li yul gyi don du bka' stsal pa'i las de dag byed par 'gyur ba'i phyir mya ngan gyi khang bu gang na</text></item>
<item><p>242b7</p><section>mdo sde</section><text>zhum zhing 'dug pa der sangs rgyas bcom ldan 'das de dag las gzungs sngags thob par 'gyur ro/ /de bzhin gshegs pa dgra bcom pa yang dag par rdzogs pa'i sangs rgyas mi gnas pa'i blo'i rgyal po gnod pa zhi bar mdzad pa la phyag 'tshal lo/ /</text></item>
<item><p>242b8</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas shes pa'i blo can rab rib kyi mun pa rab tu zhi bar mdzad pa la phyag 'tshal lo/ /de bzhin gshegs pa dgra bcom pa yang dag par rdzogs pa'i sangs rgyas glang po che'i</text></item>
<item><p>243a1</p><section>mdo sde</section><text>bdag po la phyag 'tshal lo/ /de bzhin gshegs pa dgra bcom pa yang dag par rdzogs pa'i sangs rgyas rdo rje ltar gcod pa la phyag 'tshal lo/ /de bzhin gshegs pa lha'i rgyal po la phyag 'tshal lo/ /de bzhin gshegs pa mu stegs thams cad</text></item>
<item><p>243a2</p><section>mdo sde</section><text>las shin tu 'phags pa'i rgyal po la phyag 'tshal lo/ /de bzhin gshegs pa ting nge 'dzin kyi mchog la phyag 'tshal lo/ /de bzhin gshegs pa mtshan gyi rgyal po la phyag 'tshal lo/ /de bzhin gshegs pa snang bas snang bar mdzad pa la phyag 'tshal lo/ /</text></item>
<item><p>243a3</p><section>mdo sde</section><text>de bzhin gshegs pa mu stegs thams cad kyi rgyal po la phyag 'tshal lo/ /de bzhin gshegs pa sbyin byed kyi rgyal po la phyag 'tshal lo/ /de bzhin gshegs pa ltar 'gro ba yon tan gyi dbang phyug rgyal mo la phyag 'tshal lo/ /de bzhin gshegs pa ta la ltar</text></item>
<item><p>243a4</p><section>mdo sde</section><text>rab tu brtan pa la phyag 'tshal lo/ /sangs rgyas bcom ldan 'das de dag gi mtshan rnams 'dzin pa gang yin pa de ni sdug bsngal las yongs su thar bar 'gyur ro/ /sngon byas pa'i sdig pa rnams kyang bshags par 'gyur ro/ /tshe 'di la yang phyug</text></item>
<item><p>243a5</p><section>mdo sde</section><text>por 'gyur ro/ /mu ge'i nang du skye bar mi 'gyur ro/ /gnod pa thams cad las yongs su thar bar 'gyur ro/ /tad+ya thA/ tarke/ tA rke rke/ te rke' tsa kre/ ta rka' tiSh+thi te swA hA/ gzungs sngags 'di ni phyir mi ldog pa'i 'khor lo zhes bya ste/ su 'di brjod pa ni phyir mi ldog par 'gyur ro/ /</text></item>
<item><p>243a6</p><section>mdo sde</section><text>sgrub pa'i thabs ni 'di yin te/ kha zas mi za bar g.yeng ba med pa'i sems kyis 'chag bzhin du nyin mtshan du bzlas brjod byas na rnam par rtog pa 'byang bar 'gyur zhing dran pa dang ldan par 'gyur te/ bslab pa'i gzhi 'dzin pas bzlas brjod bya'o/ /tad+ya thA/</text></item>
<item><p>243a7</p><section>mdo sde</section><text>o ha ni/ o ha ni/ mo ha ni/ hu hru re/ hu hu re/ nu ba te/ dzam b+ha ni/ stam b+ha ni swA hA/ gzungs sngags 'dis ni skye ba med pa'i bzod pa thob par 'gyur te/ zhag gsum gyi bar du bslab pa 'dzin pas g.yeng ba med pa'i sems kyis 'chag bzhin du</text></item>
<item><p>243a8</p><section>mdo sde</section><text>bzlas brjod byas na tshe 'di la ma grub na yang tshe phyi ma la nges par 'grub par 'gyur ro/ /tad+ya thA/ tsa re tsa re/ yak+She yak+She/ yak+Sha yak+Sha/ nud d+hiSh+thi te/ kA la pa/ a tiSh+thi te/ bud d+ha a d+hiSh+thi te sa tA/ a d+hiSh+thi te swA hA/ gzungs</text></item>
<item><p>243b1</p><section>mdo sde</section><text>sngags 'dis ni sdig pa thams cad bshags par 'gyur te/ zla ba bdun gyi bar du nyin lan gsum/ mtshan lan gsum bzlas brjod bya'o/ /tad+ya thA/ mai tre/ mai tri/ rag trai/ mug tre/ k+Sha yA+e k+Sha yA+e/ mu ba te/ mai tre/ bud d+ha</text></item>
<item><p>243b2</p><section>mdo sde</section><text>a d+hiSh+thi te swA hA/ gzungs sngags 'dis ni mthun pa'i bzod pa thob par 'gyur ro/ /sgrub pa'i thabs ni 'di yin te/ nang gsum bzlas brjod byas na/ lan cig kyang stong stong bya'o/ /rtag tu gnyid mi log</text></item>
<item><p>243b3</p><section>mdo sde</section><text>pa dang / khrus bya ba dang / gtsang ba dang / gos gtsang ma gyon pas zan zos pa'i 'og tu sku gdung dang ldan pa'i mchod rten dang / sangs rgyas kyi sku gzugs kyi spyan sngar g.yeng ba med pa'i sems kyis bzlas brjod byas te/ du rus</text></item>
<item><p>243b4</p><section>mdo sde</section><text>ka'i bdug pa bsregs na nad chen po rnams zhi bar 'gyur ro/ /gsang sngags de dag gis mar la lan stong bzlas brjod byas te/ nad pa la bslud pa dang / lus bsku bar bya'o/ /'di las sman grags pa ji lta bu yang rung ba de dag</text></item>
<item><p>243b5</p><section>mdo sde</section><text>la nad pas nang gsum du nyin gcig bzhin du lan stong stong bzlas brjod bya ste/ skra rtsi pog sreg cing / dri chu dang / dri zhim pos bsgos pa'i 'bru mar gyi mar me dang / ro sna gcig dbul bar bya'o/ /gang gi tshe cho ga 'di bzhin du bzlas brjod byas na/</text></item>
<item><p>243b6</p><section>mdo sde</section><text>nad tshabs chen po rnams kyang med par 'gyur te/ tad+ya thA/ shud d+he bud d+he/ A ra dze/ a ra ja/ a nu ba de/ sang ga la pe/ mai tre bud d+ha a d+hiSh+thi te swA hA/ nang bdun gyi bar du nyin gcig bzhin du lan stong stong bzlas brjod byas te/</text></item>
<item><p>243b7</p><section>mdo sde</section><text>sems zhi bar byas na mthun pa'i bzod pa 'thob par 'gyur te/ bslab pa 'dzin pas bzlas brjod bya'o/ /tad+ya thA/ sa sa sa sa/ mi mi mi mi/ gi ra a d+hiSh+thi ti/ dzam b+ha ko ti/ a pa ra dzi te/ kal pa ba ti/</text></item>
<item><p>243b8</p><section>mdo sde</section><text>dzam b+ha ko Ti/ ka kA mi le/ ban dzi ni bi ti ni/ sa na sa ra/ ki Ti badzra le/ pa lA tai/ ma mu shes ka lA bai/ nau dza re/ a yiSh+tha ka ka le swA hA/</text></item>
<item><p>244a1</p><section>mdo sde</section><text>gzungs sngags 'di ni mi gnas zhes bya ste/ 'dis sa thob par 'gyur ro/ /grub pa'i thabs ni 'di yin te/ gtsang zhing khrus byas pa dang / gos sar pa gyon cing bslab pa 'dzin pas/ sku gdung dang ldan pa'i mchod rten nam/</text></item>
<item><p>244a2</p><section>mdo sde</section><text>sangs rgyas kyi sku gzugs kyi spyan sngar bzlas brjod byas na rgyal po'i 'jigs pa dang / 'jigs pa gzhan thams cad las thar bar 'gyur te/ kha zas mi za bar lan stong bzlas brjod bya'o/ /de la dri ni 'di yin te/ a ga ru dang /</text></item>
<item><p>244a3</p><section>mdo sde</section><text>'bug sug tang dang ga phur dang / shug pa dang tsan dan rnams so/ /bdug pa yang 'di dag las sbyar bar bya ste/ der bdug par bya'o/ /mar me yang de dag gi phye ma dang sbyar ro/ /yang na de dag gi dris kyang bsnyen bkur bya zhing chu dang sbyar te/</text></item>
<item><p>244a4</p><section>mdo sde</section><text>des gtor bar bya'o/ /ro sna gcig kyang der bzhag par bya ste/ des bsgos pa'i chu la bzlas brjod byas pas steng du gtor bar bya'o/ /gang gis cho ga 'di bzhin du byas na nyes pa sna tshogs las grol bar 'gyur zhing 'jigs pa thams cad</text></item>
<item><p>244a5</p><section>mdo sde</section><text>las thar bar 'gyur te/ 'jigs pa de las thar bar ma gyur gyi bar du snga dro zhing lan sum bcu gsum gsum bzlas brjod bya'o/ /cho ga 'di bzhin du bzlas brjod byas pa gang yin pa de ni 'jigs pa 'am/ gnod pa gang las kyang grol</text></item>
<item><p>244a6</p><section>mdo sde</section><text>bar mi 'gyur ba med do/ /ci ste bsgrubs na las gang btsams kyang rung ste mi 'grub pa med do/ /gang zhig grub pa 'am/ yang na skud tha 'dogs sam/ yang na bris te 'chang na gnod pa thams cad las thar bar 'gyur te/ mi bsod nams dang ldan pa</text></item>
<item><p>244a7</p><section>mdo sde</section><text>zhig ni tshe 'di nyid la 'thob par 'gyur ro/ /ji ste des thob par ma gyur na yang tshe phyi ma la gdon mi za bar 'thob par 'gyur ro/ /tad+ya thA/ ga bi li ka bi la/ bin Te b+hU na dza ra stu/ mi la ta la mi la ta la/ ad dwa re swA hA/ gzungs sngags 'di</text></item>
<item><p>244a8</p><section>mdo sde</section><text>bzlas brjod byed pa gang yin pa des ni sems can thams cad la byams par bya'o/ /bsgrub pa'i thabs ni 'di yin te/ khrus legs par byas shing gos gtsang ma bgos pa kha zas mi bza' bar/ sku gdung dang ldan pa'i mchod rten nam/</text></item>
<item><p>244b1</p><section>mdo sde</section><text>sangs rgyas kyi sku gzugs kyi spyan sngar lan sum stong bzlas brjod bya'o/ /'di la bdug pa ni 'di yin te/ 'bug sug hang dang / ga phur dang du ru ska dang / ka la nu sa ri dang / sha'i le ya ka rnams kyis bdag te/ gang gis cho ga 'di bzhin du bzlas brjod</text></item>
<item><p>244b2</p><section>mdo sde</section><text>byas pa la ni khro zhing sdang ba thams cad dang bar 'gyur ro/ /tsan dan dang / gur gum dang / shing mngar dang / kar ko ti dang shug pa dang / sman 'di rnams bsogs pa la gzungs sngags 'di lan sum stong bzlas brjod byas te/ lus la btags na de la byad</text></item>
<item><p>244b3</p><section>mdo sde</section><text>stems kyis tshugs par mi nus la/ byas zin pa yang 'jig par 'gyur te/ byams pa'i sems dang ldan pa dang / bslab pa 'dzin pas bzlas brjod bya'o/ /tad+ya thA/ ra rA+e ra rA phu pha na Ne le bi li pha ba kA rA mug te mun d+ha re swA hA/ gzungs sngags 'di ni</text></item>
<item><p>244b4</p><section>mdo sde</section><text>ting nge 'dzin yongs su rdzogs par byed pa ste/ mdzod ji lta bu dang ting nge 'dzin gyi rnam par ji lta bu 'dod pa de lta bu 'thob par 'gyur te/ bsam pa thams cad yongs su rdzogs par byed pa yin no/ /bsgrub pa'i thabs ni 'di yin te/ gtsang ba dang /</text></item>
<item><p>244b5</p><section>mdo sde</section><text>khrus byas pa dang gos gtsang ma gyon pa dang / bslab pa 'dzin pas sku gdung dang ldan pa'i mchod rten nam/ sangs rgyas kyi sku gzugs kyi spyan sngar bzlas brjod bya ste/ phyogs bcu'i sangs rgyas rnams kyi mtshan phyogs re rer lan sum bcu rtsa gsuM</text></item>
<item><p>244b6</p><section>mdo sde</section><text>gsum brjod par bya'o/ /phyogs re rer gzungs sngags lan brgya rtsa brgyad bzlas brjod bya'o/ /'di la bdug pa ni 'bug sug hang dang / ga bur dang ka la nu sa ri dang / sha'i le ya ga dang / pu ru ka rnaMs bsreg par bya zhing de dag gis bsgos pa'i mar me sbar</text></item>
<item><p>244b7</p><section>mdo sde</section><text>bar bya'o/ /sman de dag dang sbyar ba'i chu bzhag ste/ ro sna gcig kyang bzhag nas yid la gang 'dod pa de sangs rgyas rnaMs la gsol na ji ltar 'dod pa de bzhin du 'gyur ro/ /tad+ya thA/ ti li ga dze shwa ra shA ra A ti ba ti za ba tA rA ke le Shi ba ta gu le swA hA/ gzungs</text></item>
<item><p>244b8</p><section>mdo sde</section><text>sngags 'dis lha'i mig 'thob par 'gyur ro/ /mig nad kyang med par 'gyur ro/ /sgrub pa'i thabs ni 'di yin te/ gos gtsang ma bgos la sku gdung dang ldan pa'i mchod rten nam/ sangs rgyas kyi sku gzugs kyi spyan sngar lan brgya rtsa brgyad bzlas</text></item>
<item><p>245a1</p><section>mdo sde</section><text>brjod byas nas/ myig sman 'di yang sbyor bar bya ste/ gur kum dang / ka ra dkar po sbrang rtsi dang sbyar te mig tu bskus na mig ma rung bar mi 'gyur ro/ /mig nad thams cad kyang med par 'gyur ro/ /bdug pa ni sbyar ba</text></item>
<item><p>245a2</p><section>mdo sde</section><text>bsreg go/ mig sman de la ni lan brgya rtsa brgyad bzlas brjod bya'o/ /nyin gcig bzhin du chu la lan bdun bzlas brjod byas te mig bkru bar bya'o/ /tad+ya thA/ ba rad tse/ bi rad tse/ ku tha le/ mig tre le/ ai lai mai lai/ Tad da gA</text></item>
<item><p>245a3</p><section>mdo sde</section><text>Tad gu le swA hA/ gzungs sngags 'di ni sangs rgyas rjes su dran par bya ba yin no/ /sgrub pa'i thabs ni 'di yin te/ bslabs pa 'dzin pa dang / gtsang mas sangs rgyas kyi sku gzugs kyi spyan sngar lan dgu brgya bzlas brjod</text></item>
<item><p>245a4</p><section>mdo sde</section><text>bya ste/ bdug pa sbyar ba srab cing dri zhim pos bsgos pa'i 'bru mar gyi mar me dang / pog bor dang / dri zhim pos bsgos pa'i chu dang / ro sna gcig bzhag par bya ste/ mar la bzlas brjod byas nas mgo bo dang khar bskus na</text></item>
<item><p>245a5</p><section>mdo sde</section><text>mgo bo'i nad thams cad las thar bar 'gyur ro/ /chos slob par 'dod pas mar de mthungs na dbang po rnon por 'gyur ro/ /gzungs sngags gang bsgrubs kyang rung ste/ 'di las smos pa bzhin du yongs su rdzogs par bzlas brjod</text></item>
<item><p>245a6</p><section>mdo sde</section><text>bya ste/ gzungs sngags thams cad dang / sangs rgyas kyi mtshan rnams phyogs bcu'i phyogs re re lan sum bcu rtsa gsum gsum brjod par bya'o/ /gang gis me gzungs sngags brjod pa na nyin lan gsum mtshan lan gsum</text></item>
<item><p>245a7</p><section>mdo sde</section><text>du phyogs bcur tshe dpag med kyi snying po'i gzungs sngags brjod par bya'o/ /sangs rgyas bcom ldan 'das de dag gi mtshan phyogs re rer brjod par bya'o/ /sangs rgyas thams cad kyi snying po zhes bya ba'i gzungs sngags</text></item>
<item><p>245a8</p><section>mdo sde</section><text>'di ni yid bzhin gyi nor bu rin po che ji ltar chos dang ldan pa'i dam pa ji lta bur 'dod pa bzhin du thams cad thob par byed pa de bzhin du brjod pa des/ sangs rgyas nyid kyang 'thob par 'gyur la sdug bsngal thams cad las</text></item>
<item><p>245b1</p><section>mdo sde</section><text>thar bar 'gyur ro/ /des 'di skad du bdag gis gang gi tshe sangs rgyas kyi byang chub thob nas dgrol bar bya'o zhes byas so/ /de'i tshe lha mo dri ma med pa'i 'od kyis 'di skad du ji ltar bdag gis gzungs sngags 'di dag gis ming po thar bar byas pa</text></item>
<item><p>245b2</p><section>mdo sde</section><text>de bzhin du sems can thams cad kyang gzungs sngags 'di dag gis yongs su thar bar byed par shog shig ces rgyas so/ /nam zhig na sum pa rnams der 'ong ba dang / gdong dmar gyis yul 'dzin par 'gyur ba'i dus 'ong bar 'gyur te/ de yang</text></item>
<item><p>245b3</p><section>mdo sde</section><text>las 'di lta bu las 'gyur ro/ /gang gi tshe gzhon nu sdig can byung ba na mi rgod byung ba de dag rgyal po'i thad du btang ste/ blon po chen po gtso bo'i khyim du song nas nor rnams khyer ro/ /de nas de'i mdzod sgo na de'i chung ma bud med cig nyal ba de dag sang</text></item>
<item><p>245b4</p><section>mdo sde</section><text>shor gyis dogs pa'i phyir khrid de bsad do/ /de nas mi rgod de dag bzung nas blon po de dag gi lag tu byin no/ /mi rgod de dag gi bu dang chung ma dang nor rnams kyang blon po chen po de dag gi mdun du bzhag go/ /de nas blon po chen po gtso bo de khong dge</text></item>
<item><p>245b5</p><section>mdo sde</section><text>ba zhig ste/ bdag gi nor nyi tshe'i ngo blangs so/ /de nas blon po chen po gtso bo de'i sring mo mtshan mo mi nyal bar 'chag sa na 'chags pas der mi rgod 'ongs pa tshor nas/ rgyal po'i gan du khrid pa yang des mthong ngo / /de nas de dag bu dang chung ma rnams ni blon po chen po</text></item>
<item><p>245b6</p><section>mdo sde</section><text>cig shos kyis khyer ro/ /nor rnams ni rgyal po'i dkor du bsdus nas/ blon po chen po cig shos kyis bu dang chung ma khyer ba de yang rgyal pos ma rmas so/ /de nas blon po chen po shos kyi nu bo dang bu la mi rgod gtso bo'i chung ma byin nas chen po cig gis de'i bu dang chung ma</text></item>
<item><p>245b7</p><section>mdo sde</section><text>rnams kying mi rgod de dag gis mtshan mo brkus te rang gis bu dang chung ma ni phyir ma thob bo/ /de nas de'i tshe de dag gis smon lam btab pa gang gi tshe khyod kyis mi'i lus thob par 'gyur ba de'i tshe/ nged kying khyed kyi chung ma 'phrog par gyur cig ces byas so/ /mi rgod kyi gtso bo gang gis mdzod</text></item>
<item><p>245b8</p><section>mdo sde</section><text>kyi sgo nas bud med khrid song ba nges pa des smon lam btab pa bdag blon po chen po khyed kyi 'khor du skyes te gang gi tshe khyod las byed pa de'i tshe/ ngas khyod kyi sems dkrug cing gtam ngan chen po sgrogs par gyur cig ces byas so/ /de nas rigs dang ldan pa'i bud med gang gis mi rgod 'ong ba tshor ba de</text></item>
<item><p>245b9</p><section>mdo sde</section><text>la dris pa ngas tshor ro/ /zhes khyod kyis bya ste ci des smras pa rdzun du smra bar gyur kyis dogs pa/</text></item>
<item><p>246a1</p><section>mdo sde</section><text>dang / de'i sdig bdag gyi lus myong bar 'gyur tu dogs pa'i phyir ro zhes byas so/ /de nas mi rgod kyi gtso bo des smon lam 'di skad ces btab ste/ dus thams cad du bdag blon po chen po 'di'i mdza' bo'i tshul du 'dug cing dgra byed par gyur cig</text></item>
<item><p>246a2</p><section>mdo sde</section><text>ces byas so/ /de la blon po chen po gtso bo de nas skar rdo'i rgyal por 'gyur ro/ /cig shos ni li yul gyi rgyal por 'gyur ro/ /blon po chen po cig shos kyi nu bo ni shang ku la zhes bya bar 'gyur ro/ /bur gyur pa de ni bsod nams 'phel zhes bya bar</text></item>
<item><p>246a3</p><section>mdo sde</section><text>'gyur ro/ /mi rgod kyi gtso bor gyur pa de ni sa pi te ku la zhes bya bar 'gyur ro/ /blon po chen po de'i chung ma gsod gsod pa'i mi de gnyis las gcig ni a kun zhes bya bar 'gyur ro/ /cig ni du pa la zhes bya bar 'gyur ro/ /de'i chung ma smon lam</text></item>
<item><p>246a4</p><section>mdo sde</section><text>'debs pa gnyis las gcig ni mya ngan dang bral ba zhes bya bar 'gyur ro/ /gcig ni rab sdug ces bya bar 'gyur ro/ /blon po chen po de'i chung ma mdzod kyi sgo na nyal nyal ba de ni pid ku la'i chung ma las skar rdo'i rgyal pos khyer ba yin no/ mi rgod</text></item>
<item><p>246a5</p><section>mdo sde</section><text>rnams kyi mar gyur pa de ni mi rgod 'dzin pa rnams kyi mar gyur te/ de yang de'i grogs su 'gyur ro/ /rgyal po gsod pa des ni smon lam 'di skad ces btab ste/ ci nas bdag bag mar btang nas khyod la gsod par gyur cig ces byas so/ /</text></item>
<item><p>246a6</p><section>mdo sde</section><text>de'i phyir na li'i rgyal pos mya ngan med pa'i a ku na la byin no/ /skar rdo'i rgyal pos kyang pid ku la'i chung ma khyer bar gyur te/ de phyin cad gcig la gcig dgrar 'gyur ro/ /dge byed kyi phyogs gang yin pa de dag ni li yul na dge ba byed par</text></item>
<item><p>246a7</p><section>mdo sde</section><text>'gyur ro/ /mi rgod du gyur pa de dag ni li yul du sdig byed par 'gyur ro/ /chung ma 'phrog par byed pa'i mi rgod de dag gi kyang blon po chen po de la 'di skad ces smras te smon lam btab bo/ /khyod kyis chos bzhin du byas te yus yod bzhin</text></item>
<item><p>246a8</p><section>mdo sde</section><text>du btang nas rang gi nor nyi tshe'i ngo blangs pas na khyod dge ba ci rtson yang zung ste/ der bdag cag khyod kyi grogs su gyur cig ces byas so/ /sngon pa la li'i rgyal po'i mir gyur pa'i tshe smon lam btab pas na skar rdo'i rgyal po'i grogs su</text></item>
<item><p>246b1</p><section>mdo sde</section><text>gyur te/ nam de'i dus la bab pa na skar rdo'i rgyal po pid ku la'i chung ma 'khyer bar 'gyur te/ de'i tshe pid ku las gtam ngan chen po bsgrags nas mi de'i bsams pa las ni lus 'di ci zhig bya snyam nas de'i tshe skyo ba chen po skye bar 'gyur ro/ /</text></item>
<item><p>246b2</p><section>mdo sde</section><text>de'i tshe sngon gyi dge ba'i rtsa ba dran par 'gyur te/ 'di ni bud med du skye ba'i tha ma yin te/ sangs rgyas kyi bka' 'di dran par bya'o snyam mo/ /de nas nam mtsho'i bar du dge snyen ma'i bslab pa'i gzhi 'dzin par 'gyur te/ de'i tshe kun tu dga' ba zhes</text></item>
<item><p>246b3</p><section>mdo sde</section><text>bya ba'i gzungs sngags brjod nas/ der gang gis tshe rabs dran par gyur pa'i ting nge 'dzin dang bzod pa 'thob par 'gyur ro/ /de nas ring po mi thogs par yul de gdong dmar rnams 'dzin par 'gyur te/ de dag thog ma li yul du 'gro 'dod pa de'i</text></item>
<item><p>246b4</p><section>mdo sde</section><text>tshe sangs rgyas bcom ldan 'das de dag dang / li yul gyi bsrungs ma'i lha de dag dang / rgyal po chen po bzhi dang / gnod sbyin kun tu rgyal dang / 'phrog ma bu dang bcas pa dang / byang chub sems dpa' spyan ras gzigs dbang phyug rnams ka pi</text></item>
<item><p>246b5</p><section>mdo sde</section><text>la na'i mchod rten du thams cad 'ong bar 'gyur te/ der bcom ldan 'das kyi spyan sngar gzungs sngags bshad do/ /de'i tshe der mchod rten de nyid las 'di ltar byang phyogs pa la sogs pa'i dmag 'ong bar 'gyur te/ shin tu mi zad pa yin no zhes sgra</text></item>
<item><p>246b6</p><section>mdo sde</section><text>rang 'byung bar 'gyur ro/ /de'i byang chub sems dpa' spyan ras gzigs dbang phyug dang / lha rnams dang / 'phrog ma bu dang bcas pa de dag thams cad mya ngan gyi go bgos nas/ der 'ongs te 'di skad du gdong dmar rnams kyi dmag 'ongs te/ dri gtsang</text></item>
<item><p>246b7</p><section>mdo sde</section><text>khang dang / mchod rten dang / dge 'dun gyi kun dga' ra ba rnams kyang 'jig par byed kyis ci nas yul kun 'jig par mi 'gyur bar grogs gyis shig ces zer ro/ /de nas de'i tshe na dri ma med pa'i 'od kyis 'di skad ces smras so/ /bdag gis bgyi ba</text></item>
<item><p>246b8</p><section>mdo sde</section><text>gang lags pa de bka' stsol cig dang / yul gyi phyir ci ste bdag gi srog yal du zin kyang de la chags pa med do/ /de nas lha rnams kyis 'di skad ces smras so/ /'di la thabs cig kho na zhig yod de/ ci nas yul gyi mi thams cad kyis theg pa</text></item>
<item><p>247a1</p><section>mdo sde</section><text>chen po'i mdo dam pa'i chos pad ma dkar po'i mdo nyi shu rtsa gcig bris la dam pa'i chos pad ma dkar po chos kyi rnam grangs kyi bsrungs ma'i lha de dag dang / mdo de las ming smos pa'i srin po dang srin mo gang yin pa de dag la chos kyi sbyin pa bya</text></item>
<item><p>247a2</p><section>mdo sde</section><text>ba'i phyir a shwa dam pa'i mchod rten chen po klag par bya ste/ nor dang ldan pa'i zas rnams kyang bzhag par bya'o/ /mar me de dag kyang sbyar bar bya'o/ /de nas dri ma med pa'i 'od kyis 'di skad ces smras so/ /bdag gis yul gyi phyir thams cad la</text></item>
<item><p>247a3</p><section>mdo sde</section><text>'drir gzhug pa dang / mog tu gzhug par bsgo ba'i mthu de lta bu bdag la med kyis/ yul gyi phyir bdag nyid kyis bklog cing ro dang ldan pa'i zas rnams kyang gzhag go/ /mar me de dag kyang sbyar ro/ /gang gi tshe dri ma med pa'i 'od kyis dam pa'i chos</text></item>
<item><p>247a4</p><section>mdo sde</section><text>pad ma dkar po bkrog pa dang / ro dang ldan pa'i zas rnams bzhag par rtsom pa de'i tshe gdong dmar de dag lo dang po la li yul du 'gro bar rtsom par 'gyur ro/ /de nas lo gsum pa'i tshe 'gro nus par 'gyur ro/ /de'i tshe sdig byed kyi grogs por gyur pa'i mi rgod</text></item>
<item><p>247a5</p><section>mdo sde</section><text>lnga brgya po gang yin pa de dag kyang de'i tshe mi rgod kyis 'dzin par 'gyur ro/ /de'i tshe dri ma med pa'i 'od g.yengs par 'gyur te/ dam pa'i chos pad ma dkar po dag kyang klog par mi byed/ ro dang ldan pa'i zas rnams kyang 'grims par mi byed do/ /de nas</text></item>
<item><p>247a6</p><section>mdo sde</section><text>gdong dmar rnams rang gi yul nas 'phags te ston zla ra ba la li yul du 'gro bar chas so/ /de'i tshe li'i rgyal po srin mo dri ma med pa'i 'od la mi dga'o/ /du pa la dang a ku na gnyis kyang de'i tshe g.yengs par 'gyur te/ klog par mi byed/ ro dang ldan pa'i</text></item>
<item><p>247a7</p><section>mdo sde</section><text>zas rnams kyang 'grams par mi byed/ mar me yang sbyar bar mi byed do/ /de nas lha rnams tsar min de'i yul du g.yul 'gyed de pham par 'gyur ro/ dri ma med pa'i 'od kyis dgag dbye'i tshes bcu bzhi la gzungs sngags brjod nas der lha rnams kyis</text></item>
<item><p>247a8</p><section>mdo sde</section><text>yid du mi 'ong ba'i tshig smras pa/ khyod kyis dam pa'i chos pad ma dkar po'i chos kyi rnam grangs bdag gis nyin gcig bzhin du cho ga bzhin bklag par bya'o zhes gang smras pa de khyod kyis ma klags pa'i phyir kho bo cag pham par gyur pas sum pa rnams</text></item>
<item><p>247b1</p><section>mdo sde</section><text>'dir 'ong bar 'gyur ro zhes zer ro// //dri ma med pa'i 'od kyis zhus pa/ bam po bzhi pa ste tha ma/ de nas de'i tshe lha mo dri ma med pa'i 'od kyis bcom ldan 'das la 'di skad ces gsol to/ /bcom ldan 'das sngon byung ba gang lags pa dang /</text></item>
<item><p>247b2</p><section>mdo sde</section><text>slad kyis ji ltar 'gyur ba dang / ci nas bdag gis ji ltar dran par 'gyur ba bshad du gsol/ de nas bcom ldan 'das kyis 'di skad ces bka' stsal to/ /ma 'ong pa'i dus na yul 'dir 'di lta bu 'byung bar 'gyur te/ de la 'di skad ces bya'o/ /li yul</text></item>
<item><p>247b3</p><section>mdo sde</section><text>gyi rgyal srid sum pas 'dzin par 'gyur te/ de na yang gang gi tshe rgyal po 'phags skyes pos shAkya'i yul du dmag drangs pa de'i tshe shAkya'i yul gyi mi rgyal po'i 'khor du gyur pa zhig shAkya dag gi zla la g.yul bkye nas/ de'i phyi bzhin du mi gzhan zhig byung ba</text></item>
<item><p>247b4</p><section>mdo sde</section><text>des der 'di skad du khyod kyis shAkya thams cad la bslab pa 'dzin du bcug nas/ de dag gi yul du dgra byung na yang 'thab mo ma byas pas na ma 'ongs pa'i dus su gang du khyod kyi sku gdung dang bstan pa byung ba der nges dge 'dun gyi kun dga' ra ba rnams dang / mchod</text></item>
<item><p>247b5</p><section>mdo sde</section><text>rten chen po rnams ci nas kyang gzhig par bya'o/ /zhes smon mal btab bo/ /de nas bcom ldan 'das kyis spyan ras gzigs dbang phyug la bos te bka' stsal pa/ nu sdug gang gi tshe bcom ldan 'das rin chen snying po grong khyer du gshegs pa der 'u bu cag</text></item>
<item><p>247b6</p><section>mdo sde</section><text>gnyis kyis lhan cig tu sangs rgyas su lung bstan pa thob pa dran pa gyis shig /de nas yang bcom ldan 'das kyis spyan ras gzigs dbang phyug la bka' stsal pa/ nu sdug li yul der de lta bu 'ong ba'i dus la bab pa na ji ltar yang yul de cung zad</text></item>
<item><p>247b7</p><section>mdo sde</section><text>kyang 'jig par mi 'gyur ro/ /de nas de'i tshe bcom ldan 'das kyis nor bu bzang la 'di skad ces bka' stsal to/ /byang chub sems dpa' spyan ras gzigs dbang phyug dang ngas dgongs te/ u rgyan gyi yul der lung ji ltar bsgo ba de bzhin du 'di</text></item>
<item><p>247b8</p><section>mdo sde</section><text>yang zung shig /de nas gang gi tshe bcom ldan 'das kyis li yul du sum pa de ltar thugs su pa de'i tshe spyan ras gzigs dbang phyug la 'di skad ces bka' stsal to/ /nu sdug khyod kyis li yul 'di lta bur 'gyur ba'i dus la bab pa de'i tshe</text></item>
<item><p>248a1</p><section>mdo sde</section><text>skabs phye shig /de nas de'i tshe spyan ras gzigs dbang phyug gi cha lugs kyis gzugs byas nas dge slong zhig la byin te/ des nas li yul der khyer te 'ong bar 'gyur ro/ /de'i tshe byang chub sems dpa' 'phags pa spyan ras</text></item>
<item><p>248a2</p><section>mdo sde</section><text>gzigs dbang phyug gis li yul dang dmag gi dpung 'dzin pa'i lha gang yin pa de dag la skul bar byed do/ /dge slong de yang phyis gser gyi yul du skye bar 'gyur te/ bsod nams la dga' ba zhes bya bar 'gyur ro/ /gang gi tshe shi 'pho bar</text></item>
<item><p>248a3</p><section>mdo sde</section><text>'gyur ba de'i tshe yang sangs rgyas kyi zhing yongs su dag par 'gro bar 'gyur ro/ /gang gi tshe sum pa 'ong bar 'gyur ba de'i tshe dgun zla tha chungs tshes bcwa lnga nya'i nam phyed na de dag gis dri ma med pa'i 'od de la bos te 'di lta ste/ kye rab nges li</text></item>
<item><p>248a4</p><section>mdo sde</section><text>yul du dmag 'ongs so/ /rgyal po yang phyir byung ste/ yul yang shin tu mi bzad pa'i dus la bab bo zhes zer ro/ /gnod sbyin ser skyes kyang 'di skad du khyod dang lhan cig tu li yul bsrungs ba'i phyir lag tu mnos pa'i lha dang / gnod sbyin</text></item>
<item><p>248a5</p><section>mdo sde</section><text>gang ji snyed yod pa de dag la ci nas gser gyi yul srung ba dang / ci nas sum pa dag gis gshig par mi 'gyur ba de lta bur bsgo shig ces zer ro/ /de dag kyang 'di skad du bdag cag gis yid bzhin gyi nor bu rin po che gang gis khyod las byed nus par 'gyur</text></item>
<item><p>248a6</p><section>mdo sde</section><text>ba dang / ci nas sum pa rnams phyir ldog par 'gyur ba dang / rgyal po yang phyir rang gi yul du 'ong bar 'gyur ba de lta bu sbyin par bya'o zhes zer ro/ /de'i tshe ci nas sangs rgyas de dag gi chos bshad pa thams cad der yongs su shes par 'gyur ba'i gzungs</text></item>
<item><p>248a7</p><section>mdo sde</section><text>sngags de yang byin no/ /tad+ya thA/ u ka se mu ka se/ u ku ru mu ku phu ru swA hA/ tad+ya thA ni dzi te birdzi te/ b+ha shi te/ d+harma skan d+da a pa ra rdzi te in dra brdzi te phu swA hA/ 'di skad du gzungs sngags 'di dag zla ba gcig gi bar du phyem red kyi dus su lan</text></item>
<item><p>248a8</p><section>mdo sde</section><text>brgya rtsa brgyad brgyad rjod cig dang ji lta bar bdag gis khyod la bstan par bya ste/ gzungs sngags de dag bstan par bya'o zhes kyang zer ro/ /gang gi tshe rabs nges kyis zla ba gcig gis bar du gzungs sngags bzlas brjod nas de'i dpyid zla ra ba tshes</text></item>
<item><p>248b1</p><section>mdo sde</section><text>bcu bzhi la lha rnams kyis brjod du bcug pa'i gzungs sngags gang yin pa de brjod na de'i tshe bsam gtan gyi mdun khang gi steng gang du de bzhin gshegs pa shAkya thub pa dang / de bzhin gshegs pa mi 'khrugs pa dang / de bzhin gshegs pa rin po</text></item>
<item><p>248b2</p><section>mdo sde</section><text>che'i tog dang / de bzhin gshegs pa 'od dpag med dang / de bzhin gshegs pa rnga sgra dang / sangs rgyas bcom ldan 'das ji snyed der 'dug par 'gyur ba'i sangs rgyas bcom ldan 'das de dag thams cad thabs gcig tu chos bgro ba mdzad</text></item>
<item><p>248b3</p><section>mdo sde</section><text>mdzad pa der sangs rgyas bcom ldan 'das chos kyi 'byung gnas zhes bya ba gang gA'i klung gi bye ma snyed gshegs so/ /lha'i rgyal po sum bcu rtsa gnyis kyang der 'ongs te/ dri ma med pa'i 'od las rab nges zhes bya bar 'gyur ba de'i thad du tshes</text></item>
<item><p>248b4</p><section>mdo sde</section><text>bcu bzhi'i nyin par 'ong bar 'gyur te/ ba lang pa sum pa rnams dpyid zla tha chungs la nges par phyir ldog par 'gyur ro/ /de'i tshe gzungs sngags gang gis sum pa rnams phyir ldog par 'gyur ba dang / mu ge yang 'byung bar mi 'gyur</text></item>
<item><p>248b5</p><section>mdo sde</section><text>ba dang / de bzhin gshegs pa chos kyis 'byung gnas zhes bya ba de dag gshegs par 'gyur ba'i gzungs sngags de dag kyang byin no/ /de bzhin gshegs pa chos 'dzin la phyag 'tshal lo/ /de bzhin gshegs pa chos dpa' ba'i</text></item>
<item><p>248b6</p><section>mdo sde</section><text>rigs la phyag 'tshal lo/ /de bzhin gshegs pa chos snang la phyag 'tshal lo/ /de bzhin gshegs pa chos dgyes la phyag 'tshal lo/ /de bzhin gshegs pa chos gnas la phyag 'tshal lo/ /de bzhin gshegs pa chos</text></item>
<item><p>248b7</p><section>mdo sde</section><text>kyi tog la phyag 'tshal lo/ /de bzhin gshegs pa chos kyis gzi brjid la phyag 'tshal lo/ /de bzhin gshegs pa chos dbang la phyag 'tshal lo/ /de bzhin gshegs pa chos brtan la phyag 'tshal lo/ /de bzhin gshegs pa chos brtsegs</text></item>
<item><p>248b8</p><section>mdo sde</section><text>la phyag 'tshal lo/ /tad+ya thA/ bu bu bu bu d+harma ai bA Sh+Tha te bu a a a a/ da ku la a d+hi Sh+Thi te ban dza rai phug tsa rai phu/ bi bi bi bi phu/ sa sa sa sa phu/ kau kau kau kau phu hA hA hA hA phu swA hA/ gzungs sngags 'di ni sa 'dzin pa zhes bya ste</text></item>
<item><p>249a1</p><section>mdo sde</section><text>bab col la zhugs pa'i sems can gang yin pa des lan brgya rtsa brgyad bzlas brjod byas na de las thar bar 'gyur ro/ /gang gi tshe dmag byung ba de'i tshe yang bzlas brjod bya'o/ /de nas de'i tshe sangs rgyas bcom ldan 'das rnams kyis gzhon nu</text></item>
<item><p>249a2</p><section>mdo sde</section><text>rdo rje sde dang / lha mo rab nges zhes bya bar 'gyur ba gang yin pa de'i don gyi phyir der tshes bcu bzhi'i nyin par skar rdo'i rgyal po rnam par rgyal ba'i go cha la dam pa stsol bar mdzad do/ /gang gi tshe der rgya dang sum pa 'ong bar 'gyur ba de'i tshe de li yul</text></item>
<item><p>249a3</p><section>mdo sde</section><text>du rgyal srid 'dzin par 'gyur te/ yul gyi phyir blud 'jal bar 'gyur ro/ /dri gtsang khang dang / dge 'dun gyi kun dga' ra ba dang / mchod rten rnams gdong dmar dag gis bsregs pa yang phyir 'chos par byed do/ /lo du mar yul bde ba dang /</text></item>
<item><p>249a4</p><section>mdo sde</section><text>lo legs pa dang / yid du 'ong bar gnas par 'gyur te/ de'i tshe gzungs 'di yang brtsol bar mdzad do/ /na mo d+harma tsin ta ku la s+ya/ ta thA ga ta s+ya/ tad+ya thA/ tsa tsa tsa tsa/ A Ang A/ ru tsa na gan d+he/ pa ru ra gan d+he/ ro d+ha na tiSh+Thi te ku la</text></item>
<item><p>249a5</p><section>mdo sde</section><text>a d+hi Sh+Thiti swA hA/ gter rnyed par 'dod pa 'am/ yang na nor mang po rnyed par 'dod na kha zas mi za bar gzungs sngags 'di la lan brgya rtsa brgyad bzlas brjod bya'o/ /bsgrub pa'i thabs ni 'di yin te/ zhag bdun gyi bar du bslab pa bzung la sha mi bza'</text></item>
<item><p>249a6</p><section>mdo sde</section><text>bar 'o thug gam 'bras can bza' bar bya'o/ /zhag bdun pa'i nyin par ni kha zas mi bza' bar nang par khrus byas la gzungs sngags 'di yang bzlas brjod byas te/ ri'i rtse mor 'phags pa spyan ras gzigs dbang phyug gi mdun du lan stong bzlas brjod</text></item>
<item><p>249a7</p><section>mdo sde</section><text>bya'o/ /pad ma stong gi steng du gser gyi pad ma bdun bzhag ste/ byang chub sems dpa'i mdun du gur kum gyis dkyil 'khor byas la ro dang ldan pa'i zas sna brgyad gur kum gyis bsgos pa dang / gur kum gyis chus bkang ba'i snod bzhi gzhag ste/ der</text></item>
<item><p>249a8</p><section>mdo sde</section><text>sbyin bsreg 'di yang bya ste/ a ga ru nag po dang / tsan dan dkar po dang / tsan dan dmar po dang / tsan dan ser po rnams kyi yam sreg shing dang / 'bras ma drus pa dang / sha ri ba rnams bsreg par bya'o/ /cho ga ni 'di ltar bya ste/ dkyil 'khor dus su</text></item>
<item><p>249b1</p><section>mdo sde</section><text>rnga yab stong la lan re bzlas brjod bya ste sbyin sreg bya'o/ /a ga ru dang / rgya spos dang / ka li ya ka dang / ga bur dang / shi li ya ka dang / gur kum dang / du ru ska rnams kyi bdug pas kyang der bdug par bya'o/ /de'i tshe gzungs sngags 'di yang</text></item>
<item><p>249b2</p><section>mdo sde</section><text>ji ltar rta gnas kyi rig sngags bshad pa'i cho ga rgyas pa bzhin du bzlas brjod bya'o/ /gnas der re yang 'dri bar bya'o/ /yang na ri'i steng du bzlas brjod bya'o/ /de nas de'i tshe bcom ldan 'das kyis byang chub sems dpa' spyan ras gzigs dbang phyug</text></item>
<item><p>249b3</p><section>mdo sde</section><text>la 'di skad ces bka' stsal to/ /de'i tshe khyod kyis rab nges de la dran par gyis la cho ga rgyas par 'di yang shod cig dang / sangs rgyas kyi bka' bzhin du byed pa gang yin pa'i byang chub sems dpa' spyan ras gzigs dbang phyug dang / dbang phyug gi lha dang / ljon</text></item>
<item><p>249b4</p><section>mdo sde</section><text>pa'i dbang phyug rgyal po dang / snying rje'i dbang phyug dang / spong ba'i 'od kyi dbang phyug dang / dri za'i dbang phyug dang / tshogs kyi dbang phyug dang / 'jig rten dbang phyug dang / 'od kyi dbang phyug dang / rigs kyi dbang phyug dang / chos kyi dbang phyug dang / byang chub</text></item>
<item><p>249b5</p><section>mdo sde</section><text>sems dpa' de dag der 'ong bar 'gyur ro/ /gsang sngags 'di yang bshad de/ rab nges gsang sngags 'di brjod cig zer ro/ /sangs rgyas la phyag 'tshal lo/ /chos la phyag 'tshal lo/ /dge 'dun la phyag 'tshal lo/ /byang chub sems dpa'</text></item>
<item><p>249b6</p><section>mdo sde</section><text>sems dpa' chen po 'phags pa spyan ras gzigs dbang phyug la phyag 'tshal lo/ /sngon gyi tshe na bsam pa yi/ /gsang sngags rab tu bshad pa 'di/ /sems can rnams la snying brtse phyir/ /cho ga 'di ni bshad par bya/ /byang chub sems dpa' sems</text></item>
<item><p>249b7</p><section>mdo sde</section><text>dpa' chen po 'phags pa spyan ras gzigs dbang phyug snying rje chen po dang ldan pa la phyag 'tshal lo/ /bcing pa thams cad tshar gcod par mdzad pa la phyag 'tshal lo/ /'jigs pa thams cad rab tu zhi bar mdzad pa la phyag 'tshal lo/ /sems can thams</text></item>
<item><p>249b8</p><section>mdo sde</section><text>cad la byams par sems pa la phyag 'tshal lo/ /sems can thams cad bde byed pa'i/ /rig sngags 'di ni rab tu bshad/ /tad+ya thA/ tsa ra tsa ra Ni/ sa ra sa ra te/ sa ra bi sa ra/ b+hud d+ha bud d+ha/ bo d+ha ya bo d+ha ya sarba sad twa hi ta/ a nu kam bI bo d+ha ya bo d+ha ya/</text></item>
<item><p>250a1</p><section>mdo sde</section><text>mi te Ar+yA ba lo ke te shwa rA ya/ sma ra sma ra sa ma ya na sarba sa twa na na/ mai tre tsi tA na na/ yas sarba sa twa nan/ mor sha ra/ ki ri ki ri ki ri ki/ ki ri ki ri ki ri ki/ ki ri ki ri/ tu ru tu ru tu ru tu ru/ bo d+hi ma bo d+ha yA mai tre/ hu ru hu ru/ mu ru mu ru shig</text></item>
<item><p>250a2</p><section>mdo sde</section><text>g+han a gad ts+tsha/ a gad ts+tsha/ sarba sad twa hi ta/ ru ka ma bI sarba sad d+he Shu ma hA ka ru Ni ka dar sha yu ru pan sa d+ha ya sa d+ha ya/ bi d+h+yan de hi de hi me ba ra na d+ha nan/ g+ha nan g+ha nan/ su ru mi su ru mi ma hA su ru me swA hA/ na mo ar+ya ba lo ke te shwa rA yA bo d+he sa d+ha ya/</text></item>
<item><p>250a3</p><section>mdo sde</section><text>ma hA sa twA ya/ sid d+h+yan tu man tra pa ta swA hA/ na mo rad na tra yA ya/ na mo Ar+yA be lo ki te shA ra yA bo d+hi sa twa ya ma hA sa twA ya/ tad+ya thA d+hu ru d+hu ru/ i si li mi li ni/ hu hu ma ma li ni du du be na ma na mA swA hA/ na mo rad na tra ya yA/ na mo</text></item>
<item><p>250a4</p><section>mdo sde</section><text>Ar+yA ba lo ki te shwa rA ya/ bo d+hi sa twa ya ma hA sa twa ya/ tad+ya thA mug te ba mug te tshe da ni/ bid tshe da ni bid tshe da ni nir ma le mang ga l+ye/ su mu khi be mu khai/ 'jigs pa thams cad las rnam par thar bar byed pa/ gnod pa thams cad las</text></item>
<item><p>250a5</p><section>mdo sde</section><text>rnam par thar bar byed pa ni rgyal po'i 'jigs pa dang / chom kun gyi 'jigs pa dang / 'chi ba'i 'jigs pa dang / mi 'dza' ba'i 'jigs pa dang / dug gi 'jigs pa dang / mtshon gyi 'jigs pa dang / me'i 'jigs pa dang / chu'i 'jigs pa dang /</text></item>
<item><p>250a6</p><section>mdo sde</section><text>pha rol gyi dmag tshogs gyi 'jigs pa dang / dmag gi nang na 'dug pa dang / chom kun gyi nang na 'dug pa dang / seng ge'i nang na 'dug pa dang / stag gi nang na 'dug pa dang / dom gyi nang na 'dug pa dang / gzig gi nang na 'dug pa dang / gcan zan khro bo'i nang</text></item>
<item><p>250a7</p><section>mdo sde</section><text>na 'dug pa dang / sbrul nag po'i nang na 'dug pa dang / lcags sgrog tu bcug pa dang / shing sgrog tu bcug pa dang / ko drag tu bcug pa dang / sbrul po che'i nang na 'dug pa dang / glang po che'i nang na 'dug pa dang / rgya mtsho'i nang na 'dug pa dang / dus kyi</text></item>
<item><p>250a8</p><section>mdo sde</section><text>zhags pas zin pa dang / sdug sngal thams cad las thar bar 'gyur zhing gnod pa thams cad las thar bar 'gyur ro/ /'phags pa spyan ras gzigs dbang phyug bdag la bsrung du gsol bsrung du gsol/ ha te bi he te ha re bi ha re sarba na d+ha na sa ya</text></item>
<item><p>250b1</p><section>mdo sde</section><text>pra na d+yA r+tha kam mo k+Sha Ni bir+ya Ni swA hA/ dkon mchog gsum la phyag 'tshal lo/ /byang chub sems dpa' sems dpa' chen po 'phags pa spyan ras gzigs dbang phyug snying rje chen po dang ldan pa sems can thams cad la snying rtse ba la phyag 'tshal</text></item>
<item><p>250b2</p><section>mdo sde</section><text>lo/ /sems can thams cad la byams par sems pa la phyag 'tshal lo/ /sems can thams cad sdug sngal las rab tu thar bar mdzad pa la phyag 'tshal lo/ /bcings pa thams cad gcod par bya mdzad pa la phyag 'tshal la/ /'jigs pa thams</text></item>
<item><p>250b3</p><section>mdo sde</section><text>cad rab tu zhi bar mdzad pa la phyag 'tshal lo/ /de la phyag 'tshal nas 'phags pa spyan ras gzigs dbang phyug gi snying po las dang / don thams cad bsgrub pa/ nad thams cad las rnam par thar bar byed pa 'di brjod par bya'o/ /tad+ya thA su ru su ru</text></item>
<item><p>250b4</p><section>mdo sde</section><text>su ru/ tu ru tu ru/ hi li mi li/ si li si li/ di si li/ dzA le dzA le nai/ u khai mu khe/ puk+ka si gau ri gan d+ha re drA bi Di ma tang gi pug ka se/ d+hu re d+hu re d+hu re d+hu re/ d+harme d+ha rme d+ha mi ne/ shan te shan ta ni mA+e se mug te/ bi mug tai/ dza ye bi dza ye hi li</text></item>
<item><p>250b5</p><section>mdo sde</section><text>hi li mi ha li ma hA li me/ hi li mi li/ su pa ne su ma nai/ su ra se/ a bri ta sa d+ha ni/ na d+he na d+he mu khai tsan dri tsan dri mu khe/ pad me pad ma mu khe/ shud d+ha kan the/ sur+ya pra d+he sur+ya ra sh+mi sa tri shi bram m+he brah+ma swA re in dri an dra kra mai ba ya a ra dze/</text></item>
<item><p>250b6</p><section>mdo sde</section><text>a smri ta ma hA pra b+he dun tu b+hi swA re ma d+hu ra swA re sarba sa twa a nu kam b+ha yA/ sA d+ha ya sA d+ha ya bud d+ha ma nu sma rA hI/ d+harma ma nu sma rA hI/ bud d+h+ya bud d+h+ya hri da ya ma nu sma ra/ bo d+ha ya bo d+ha ya/ bo d+hi sad twa me karma sa d+ha ya/ ba ra sa twA ya swA hA/</text></item>
<item><p>250b7</p><section>mdo sde</section><text>kA ru ni ka ya swA hA/ karma me sa d+ha ya swA hA/ na mo Ar+ya ba lo ki te shA rA ya/ sid d+h+yan tu man tra pa da swA hA/ gang gi tshe 'di dag lan brgya rtsa brgyad bzlas brjod byas na/ pad ma'i sbyin bsreg byas par 'gyur te/ de'i tshe gsang sngags 'di dag</text></item>
<item><p>250b8</p><section>mdo sde</section><text>bzlas brjod bya'o/ /na mo rad na tra yA yA/ na mo Ar+ya ba lo ki te shwa rA yA/ bod+hi sa twa yA/ tad+ya thA/ khi ri khi ri tsi ri tsi ri/ su ru su ru/ gad tsha gad tsha ya/ thA su kha na/ A r+ya ba lo ki te shwa rA ya swA hA/ lan gsum brjod par bya'o/ /</text></item>
<item><p>251a1</p><section>mdo sde</section><text>me tog dang / bdug pa la yang lan gsum bzlas brjod bya ste/ a ga ru'i bdug pa bsregs la 'phags pa spyan ras gzigs dbang phyug la slar gtang bar bya'o/ /'di'i cho gar bya ba thams cad ni sngar bshad pa'i cho ga rgyas pa'i nang</text></item>
<item><p>251a2</p><section>mdo sde</section><text>du 'dus so/ /rta gnas kyi rig sngags kyi dkyil 'khor las bzlas brjod ji ltar bya ba bzhin du 'phags pa spyan ras gzigs dbang phyug gi cho ga 'di yang de bzhin du bzlas brjod bya ste/ cho ga de nyid dang 'dra'o/ /de'i tshe gzungs sngags 'di yang</text></item>
<item><p>251a3</p><section>mdo sde</section><text>gser gyi pad ma'i cho ga mchod pa'i skabs su bshad pa de bzhin du brjod par bya'o/ /de'i tshe mdo 'di yang gser gyi rigs kyi yul du bskur bar bya'o/ /de'i tshe sangs rgyas bcom ldan 'das de dag gis 'di skad ces gsungs so/ /bcom ldan 'das</text></item>
<item><p>251a4</p><section>mdo sde</section><text>shAkya thub pa'i phyag mtshan li'i yul 'khor der mi ji snyed skye bar 'gyur ba de dag thams cad ni/ bla na med pa yang dag par rdzogs pa'i byang chub tu nges par gyur pa dang / phyir mi ldog pa sha stag ste/ der rgan po dang / byis pa rnams kyis</text></item>
<item><p>251a5</p><section>mdo sde</section><text>bsod nams ji snyed byed pa thams cad kyang bla na med pa yang dag par rdzogs pa'i byang chub tu yongs su sngo bar byed do/ /de la li'i yul 'khor de ci'i phyir yang dang yang du gzhig par 'dod la/ gzhig nus par yang mi 'gyur/ zhes the tsom</text></item>
<item><p>251a6</p><section>mdo sde</section><text>'byung ste/ de nas sangs rgyas bcom ldan 'das kyis bla na med pa yang dag par rdzogs pa'i byang chub tu lung bstan pa'i byang chub sems dpa' lnga brgya sangs rgyas kyi bstan pa ji srid gnas kyi bar du bstag tu yul der skye ba len</text></item>
<item><p>251a7</p><section>mdo sde</section><text>par 'gyur te/ sum brgya ni dge slong dang dge slong ma'i tshul du gnas so/ /nyis brgya ni dge snyen dang / dge bsnyen ma dang / rgyal po'i 'khor dang / skyes pa dang / bud med dang / rgan po dang / byis pa'i tshul du gnas te byang chub</text></item>
<item><p>251a8</p><section>mdo sde</section><text>sems dpa' de dag li yul 'khor der sems can la phan pa dang / bstan pa yongs su bsrung ba'i phyir li yul du gnas so/ /gang gis bcom ldan 'das la theg pa chen po'i mdo sde shes rab kyi pha rol tu phyin pa'i mdo zhu bar byed pa'i</text></item>
<item><p>251b1</p><section>mdo sde</section><text>gnas brtan rab 'byor 'di ni dge slong brtson 'grus las byung ba de yin par rig par bya'o/ /de'i tshe ci'i phyir li yul de 'jig par mi 'gyur zhe na/ de bzhin gshegs pa shAkya thub pa dang / de bzhin gshegs pa chos kyi 'byung gnas de dag dang /</text></item>
<item><p>251b2</p><section>mdo sde</section><text>byang chub sems dpa' spyan ras gzigs dbang phyug gis ci nas der bdag cag sum pa rnams kyis mchod rten dang / dri gtsang khang dang / dge 'dun gyis kun dga' ra ba rnams 'jig par mi 'gyur bar yul de byin gyis brlabs pa'i phyir ro/ /de bzhin</text></item>
<item><p>251b3</p><section>mdo sde</section><text>gshegs pa shAkya thub pas ka pi la na'i mchod rten la bzhugs pa'i de bzhin gshegs pa dri ma med pa'i dpal tsan dan gyi snying po dang thabs gcig tu sangs rgyas kyi phrin las mdzad do zhes de ltar mkhyen to/ /de'i tshe grong khyer der mir gyur pa dge slong dang / rgyal po'i</text></item>
<item><p>251b4</p><section>mdo sde</section><text>'khor dang / gzhan yang skye bo mang po 'byung ba de dag sum pa rnams kyis sangs rgyas kyi mchod rten dang / dge 'dun gyi kun dga' ra ba rnams gzhig tu 'ong ngo snyams ste shin tu yid mi bde bar 'gyur ro/ /de nas sangs rgyas bcom ldan 'das de dag gis ka pi la</text></item>
<item><p>251b5</p><section>mdo sde</section><text>na'i mchod rten de'i bsrungs ma'i mir 'gyur ba gang yin pa de dag 'di snyam du bdag cag gis sangs rgyas bcom ldan 'das grong khyer du gshegs par bya'o snyam du sems kyi rtog pa skyes par mdzad do/ /gang gi tshe sangs rgyas bcom ldan 'das grong khyer gyi</text></item>
<item><p>251b6</p><section>mdo sde</section><text>nang du gshegs pa de'i tshe ka pi la na'i mchod rten du sangs rgyas bcom ldan 'das chos kyi 'byung gnas rnams gshegs par 'gyur te/ lha rnams kyi mya ngan bsal ba'i phyir 'du bar mdzad do/ /de'i tshe de'i nub mo dri ma med pa'i 'od las rab nges</text></item>
<item><p>251b7</p><section>mdo sde</section><text>zhes bya bar gyur pa lha rnams ngu ba'i sgra thos so/ /ngu ba'i sgra thos nas grong khyer 'dir sdig can gyi mi 'ong grang snyam nas 'jigs shing skrag par gyur te gzungs sngags brjod do/ /de nas bcom ldan 'das rnams kyis 'di skad ces gsungs so/ /sangs rgyas bcom ldan 'das</text></item>
<item><p>251b8</p><section>mdo sde</section><text>chos bzhin du grong khyer du gshegs su stsol cig /de nas bcom ldan 'das mngon sum du bzhugs pa ji lta ba bzhin du grong khyer gyi sgo nas gshegs su gsol bar byed do/ /gang gi tshe sangs rgyas bcom ldan 'das grong khyer du gshegs par</text></item>
<item><p>252a1</p><section>mdo sde</section><text>gyur pa de na sangs rgyas bcom ldan 'das gang dag gis 'od zer btang ba dang / de dag las tshig de dag 'byung ba de dag gis rab nges de la khyod ma 'ongs pa'i dus na 'jig rten gyi khams bud med du grags pa zhes bya bar sangs rgyas bcom</text></item>
<item><p>252a2</p><section>mdo sde</section><text>ldan 'das chos rnam par sgrogs pa phyag na rin chen mdzod bsnams zhes bya bar 'gyur ro zhes lung bstan pa thob par 'gyur ro/ /de'i tshe rab nges zhes bya bar gyur pa dang / ka pi la na'i mchod rten gyi drung du sangs rgyas bcom ldan 'das 'od zer gtong</text></item>
<item><p>252a3</p><section>mdo sde</section><text>ba de dag gser gyi yul gyi dge slong gi dge 'dun rnams dang thabs gcig tu 'ongs bar 'gyur te/ ci nas sum pa rnams kyi bran byed pa de las thar bar bya ba'i phyir de sngon gyi ma byin pa len pa las grol bar mdzad do/ /de nas gtam de grags par gyur nas sum pa</text></item>
<item><p>252a4</p><section>mdo sde</section><text>rnams phyir mi ldog par 'gyur ro/ /de nas de'i tshe der rab nges des phyir 'khor du 'gyur ba gang yin pa'i sems can phal po che rnams 'dul bar 'gyur ro/ /de nas sangs rgyas bcom ldan 'das kyis 'di skad ces bka' stsal to/ /khyed rnams ma 'ongs pa na ci'i</text></item>
<item><p>252a5</p><section>mdo sde</section><text>phyir na bdag sum pas nga'i yul du dri gtsang khang dang / dge 'dun gyi kun dga' ra ba rnams gshig par 'gyur snyam du the tsom za bar gyur tam/ yang na sum pa 'di dag la ci'i phyir bdag ces bya zhe na/ 'das pa'i dus na rgyal po tshangs pas byin zhes</text></item>
<item><p>252a6</p><section>mdo sde</section><text>bya ba zhig byung ste/ de'i yul du kun tu rgyu byang chub ces bya ba zhig byung ste/ rgyal po tshangs byin des yul nas bskrad nas rgyal po gzhan zhig gi yul du phyin te/ bdag 'dir phan tshun du rtsa ba dang 'bras bu bza'o snyam ste/ der lo ma'i</text></item>
<item><p>252a7</p><section>mdo sde</section><text>spyil po zhig byas nas 'dug go/ /de nas bud med gzhan zhig jo bo'i ba 'tsho zhing 'dug pa des kun du rgyu de mthong nas sems dad pa thob ste/ nyin gcig bzhin du bdag gi kha zas la longs spyod cig ces kha zas la 'gron du gnyer to/ /</text></item>
<item><p>252a8</p><section>mdo sde</section><text>ba de dag bud med de nyid dbang ba ma yin te/ jo bo'i yin pas na kun du rgyu la kha zas byin pa gang yin pa de ni der sbyar bar gyur to/ /bdag mi dbang ba'i 'o ma kun rgyu la byin pa gang yin pa de ni ma byin blangs par gyur to/ /de nas ba lang</text></item>
<item><p>252b1</p><section>mdo sde</section><text>de dag gi bdag por gyur pa'i mi gang yin pa de ni shAkya'i yul du skye ba blangs to/ des 'di skad du ma 'ongs pa'i dus na bcom ldan 'das khyod kyi bstan pa bdag gis gshig par gyur cig ces smon lam btab ste/ de yang gzhan yin par</text></item>
<item><p>252b2</p><section>mdo sde</section><text>mi blta'i/ sum pa'i rgyal po gang li yul 'jig par byed pa de yin no/ /kun du rgyur gyur pa gang yin pa de ni bcom ldan 'das shAkya thub pa nga yin no/ /bud med gang gis kun du rgyu la 'o ma byin pa de ni rigs dang ldan pa'i bud med gang</text></item>
<item><p>252b3</p><section>mdo sde</section><text>gis sangs rgyas dka' ba spyod pa spyad nas bzhengs pa la thog mar zhal zas 'bul ba 'di yin no/ /de nas de'i tshe sangs rgyas bcom ldan 'das kyis 'di skad ces bka' stsal to/ /nga'i yul der sum pa dang gdong dmar dag 'ong ba de'i rgyu ni 'di</text></item>
<item><p>252b4</p><section>mdo sde</section><text>yin te/ rgyal po gzugs can snying po zhes bya ba zhig byung ste/ de'i tshe rgyal po de'i yul na bud med gzhan zhig la bu zhig yod pa de zhing rmo ba'i phyir phyi rol tu byung ngo / /der mi gzhan zhig gis kyang de'i 'dab tu zhing rmos so/ /de nas bud med de'i</text></item>
<item><p>252b5</p><section>mdo sde</section><text>rgyal ba dang / shing gzhong dang / phye dang / zong dag cig brkus te/ phye dang / zong da la sogs pa brkus pa'i phyir/ ba bdag sum pa dang gdong dmar rnams li yul du 'ongs bar 'gyur ro/ /bud med de'i bu gang gis phye dang / rkyal pa dang / shing</text></item>
<item><p>252b6</p><section>mdo sde</section><text>gzhong dang / zong khyer ba de ni li'i rgyal por 'gyur ro/ /mi gang gis rkyal pa la sogs pa rdzas phrogs pa de ni de'i tshe gdong dmar gyi rgyal por 'gyur ro/ /ba de dag ni de'i tshe dmag mir 'gyur ro/ /mi de'i mar gyur pa'i bud med de ni</text></item>
<item><p>252b7</p><section>mdo sde</section><text>de'i tshe li yul gyi rgyal po'i mar 'gyur ro/ /ma byin par len pa byed pa'i mi de'i mas ni phye de blangs te/ sangs rgyas kyi nyan thos kyi dge slong grong khyer mdzes zhes bya ba la bsod snyoms su phul te/ dge ba'i rtsa ba des na yang mir skye ba</text></item>
<item><p>252b8</p><section>mdo sde</section><text>thob par 'gyur ro/ /mi de ni ma la bya byin pa dang / mas kyang dge slong grong khyer mdzes la phul ba de de'i bsod nams bsags pas ma 'ongs pa'i dus na li yul du dpa' sbed ces bya bar 'gyur te/ rgyu des na rnam par rgyal ba'i go cha</text></item>
<item><p>253a1</p><section>mdo sde</section><text>zhes bya bar yang gyur nas rgyal srid thob par gyur te/ skar rdo'i g.yul 'gyed par 'gyur ro/ /phye sbyin par byed pa de ni rgyu des na mir skye ba thob par 'gyur te/ mi des lam gyi 'gram na 'bras rmos so/ /der mi gang dag gis 'bras can chud gzan par</text></item>
<item><p>253a2</p><section>mdo sde</section><text>byas pa de dag ni de'i tshe dge slong du 'gyur te/ des na de dag gis dge 'dun gyi nor yul gyi blud du 'jal bar 'gyur ro/ /der bya sna tshogs kyis 'bras zos pa gang yin pa de dag ni de'i tshe li'i rgyal po'i bran du 'gyur ro/ /de'i tshe bcom ldan 'das kyis 'di</text></item>
<item><p>253a3</p><section>mdo sde</section><text>skad ces bka' stsal to/ /'di ltar li yul du mi rgod mang po 'byung bar 'gyur te/ de dag gis ni gang gi tshe gzhon nu dge byed skyes pa de la phan 'dogs par 'gyur ro/ /gang gi tshe sdig byed skyes pa na de la gnod pa byed par 'gyur te/</text></item>
<item><p>253a4</p><section>mdo sde</section><text>de'i tshe mi rgod lnga brgya po de dag rgyal po yab kyi thad du gtong bar 'gyur ro/ /mi rgod de dag kyang li yul der skye ba len par 'gyur te/ dge 'dun gyi nor dang / mchod rten gyi nor chud gzon par byed do/ /mi rgod de dag kyang sngon ma byin par</text></item>
<item><p>253a5</p><section>mdo sde</section><text>len pa byed byed pa'i phyir yan lag bcad nas bsad pa des na de dag gis kyang li'i rgyal po rnam par rgyal ba'i grags pa gsod par 'gyur ro/ /ma 'ongs pa'i dus su mi rgod de dag 'khor ba las grol bar byed pa'i dge slong zla ba dag pa zhes bya ba</text></item>
<item><p>253a6</p><section>mdo sde</section><text>zhig kyang 'byung bar 'gyur te/ de yang byang chub sems dpa' 'jam dpal sngon gyi sangs rgyas rnams kyi yab kyi bya ba byed byed pa 'di yin te/ de bzhin du byang chub sems dpa' 'jam dpal 'di ni ma 'ongs pa'i dus na sangs rgyas bcom</text></item>
<item><p>253a7</p><section>mdo sde</section><text>ldan 'das rnams 'byung bar 'gyur ba'i bskal pa bzang po'i sangs rgyas de dag gi sku gdung yang 'dzin par 'gyur ro/ /gang gi tshe sangs rgyas bcom ldan 'das yongs su mya ngan las 'das pa de'i tshe yang byang chub sems dpa' 'jam dpal</text></item>
<item><p>253a8</p><section>mdo sde</section><text>bram ze dro na sa go tra zhes bya ba chos dang ldan pa zhig du 'gyur ro/ /gang gi tshe rgyal po rnams phan tshun du g.yul 'gyed par chas pa de'i tshe bram ze dro na sa go tras bum pa bzang po blangs nas sku gdung bged par byed do/ /gang gi tshe</text></item>
<item><p>253b1</p><section>mdo sde</section><text>li yul du byang chub sems dpa' phal po che ma byung ba dang / mchod rten phal po che dang / sangs rgyas kyi sku gzugs dang / dge 'dun gyi kun dga' ra ba mdzes pa dag ma byung ba de'i tshe byang chub sems dpa' 'jam dpal grong khyer du</text></item>
<item><p>253b2</p><section>mdo sde</section><text>'byung bar 'gyur te/ rigs dang ldan pa'i bud med du 'gyur ro/ /byang chub sems dpa' 'jam dpal gyi spyod pa ji lta bu zhe na/ thams cad du 'dod dgur sgyur ba'i gzugs can yin te/ byang chub sems dpa'i rang bzhin ji</text></item>
<item><p>253b3</p><section>mdo sde</section><text>lta ba bzhin du yang snang / rgyal po ji lta ba bzhin du yang snang / rgyal mo ji lta ba dang / dge sbyong dang / bram ze'i gzugs ji lta ba dang / 'dod pa'i khams su gtogs sems can rnams kyi bar du thams cad du 'jug par 'gyur</text></item>
<item><p>253b4</p><section>mdo sde</section><text>te/ rol mo mkhan rol mo'i gnas la mkhas pa gzugs rnam pa sna tshogs thams cad ston pa bzhin no/ /chags pa'i sems dang ldan pa'i sems can gyi thad du yang shin du lhag par ston to/ /ci'i phyir byang chub sems</text></item>
<item><p>253b5</p><section>mdo sde</section><text>dpa' 'jam dpal bud med kyi gzugs su ston ce na/ gang gi phyir bud med lhag par 'dod pa'i 'dod chags la chags pa'i sems dang ldan pa ni shin tu ser sna che bas na de'i phyir byang chub sems dpa' 'jam dpal lhag par bud med du</text></item>
<item><p>253b6</p><section>mdo sde</section><text>ston to/ /bud med byang chub kyi spyad pa spyod pa dag kyang yod pas na de'i phyir yang byang chub sems dpa' 'jam dpal de lta bur byed do/ /bud med du skyes nas snying rje chen po thob par 'gyur ba'i dus kyang yod do/ /bud med rnams kyang</text></item>
<item><p>253b7</p><section>mdo sde</section><text>'dzem par 'gyur ba dang / 'khor ba'i skyon rtogs par 'gyur ba dang / skyes pa gzhan spong bar 'gyur ba dag kyang yod do/ /gang gi tshe bdag sum pa der 'ongs te/ mchod rten chen po rnams dang / dri gtsang khang mang po dang / dge 'dun gyi</text></item>
<item><p>253b8</p><section>mdo sde</section><text>kun dga' ra ba bzang po rnams bsreg par 'gyur bar lha mo dri ma med pa'i 'od kyis rtogs pa de'i tshe byang chub sems dpa' spyan ras gzigs dbang phyug gis lha mo de la 'di skad ces smras te/ sring mo sdug pa gang gi tshe bcom ldan 'das</text></item>
<item><p>253c1</p><section>mdo sde</section><text>rin chen snying po grong khyer du gshegs pa de ni nga khyod kyi dge ba'i bshes gnyen du gyur te/ der 'u bu cag gnyis kyis byang chub kyi phyir dang / sems can 'jigs shing skrag pa ji snyed yod pa de dag thams cad bdag gis yongs su</text></item>
<item><p>253c2</p><section>mdo sde</section><text>bskyang bar bya'o zhes smon lam btab pa'i dus de dran par gyis shig /sring mo sdug pa ji ltar dri ma med pa'i 'od ces bya bar gyur pa'i tshe/ rdo rje sde dang gnyis kyis bcom ldan 'das kyis bka' mnos pa dran par gyis shig /gzungs</text></item>
<item><p>253c3</p><section>mdo sde</section><text>sngags de dag dang / sangs rgyas kyi mtshan de dag dang / 'od zer gang dag khyod kyis byang chub sems dpa'i spyad pa spyod pa'i tshe 'dir mthong ba de dag sangs rgyas par bshad kyis/ khyod kyis zung la bris te/ de ming po'i thad du khyer cig /</text></item>
<item><p>253c4</p><section>mdo sde</section><text>mi mjed kyi 'jig rten gyi khams su sangs rgyas de dag gis 'od zer btang ba yang / li yul 'di bcom ldan 'das shAkya thub pa'i phyag mtshan yin la bskal pa bzang po'i byang chub sems dpa' de dag sems can rnams la phan</text></item>
<item><p>253c5</p><section>mdo sde</section><text>pa'i phyir der skye ba len par 'gyur ba'i phyir ro/ /chos kyi rgyal po'i mchod rten de dag la sangs rgyas bcom ldan 'das phal po che de dag gi sku gdung mang po gnas pa de dag lha mo de'i lag tu 'ong bar 'gyur te/ mchod pa'i phyir sems can de dag</text></item>
<item><p>253c6</p><section>mdo sde</section><text>la bged par byed do/ /yul der lha mo de snying rje skye bar 'gyur te/ ci nas mchod pa'i gnas su 'gyur bar byed do/ /de nas grong khyer gyi nang du khang pa shin du mdzes par bya ste/ grong khyer de na mi ji snyed gnas pa de dag der ci nas bsod nams byed par</text></item>
<item><p>253c7</p><section>mdo sde</section><text>'gyur zhing 'dzin pa dang / mchod pa dang / rtse byed par 'gyur ba dang / ci nas spyod pa de la 'jug par 'gyur bar bya'o/ /ci'i phyir sangs rgyas bcom ldan 'das rnams kyis li yul gyi phyir chos yang dag par 'gro ba mdzad ci na/ li yul bcom ldan</text></item>
<item><p>253c8</p><section>mdo sde</section><text>'das shAkya thub pa'i phyag mtshan yin pa dang / bskal pa bzang po'i sangs rgyas bcom ldan 'das ji snyed pa de dag thams cad kyi phyag mtshan yin pa dang / ri glang mgo dang / go ma sa la gan d+ha'i mchod rten du bskal pa bzang po'i sangs rgyas thams</text></item>
<item><p>253d1</p><section>mdo sde</section><text>cad 'du bar 'gyur ba dang / li yul byang chub sems dpa'i gnas su 'gyur ba'i phyir ro/ /de nas sangs rgyas bcom ldan 'das kyis byang chub sems dpa' 'phags pa spyan ras gzigs dbang phyug la bka' stsal pa/ gang gi tshe gdong dmar dang rgya</text></item>
<item><p>253d2</p><section>mdo sde</section><text>'thab pa'i dus la bab pa de'i tshe nu bo khyod kyis bya ba'i dus la bab bo/ /rab nges kyang sems can la phan pa'i phyir shes bzhin du yang skye ba len par 'gyur ro/ /sangs rgyas bcom ldan 'das de dag gis 'dir 'od zer btang nas bcom ldan 'das shAkya</text></item>
<item><p>253d3</p><section>mdo sde</section><text>thub pa la skyes bskur te/ skyes de dag kyang byang chub sems dpa' spyan ras gzigs dbang phyug gis 'dir khyer te 'ongs nas/ sems can 'jigs shing skrag pa rnams kyi don gyi phyir snying rjes sangs rgyas kyi zhing rnams kyang byung ngo / /gzungs</text></item>
<item><p>253d4</p><section>mdo sde</section><text>sngags de dag dang 'od zer de dag kyang li yul gyi don du sangs rgyas kyis bzhes nas de dag grogs su 'gyur ro/ /byang chub sems dpa' dag kyang ci nas li yul de 'jig par mi 'gyur bar bya ba'i phyir sangs rgyas kyi zhing sna tshogs nas shi 'phos</text></item>
<item><p>253d5</p><section>mdo sde</section><text>nas der skye ba len par 'gyur ro/ /gang gi tshe li yul du gnod pa byung na de'i tshe sangs rgyas de dag gi mtshan dang / gzungs sngags de dag dang / 'od zer gyi ming de dag bris te/ grong khyer gyi sgo rnams su bzhag la/ dmag gi nang du</text></item>
<item><p>253d6</p><section>mdo sde</section><text>yang bris te/ rgyal mtshan la bdags so/ /yang na ming de dag 'dzin du gzhug cing bklag pa dang bcang bar bya'o/ /pha rol gyi dmag tshogs dang / mu ge rab tu zhi bar bya ba dang / dge ba'i phyogs 'phel bar bya ba dang / sdig pa 'byang</text></item>
<item><p>253d7</p><section>mdo sde</section><text>bar bya ba dang / nad las thar bar bya ba rnams la yang phan par byed pa yin no/ /gang la sdig pa lci ba yod na des zhag nyi shu rtsa gcig gi bar du phyogs bcu'i sangs rgyas rnams la rim gro byas te/ sku gdung dang ldan pa'i mchod rten nam/</text></item>
<item><p>253d8</p><section>mdo sde</section><text>sangs rgyas kyi sku gzugs kyi spyan sngar dus gsum du bzlas brjod byas na dge ba'i phyogs las gang 'dod pa myur du thob par 'gyur ro/ 'od zer de dag kyang de'i steng du gnas par 'gyur ro/ /pha rol gyi dmag tshogs</text></item>
<item><p>254a1</p><section>mdo sde</section><text>'ong ba la yang bzlas brjod bya'o/ /yang na nyin gcig bzhin du lan bdun bdun bklag par bya'o/ /gang sdug bsngal bar gyur pa 'am/ nad pa 'am/ yang na ji lta bur 'dod kyang rung ste bzlas brjod bya'o/ /yang na bklag</text></item>
<item><p>254a2</p><section>mdo sde</section><text>par bya'o/ /ci ste mi klog na yang skud pa la mdud pa bdun bor te lan bdun bdun bzlas brjod byas nas btags na sdug bsngal las thar bar 'gyur ro/ /grong khyer gang gi sgo la btags na grong khyer der dgra 'ong mi nus par 'gyur ro/ /de nas</text></item>
<item><p>254a3</p><section>mdo sde</section><text>bcom ldan 'das kyis 'di skad ces bka' stsal to/ /gang gi tshe gdong dmar dang rgya 'thab pa'i dus la bab pa de'i tshe gzhon nu rdo rje sde bcom ldan 'das kyis las su bskos pa de rnam par rgyal ba'i go cha zhes bya bar gyur pa na phrin yig 'di</text></item>
<item><p>254a4</p><section>mdo sde</section><text>gser gyi rigs kyi yul du khyer la phrin yig 'di gser gyi rigs kyi rgyal po la bstan par bya ste/ mi mang po'i mig sngar ni bstan par mi bya'o/ /yul de'i blud kyang khyer la kha cig ni der bskur bar bya'o/ /kha cig ni skar rdor gzhag par</text></item>
<item><p>254a5</p><section>mdo sde</section><text>bya'o/ /gang gi tshe sangs rgyas bcom ldan 'das kyis 'di skad du sngon byung ba ni 'di lta bu'o/ /ma 'ongs pa'i dus na ni 'di ltar 'gyur ro zhes bka' stsal pa/ de'i tshe bcom ldan 'das rdo rje'i dkyil 'khor zhes bya ba'i ting nge 'dzin la snyoms par</text></item>
<item><p>254a6</p><section>mdo sde</section><text>zhugs so/ /zla ba'i rtog ces bya ba'i ting nge 'dzin dang / dri ma med pa'i 'od ces bya ba'i ting nge 'dzin dang / mi g.yo ba zhes bya ba'i ting nge 'dzin dang / rnam pa thams cad med pa zhes bya ba'i ting nge 'dzin dang / dga' ba'i dbang bskur ba zhes bya ba'i</text></item>
<item><p>254a7</p><section>mdo sde</section><text>ting nge 'dzin dang / thams cad kyi rgyan ces bya ba'i ting nge 'dzin dang / dpa' ba'i rgyal mtshan zhes bya ba'i ting nge 'dzin dang / 'od chen po zhes bya ba'i ting nge 'dzin dang / dpa' bar 'gro ba zhes bya ba'i ting nge 'dzin dang / ting nge 'dzin</text></item>
<item><p>254a8</p><section>mdo sde</section><text>bcu po 'di dag la sangs rgyas bcom ldan 'das snyoms par zhugs nas smin mtshams kyis bseg nas snang ba chen po zhes bya ba'i 'od zer byung ngo / /'od zer de las kyang 'od zer bcu byung nas sangs rgyas kyi zhing thams cad du song ngo / /</text></item>
<item><p>254b1</p><section>mdo sde</section><text>song nas kyang sangs rgyas kyi zhing grangs med par 'phros so/ /sangs rgyas bcom ldan 'das rnams kyi sangs rgyas kyi zhing de dag thams cad du ji ltar li yul du rdo rje gzhon nu rdo rje sde dang / lha mo dri ma med pa'i 'od kyi phyir sngar bshad pa</text></item>
<item><p>254b2</p><section>mdo sde</section><text>bzhin du tshig tu brjod pa de dag byung ngo / /de nas de'i tshe sangs rgyas bcom ldan 'das de dag dang / bcom ldan 'das shAkya thub pas dgongs pa 'thun par rdo rje'i dkyil 'khor zhes bya ba'i gzungs sngags 'di gsungaso/ /tad+ya thA/ bo d+hi bo d+hi/</text></item>
<item><p>254b3</p><section>mdo sde</section><text>sarba a lang kA ra ba ra ga ta/ d+harma tsa kra ba ra ga ta/ ma ra sai n+ya ba ra ga ta/ a bI Sha ya ba ra gA tA/ a bi d+yA pra t+yA ya/ sang ska ra pra t+ya ya/ nA ma ru pa pra t+yA ya/ b+ha ba pra t+yA ya/ ni rud d+ha pra t+yA ya/ ta thA ga ta/ ma ra na ha ra/ bud d+h+ya sad t+ye na/</text></item>
<item><p>254b4</p><section>mdo sde</section><text>rA kA sa sad t+ye na/ a su ra sad t+ye na/ sarba rad sad t+ye na/ rdo rje'i dkyil 'khor zhes bya ba'i gzungs sngags 'di ni sangs rgyas thams cad kyis gsungs te/ gang gi tshe lha mo dri ma med pa'i 'od kyis thos pa de'i mod la rdo rje'i dkyil 'khor gyi</text></item>
<item><p>254b5</p><section>mdo sde</section><text>gzungs sngags rtogs par 'gyur ro/ /gang gi tshe li yul gyi don gyi phyir sangs rgyas rnams kyis chos 'di gsungs pa de'i tshe/ lha mo dri ma med pa'i 'od kyis thal mo sbyar te 'di skad ces gsol to/ /bdag ni sangs rgyas bcom ldan 'das nyid</text></item>
<item><p>254b6</p><section>mdo sde</section><text>kyis mkhyen pa lags te/ bdag sangs rgyas kyi zhing yongs su dag pa/ rnam par snang mdzad kyi 'od zer gyis so sor brgyan pa'i 'jig rten gyi khams sangs rgyas bcom ldan 'das pad ma'i 'dab ma dri ma med pa'i rgyu skar gyi rgyal po mngon par shes</text></item>
<item><p>254b7</p><section>mdo sde</section><text>pa'i me tog kun du rgyas pa'i sangs rgyas kyi zhing nas/ mi mjed kyi 'jig rten gyi khams 'dir ma'i don bgyi ba dang / dam pa'i chos pad ma dkar po don du gnyer ba dang / de bzhin gshegs pa shAkya thub pa'i drung du smon lam gdab pa'i slad du mchis</text></item>
<item><p>254b8</p><section>mdo sde</section><text>te/ dge bsnyen ma hu sha zhes bya bar gyur nas bram ze rgya mtsho'i rdul dang 'jal ba slan chad lung bstan pa thob ste/ de'i tshe der smon lam btab pas/ gang du khyod sangs rgyas su 'gyur ba'i 'jig rten gyi khams der bdag byang chub kyi spyad pa spyod</text></item>
<item><p>255a1</p><section>mdo sde</section><text>par gyur cig ces bgyis nas/ 'jig rten gyi khams rnam par snang mdzad kyi 'od zer gyis so sor rgyan pa zhes bgyi ba de bzhin gshegs pa pad ma'i 'dab ma dri ma med pa rgyu skar gyi rgyal po mngon par shes pa'i me tog kun du rgyas pa'i sangs</text></item>
<item><p>255a2</p><section>mdo sde</section><text>rgyas kyi zhing de nas/ mi 'jed kyi 'jig rten gyi khams 'dir bcom ldan 'das shAkya thub pa'i thad du mchis nas/ bcom ldan 'das kyis bka' stsal pa/ mi 'jed kyi 'jig rten gyi khams kyi mi rnams ni chags shing zhen la sdang zhing nga rgyal</text></item>
<item><p>255a3</p><section>mdo sde</section><text>gyis khengs pa dang 'gying ba ste/ de dag gi don du byang chub sems dpa' rnams phan tshun las chen po nyams su len par byed de/ de dag gi sdig pa rnams tshe rabs kun tu sel bar byed do/ /zhes gsungs so/ /de'i tshe bdag gis smon lam btab pa</text></item>
<item><p>255a4</p><section>mdo sde</section><text>ji lta bu'i tshul dang thabs kyis der gzhan dag mchi ba de bzhin du bdag kyang mchi bar gyur cig ces bgyis nas/ de'i tshe tshe rabs snga ma la bdag gi mar gyur pa de'i don bgyi ba dang / ci nas ngan song du mi mchi bar bgyi ba'i slad du skye ba blangs so/ /</text></item>
<item><p>255a5</p><section>mdo sde</section><text>sngon gyi mi mjed kyi 'jig rten gyi khams su dge bsnyen ma hu shes bya bar gyur pa dang / gzhon nu nor bzangs kyis rnam par thar pa bdag la dris pa slan chad bdag gis mi'i nang du mi'i skye ba blangs te/ bdag gis sems can dag dang 'dod</text></item>
<item><p>255a6</p><section>mdo sde</section><text>chags spyad nas mi gzhan gyis bdag la kho mo yang glen mar mthong ngo / /sems can rnams yongs su grol ba'i slad du bud med kyi nang du mi bzad pa'i skye ba mang po dag blangs te/ rgyal mo dang / rgyal po'i bu mo dang / bud med phal dang / smad</text></item>
<item><p>255a7</p><section>mdo sde</section><text>'tshong ma dang / sdug 'phongs pa dang / bud med dbul mo dag du gyur te/ bud med du skyes pa rnams kyi don bgyid pa dang / bud med rnams yongs su grol bar bgyid do/ /rang gi las kyi dbang gis ji ltar 'dod pa'i 'dod chags</text></item>
<item><p>255a8</p><section>mdo sde</section><text>spyad kyang sems can de dag mgu bar ma nus te/ tshe rabs du mar mi 'jed kyi 'jig rten gyi khams 'dir sems can gyi don gyi slad du sdug bsngal mangs po nyams su myong ste/ bud med du skye bas shin du skyo bar gyur na 'on kyang bcom ldan</text></item>
<item><p>255b1</p><section>mdo sde</section><text>'das kyis bsug las chen por bka' stsal te/ tshe rabs grangs ma mchis par bdag gis sdug bsngal bzod par bgyi 'tshal te/ bcom ldan 'das shAkya thub pa mnyes par bgyi ba dang / sangs rgyas nyid bsgrub pa'i slad du bdag gis</text></item>
<item><p>255b2</p><section>mdo sde</section><text>smon lam chen po btab pa/ sems can thams cad la phan pa'i slad du tshe rabs gzhan dag tu bdag la sdug bsngal 'byung bar 'gyur ba thams cad bdag gis bzod par bgyi'o/ /yul de bsrungs shig ces bcom ldan 'das kyis bdag la bka' stsal</text></item>
<item><p>255b3</p><section>mdo sde</section><text>pa gang lags pa de na da dung mi yang ma mchis/ yul yang ma byung mod kyi sangs rgyas bcom ldan 'das de dag dang 'khor der 'dus pa lha dang / klu dang / gnod sbyin dang / lha ma yin dang / nam mkha' lding dang / dri za dang / mi 'am ci dang / lto 'phye chen</text></item>
<item><p>255b4</p><section>mdo sde</section><text>po dang / mi dang mi ma yin pa thams cad las dam pa blang bar bgyi'o/ /ji srid du bdag tshe rabs de dag tu skye ba na bdag la 'dod chags dang / zhe sdang gi gzhir mthong na yang bdag la sdig par ma gyur cig /ci rigs par skye ba'i dus 'tshal bar gyur</text></item>
<item><p>255b5</p><section>mdo sde</section><text>la 'di lta bu yongs su 'dzin par gyur cig /gang gi tshe li yul thog mar byung ba'i dus la bab na/ de'i tshe yul 'gyid pa'i slad du der bdag thog mar rgyal por gyur cig /li yul du nam rgyal po de dag gi ming chags shing rgyal rabs thog mar</text></item>
<item><p>255b6</p><section>mdo sde</section><text>byung ba na tshe rabs bdun du rgyal po byed par gyur cig /grong khyer dngar ldan zhes bgyi ba yang bgyi'o/ /bal po se'u tshal du ni sangs rgyas kyi mchod rten chen po bgyi'o/ /yul rta mjug tu ni chos dang ldan pa'i rgyal po'i mchod rten bgyi'o/ /gul ti rar</text></item>
<item><p>255b7</p><section>mdo sde</section><text>ni dge 'dun gyi kun dga' ra ba chen po bgyi'o/ /rtsa rma ba nar yang dge 'dun gyi kun dga' ra ba chen po bgyi'o/ /pa yang di kar ni dri gtsang khang chen po dang / mchod rten chen po bgyi ste/ ji srid du bdag rgyal srid la gnas pa de srid du las chen po dag</text></item>
<item><p>255b8</p><section>mdo sde</section><text>bgyi'o/ /gang gi tshe rgyal po shi 'phos par gyur pa na yang byang chub sems dpa' byams pa gang na bzhugs pa'i lha'i nang du skye bar 'gyur te/ bdag de na mchi ba'i ting nge 'dzin rnams dran par gyur cig /de nas slar yang li yul 'dir skye ba len cing</text></item>
<item><p>256a1</p><section>mdo sde</section><text>ji ltar bcom ldan 'das kyis bka' stsal pa bzhin du bud med kyi gzugs su gyur te/ yang skar rdo'i rgyal po'i bu mo rabs nges zhes bya bar gyur nas/ sangs rgyas bcom ldan 'das rnams kyis gzungs sngags ji snyed gsungs pa dang / bdag gis rtogs</text></item>
<item><p>256a2</p><section>mdo sde</section><text>pa gang lags pa'i gzungs bsngags de dag thams cad de'i tshe bdag gis dran par gyur cig /mdo sde 'di yang shin tu dran par gyur te/ ci nas thams cad rgyas par gyur cig /gang gi tshe dmag sde gnyis 'thab par 'gyur ba dang / li yul gyi don gyi phyir las su bya ba</text></item>
<item><p>256a3</p><section>mdo sde</section><text>yod par gyur pa dang / gang gi tshe gzhon nu rdo rje sde skar rdo'i rgyal po rnam par rgyal ba'i go cha zhes bya bar gyur nas li yul gyi phyir blud 'jal ba'i dus la bab pa de'i tshe bdag rab nges zhes bya bar gyur pas sangs rgyas bcom ldan 'das de dag thams cad dang / 'khor de'i</text></item>
<item><p>256a4</p><section>mdo sde</section><text>nang du ji snyed 'dus par gyur pa'i lha de dag thams cad grogs su gyur te/ mdo 'di dang / gzungs sngags rnams bshad pa'i gzungs sngags de dag thams cad dang / ting nge 'dzin thams cad bdag gis tshe rabs thams cad du dran par gyur cig ces byas so/ /gang gi tshe lha</text></item>
<item><p>256a5</p><section>mdo sde</section><text>mo dri ma med pa'i 'od kyis tshig de skad ces smras pa de'i tshe/ des ting nge 'dzin rnams thob ste/ ci nas mdo 'di la sus kyang gnod pa byed mi nus par gyur pa'i ting nge 'dzin theg pa chen po'i mdo dam pa'i chos pad ma dkar po'i klong 'khyil ba zhes bya ba thob ste/</text></item>
<item><p>256a6</p><section>mdo sde</section><text>de'i tshe sangs rgyas thams cad kyis legs so zhes bya ba byin te 'di skad ces bka' stsal to/ /gang gi tshe khyod las rtsom pa de'i tshe 'od zer de dag steng du gnas par gyur te/ de'i tshe gang gis mdo 'di dran par 'gyur zhing shin du nyams su len par 'gyur ba'i ting nge 'dzin</text></item>
<item><p>256a7</p><section>mdo sde</section><text>sangs rgyas yid la byed pa zhes bya ba rtogs par 'gyur ra/ /sangs rgyas bcom ldan 'das rnams kyis rdo rje'i dkyil 'khor zhes bya ba'i gzungs sngags gsungs pa de'i rang bzhin gang gis gzungs sngags rtogs par 'gyur ba dang / ting nge 'dzin sbyong ba</text></item>
<item><p>256a8</p><section>mdo sde</section><text>dang / sngon sangs rgyas bcom ldan 'das rnams las chos thos pa de dag thams cad kyang dran par byed do/ /lha mo dri ma med pa'i 'od des kyang byang chub sems dpa' dag gis ting nge 'dzin dang / gzungs sngags ji ltar rtogs pa de de bzhin du rtogs par byed do/ /</text></item>
<item><p>256b1</p><section>mdo sde</section><text>rnam par rgyal ba'i go cha zhes bya bas kyang rgyal srid thob par 'gyur te/ gzhan gyis bar chad byed mi nus so/ /de dag gi las ni lan bdun bzlas brjod byas la rta gnas kyi rig sngags gang gis sdigs pa rnams 'byang bar 'byur ba yang brjod par</text></item>
<item><p>256b2</p><section>mdo sde</section><text>bya ste/ nyin lan gsum mtshan lan gsum brjod na lo bdun gyis rdo rje'i dkyil 'khor gyi gzungs sngags rtogs par 'gyur ro/ /sangs rgyas bcom ldan 'das kyis rdo rje'i dkyil 'khor gyis gzungs sngags 'di bshad pa de'i tshe bcom ldan 'das kyi steng</text></item>
<item><p>256b3</p><section>mdo sde</section><text>du lha rnams kyis lha'i me tog gi char phab ste/ lha'i rol mo'i sgra bsgrags nas 'di skad ces smras so/ /bdag cag gis kyang sngon sangs rgyas bcom ldan 'das rnams las thos pa'i gzungs sngags rnams stsal bar bgyi'o/ /na maHsarba a t+yud</text></item>
<item><p>256b4</p><section>mdo sde</section><text>gta/ badzra maN Ta lA+od ta ma s+ya/ ta tha ga ta s+ya/ ka na kA b+ha/ sad t+ya s+ya/ bo d+hi sa twa s+ya/ tad+ya thA/ bud d+ha sad t+ye na/ da sa bi ri de na ha ya ri ku rtsi ru pra ti pa da ri pa b+hi ba tu tsi tu ma tu ga la ra ya ka da ma pa tu sa pa dza ma sa ra ta swA hA/ gzungs sngags</text></item>
<item><p>256b5</p><section>mdo sde</section><text>'di ni lha rnams chad pas gcod pa'i gzungs sngags zhes bya ste/ lan brgya rtsa brgyad bzlas brjod byas la rtswa dur ba brgya rtsa brgyad sbyin bsreg byas na gang ci byed kyang rung ste lha rnams kyis gzhigs par mi nus so/ /dkyil 'khor zlum por byas te/ lan brgya rtsa</text></item>
<item><p>256b6</p><section>mdo sde</section><text>brgyad bzlas brjod byas la mdud pa brgya rtsa brgyad bor nas gang du brjod pa der 'byung bas gnod pa byed mi nus so/ /byad stem byed par yang mi nus so/ /de nas de'i tshe 'khor de dag thams cad kyis gzungs sngags 'di bshad do/ /tad+ya thA/ sarba de ba nan/</text></item>
<item><p>256b7</p><section>mdo sde</section><text>sarba baR+Sha nan/ nirdzi ta brdzi te/ skan d+ha na tsa ban nad ta ma na pa na ga sa ra da da tsa tsa pa pa ca da mi ma b+has+thi mi dan Da ka ra na ha ra sa ba ra de ba ma ra swA hA/ sa ba pa baR+Sha ka ra na swA hA/ 'khor thams cad kyis bshad pa'i gzungs sngags 'di lan brgya rtsa brgyad</text></item>
<item><p>256b8</p><section>mdo sde</section><text>bzlas brjod bya ste/ mdud pa brgya rtsa brgyad byas nas skud pa de bsregs na khyim der byad stems kyis mi tshugs la 'byung po'i nad rnams kyang med par 'gyur ro/ /tad+ya thA/ rA ti thA ka ra/ de ba ba phu dzi dzi ri ku dzid ti phu swA hA/ gzungs sngags 'di</text></item>
<item><p>257a1</p><section>mdo sde</section><text>lkog ma na ba la lan bdun bzlas brjod byas nas g.yag rnga la mdud pa bdun bor te/ gdags par bya'o/ /tad+ya thA/ sarba bud d+ha da ma ba Sha ka ra ba ba ra tsa tsa ra sa sa ra swA hA/ gzungs sngags 'di lus la nad byung ba thams cad la</text></item>
<item><p>257a2</p><section>mdo sde</section><text>lan bdun bzlas brjod byas nas skud pa la mdud pa bdun bor te gdags so/ /de nas de'i tshe 'khor de dag thams cad kyis pus mo'i lha nga sa la btsugs te/ 'di skad ces gsol to/ /gang gi tshe gzhon nu rdo rje sde yul skar rdo nas li yul du</text></item>
<item><p>257a3</p><section>mdo sde</section><text>mchi ba de'i tshe gzungs sngags gang gis shul du dpa' bo'i las bgyid par 'gyur ba'i gzungs sngags bdag cag gis stsal bar 'tshal lo/ /tad+ya thA/ de bu bu de de bi bi sa sa/ ba ba ra ti ka ra swA hA/ tad+ya thA/ sha ra ka ra bA/ dzra da tshe ba ra/ shad tra tra na</text></item>
<item><p>257a4</p><section>mdo sde</section><text>dzi swA hA/ gzungs sngags 'di 'dron du 'gro ba rnams kyis lan bdun bzlas brjod byas te/ khrus byas la lag par blugs nas lan bdun bzlas brjod byas te/ phyogs bzhir 'thor ram/ bdag nyid kyis 'thungs na de la dgras gnod pa byed par</text></item>
<item><p>257a5</p><section>mdo sde</section><text>mi nus te/ dpa' bo'i las kyang byed par 'gyur ro/ /de nas de bzhin gshegs pa rdo rje rgyal mtshan gyis 'di skad ces bka' stsal te/ de bzhin du rnam thos kyi bu dang / dbang phyug chen po dang / kun du rgyal ba dang / 'phrog ma bu dang bcas pa rnams kyis</text></item>
<item><p>257a6</p><section>mdo sde</section><text>kyang 'di skad ces smras so/ /bdag cag gis kyang gzhon nu rdo rje sde de la ci nas dgra rnams kyis gnod pa byed mi nus par gzungs sngags 'di dag sbyin no/ /na mo badzra d+ha dza s+ya/ ta thA ga ta s+ya/ tad+ya thA/ badzra bi bi bi bi ma ma sa ka su ma te ad d+ha</text></item>
<item><p>257a7</p><section>mdo sde</section><text>re ad rde re/ ad dz+wa le bA da ni swA hA/ na mo ma hA shwa ra s+ya/ na mo bi shra ra ma Na s+ya/ na maHsan tsa ya s+ya/ na mo ha ri ti ye ba su pu tra/ ba ri ba ra ya/ tad+ya thA/ sa sa sa sa/ hA hA hA hA/ pri ya pri ya pri ya pri ya/ pud tra pud tra pud tra pud tra/ bar dad ta ka ra</text></item>
<item><p>257a8</p><section>mdo sde</section><text>tshan d+ha mu le bid twe sha na kA rA swA hA/ dbang phyug chen po dang / rnam thos kyi bu dang / kun du rgyal ba dang / 'phrog ma bu dang bcas pa rnams kyis gzungs sngags 'di bshad pa nas 'di skad ces gsol to/ /ji ltar bcom ldan 'das kyis bdag cag sug las</text></item>
<item><p>257b1</p><section>mdo sde</section><text>chen por bskos pa'i gzungs sngags gzhan gyi mi tshugs pa de dag bdag cag gis bshad par 'tshal lo/ /lha mo dri ma med pa'i 'od de dang / gzhon nu rdo rje sde skar rdo'i rnam par rgyal ba'i tshe go char 'gyur ba gang lags pa des chad pas gcad par</text></item>
<item><p>257b2</p><section>mdo sde</section><text>bgyi ba de yang bdag cag gis bshad par bgyi'o/ /gang gi tshe dgra 'am su yang rung ba dag sdig pa'i las rtsom pa na gzungs sngags bshad pa 'di gzungs sngags bshad pa 'di gnyis lan bdun bzlas brjod bya ste/ skud pa sngon po la mdud pa</text></item>
<item><p>257b3</p><section>mdo sde</section><text>bdun bor nas bsregs la mi de'i ming nas brjod na gnod pa byed mi nus so/ /bdag cag gis yid dam dang por bcas pa bzhin du ste gzhon nu rdo rje sde dang lha mo dri ma med pa'i 'od kyis bsam pa yongs su rdzogs par ma bgyis na dus gsum du gshegs</text></item>
<item><p>257b4</p><section>mdo sde</section><text>pa'i sangs rgyas bcom ldan 'das thams cad kyi sku bslus par gyur cig ces byas so/ /de nas 'khor der ji snyed 'dus pa'i lha dang / klu dang / gnod sbyin dang / lha ma yin dang / nam mkha' lding dang / dri za dang / mi 'am ci dang / lto 'phye chen po dang</text></item>
<item><p>257b5</p><section>mdo sde</section><text>mi dang mi ma yin pa de dag thams cad kyis kyang 'di skad ces gsol to/ /byang chub sems dpa' rnams kyis ji ltar dam bcas pa bzhin du bdag cag thams cad kyis kyang dam bcas te/ de ltar ma bgyis na bdag cag gis dus gsum gyi sangs rgyas</text></item>
<item><p>257b6</p><section>mdo sde</section><text>bcom ldan 'das thams cad kyi sku bslus par gyur cig /bdag cag thams cad kyis rnam par rgyal ba'i go ca ci nas kyang li yul gyi rgyal por 'gyur bar thams cad sems 'thun pas lhan cig tu dbang bskur bar bgyi'o/ /gang gi tshe gdong dmar</text></item>
<item><p>257b7</p><section>mdo sde</section><text>dang rgya 'thab par 'gyur ba de'i tshe/ ci nas li yul 'jig par mi 'gyur ba dang / gang gi tshe yul gzhan nas yul du rab tu byung ba rnams 'ongs pa na der ci nas rim gro med par mi 'gyur ba dang / yul gzhan nas der sems can bros pa de dag der gnas</text></item>
<item><p>257b8</p><section>mdo sde</section><text>'thob par 'gyur zhing gdong dmar gyis bsregs pa gang yin pa'i mchod rten chen po de dag dang / dge 'dun gyi kun dga' ra ba dag 'chos pa'i grogs byed par 'gyur bar bya ba'i phyir li yul gyi blud 'jal ba dang / rgya dang phan tshun du bag ma gtong ba</text></item>
<item><p>258a1</p><section>mdo sde</section><text>dang len par byed do/ /de nas sangs rgyas bcom ldan 'das kyis de'i tshe lha mo dri ma med pa'i 'od dang / gzhon nu rdo rje sde gnyis la li yul gtad nas/ de'i tshe sangs rgyas bcom ldan 'das kyis gzhon nu rdo rje sde la 'di skad ces bka' stsal to/ /</text></item>
<item><p>258a2</p><section>mdo sde</section><text>khyod li yul gyi rgyal po byed pa dang / lha mo dri ma med pa'i 'od kyis grogs byed par 'gyur gyis/ mdo 'di las ji skad bshad pa bzhin du khyod kyis thams cad gyis shig /gang gi tshe khyod gser gyi rigs kyi yul du phyir log pa de'i tshe rgya'i</text></item>
<item><p>258a3</p><section>mdo sde</section><text>dmag li yul du 'ongs so zhes de skad thos pa dang / the tsom ma byed par li yul du song la der pho nya btang na der 'ong bar mi 'gyur te/ li yul dang gu zan gyis yul du 'gro bar 'gyur ro/ /de la phrin yig ni nga dang gnyen du byos la yul nga la byin</text></item>
<item><p>258a4</p><section>mdo sde</section><text>cig ces springs shig /de nas de'i tshe khyod ni li yul gyi rgyal por 'gyur ro/ /dbang po'i go cha ni skar rdo'i rgyal po byed par 'gyur te/ de yang khyod ci nas li yul gyi rgyal por 'gyur ba'i grogs byed par 'gyur ro/ /skar rdo'i yul du</text></item>
<item><p>258a5</p><section>mdo sde</section><text>gnod pa 'byung ba de'i tshe khyod kyis ji nas kyang gnod pa byed du ma gzhug cig /dbang po'i go cha dang yang thog mar dum par gyis shig /las 'di dag byed pa'i grogs su 'gyur ro/ /skar rdo ba ji snyed yod pa po thams cad kyang grogs byed par</text></item>
<item><p>258a6</p><section>mdo sde</section><text>'gyur ro/ /a ku na zhes bya ba dpa' bo zhig yod de/ de sngon ye shes grags pa zhes bya bar gyur pa na des dar ma ti ra zhes bya ba'i gtsug lag khang byas so/ /de nas khyod kyis a kun tshol shig dang yul gzung ba'i phyir grogs byed par 'gyur ro/ /de ci'i phyir zhe</text></item>
<item><p>258a7</p><section>mdo sde</section><text>na/ de dang khyod sngon smon lam lhan cig tu btab pa'i phyir te/ a kun zhes bya ba'i mi de ni sngon rgyal por gyur te/ mi rgod rnams kyis chung ma brkus te/ phyir ma rnyed pa yin no/ /khyod ni rgyal po'i blon po chen po yin te/ dga' byed kyi phar gyur pa yin no/ /</text></item>
<item><p>258a8</p><section>mdo sde</section><text>de nas de'i tshe sangs rgyas bcom ldan 'das kyis gzhon nu rdo rje sde la 'di skad ces bka' stsal to/ /gzhon nu rdo rje sde khyod ni li yul 'khor du rnam par rgyal ba'i go cha zhes bya ba'i rgyal por gyur te/ lo sum bcu'i bar du rgyal srid 'dzin par 'gyur la/ dge</text></item>
<item><p>258b1</p><section>mdo sde</section><text>bsnyen du gyur nas li yul gyi phyir lus yongs su gtong ba'i 'bras bu 'thob par 'gyur ro/ /de nas de'i tshe bcom ldan 'das kyis lha mo dri ma med pa'i 'od la 'di skad ces bka' stsal to/ /khyod li yul du rab nges zhes bya bar gyur pa'i tshe mdo 'di zung shig /</text></item>
<item><p>258b2</p><section>mdo sde</section><text>'di la 'jug par gyis shig /rgyas par gyis shig /skar rdo'i yul du yang ming po la bskur cig dang / khyod kyi steng du 'od zer rnams gnas par 'gyur ro/ /gang gi tshe khyod kyis gzungs sngags rnams rtogs par gyur pa de'i tshe khyed la sangs rgyas</text></item>
<item><p>258b3</p><section>mdo sde</section><text>bcom ldan 'das nyid gsung bar 'gyur zhing lha rnams kyang ji nas khyod kyis las byed nus par 'gyur ba de lta bu rgyas par smra bar 'gyur ro/ /de nas de'i tshe sangs rgyas bcom ldan 'das kyis byang chub sems dpa' spyan ras gzigs dbang phyug la</text></item>
<item><p>258b4</p><section>mdo sde</section><text>'di skad ces bka' stsal to/ /nu sdug ji ltar bcom ldan 'das rin chen snying po grong khyer du gshegs pa'i tshe 'u bu cag gnyis sangs rgyas nyid du lung bstan pa thob nas/ der de skad du phyogs bcu na sems can 'jigs shing skrag pa ji snyed yod pa de dag thams</text></item>
<item><p>258b5</p><section>mdo sde</section><text>cad bdag gis skyabs byed par gyur cig /de skad ces smon lam btab pa'i dus la de dran par gyis la/ de nga'i li yul 'di dang / lha mo dri ma med pa'i 'od dang / gzhon nu rdo rje sde la gtad pa 'di khyod kyis long shig /de nas bcom ldan 'das kyis</text></item>
<item><p>258b6</p><section>mdo sde</section><text>byang chub sems dpa' kun tu bzang po dang / 'jam dpal dang / nam mkha'i snying po dang / mthu chen thob dang / sman kyi rgyal po dang / rab sbyin dbang po dang / sa'i snying po dang / byams pa dang / byang chub sems dpa' spyan ras gzigs dbang</text></item>
<item><p>258b7</p><section>mdo sde</section><text>phyug la 'di skad ces bka' stsal to/ /sngon 'di'i phu nu bo dang / grogs su gyur pa dang / rtag tu 'grogs 'grogs pa ni 'di dag yin te/ sna tshogs kyi lha dang / dbang phyug gi lha dang / ljon shing gi dbang phyug gi rgyal po dang / snying rje'i dbang phyug dang /</text></item>
<item><p>258b8</p><section>mdo sde</section><text>gzungs kyi dbang phyug dang / spong ba'i dbang phyug dang / 'od kyi dbang phyug dang / dri'i dbang phyug dang / tshogs kyi dbang phyug dang / 'jig rten gyi dbang phyug dang / 'od gsal dang / rigs kyi dbang phyug rnams so/ /de nas bcom ldan 'das kyis byang chub</text></item>
<item><p>259a1</p><section>mdo sde</section><text>sems dpa' kun tu bzang po la sogs pa byang chub sems dpa' de dag thams cad la bos te bka' stsal to/ /rigs kyi bu dag khyed nga'i theg pa chen po'i mdo 'di dang / gzhan nu rdo rje sde dang / lha mo dri ma med pa'i 'od yongs su zung shig /</text></item>
<item><p>259a2</p><section>mdo sde</section><text>de nas gsang ba'i bdag po lag na rdo rje la bos te 'di skad ces bka' stsal to/ /khyod rtag tu nga'i phyi bzhin du 'brang ba yin gyis mdo 'di dang / gzhon nu rdo rje sde dang / lha mo dri ma med pa'i 'od khyod la gtad do/ /gnod sbyin dbang po rnam thos kyi bu dang / gnod sbyin kun du</text></item>
<item><p>259a3</p><section>mdo sde</section><text>rgyal dang / lha'i bu blo gros brtan pa dang / klu'i rgyal po ma dros pa dang / 'phrog ma bu dang bcas pa dang / lha'i pho brang sum cu rtsa gnyis kyi lha'i rgyal po rnams dang / 'khor der 'dus pa thams cad dang / sangs rgyas bcom ldan 'das 'od zer gtong ba de dag dang</text></item>
<item><p>259a4</p><section>mdo sde</section><text>phyogs bcu nas 'dus pa'i byang chub sems dpa' de dag thams cad la mdo 'di dang / li yul dang / gzhon nu rdo rje sde dang / lha mo dri ma med pa'i 'od gtad de/ yongs su gtad pa'i dam pas yongs su gtad do/ /de nas yang de dag thams cad la 'di skad ces bka'</text></item>
<item><p>259a5</p><section>mdo sde</section><text>stsal to/ /ngas ji skad bshad pa dang / khyod kyis ji ltar dam bcas pa bzhin du grogs gyis la ngas dgongs pa kun thams cad nas thams cad du mthar phyin par gyis la/ ci nas log par ma 'gyur ba de ltar gyis shig /ngas bskal pa mang por 'khor ba na dka'</text></item>
<item><p>259a6</p><section>mdo sde</section><text>las shin tu mang po dang ldan pa dag byas pa lta bu ni byang chub sems dpa'i gzhan dag gis kyang ma byas so/ /nga'i yul 'khor der sems can ngas yongs su smin pa zhes bya ba de gang yin pa de dag phyis li yul 'khor du gnas par gyur te/ nga'i chos kyis</text></item>
<item><p>259a7</p><section>mdo sde</section><text>yongs su grol bar 'gyur ro/ /de nas bcom ldan 'das kyis bka' ba bzod pa'i byang chub sems dpa' rnams la 'di skad ces bka' stsal to/ /khyed thams cad la mdo 'di dang / li yul dang gzhon nu rdo rje sde dang / lha mo dri ma med pa'i</text></item>
<item><p>259a8</p><section>mdo sde</section><text>'od gtad do/ /gang gi tshe sangs rgyas bcom ldan 'das kyis sangs rgyas thams cad dang / byang chub sems dpa' thams cad dang / lha thams cad la mdo 'di dang / li yul dang / gzhon nu rdo rje sde dang / lha mo dri ma med pa'i 'od gtad pa de'i tshe sangs</text></item>
<item><p>259b1</p><section>mdo sde</section><text>rgyas bcom ldan 'das shAkya thub pa'i steng du lha'i me tog gi char phab bo/ /lha rnams kyis lha'i rol mo'i sgra bsgrags so/ /lha'i rgyan gyi char yang phab bo/ /de bzhin du 'khor de dag thams cad kyis kyang bcom ldan 'das la ji ltar 'os pa'i mchod pas</text></item>
<item><p>259b2</p><section>mdo sde</section><text>bcom ldan 'das la mchod par byas so/ /sangs rgyas bcom ldan 'das de dag gis kyang mi 'jed kyi 'jig rten gyi khams 'dir 'od zer shin tu mang po btang ngo / /mi 'jed kyi 'jig rten gyi khams 'di na gnas pa'i sems can rnams kyis kyang sangs rgyas bcom</text></item>
<item><p>259b3</p><section>mdo sde</section><text>ldan 'das de dag 'khor gyi dkyil 'khor dang bcas pa mthong ngo / /de na gnas pa rnams kyis kyang de bzhin gshegs pa shAkya thub pa 'khor gyi dkyil 'khor dang bcas pa dang mi mjed kyis 'jig rten gyi khams mthong ste/ 'khor thams cad dang / lha dang mi rnams gcig</text></item>
<item><p>259b4</p><section>mdo sde</section><text>gis gcig mthong bar gyur to/ /de nas de'i tshe dge slong kun dga' bo stan las langs te/ thal mo sbyar nas bcom ldan 'das la zhus pa/ bcom ldan 'das ma 'ongs pa'i dus na su la la mdo 'di klog pa dang / sems pa dang / nyan pa dang / kun chub par bgyid</text></item>
<item><p>259b5</p><section>mdo sde</section><text>pa dang / 'dri ba dang / 'drir 'jug pa de'i bsod nams kyi phung po ji tsam du 'phel bar 'gyur/ bcom ldan 'das kyi bka' stsal pa/ sangs rgyas kyi zhing brgyad khri bzhi stong gi nang na skye bo ji snyed gnas pa rnams la sbyin pa byin pa bas ni/ su mdo 'di 'chang ba</text></item>
<item><p>259b6</p><section>mdo sde</section><text>'am/ kha ton du byed pa'am/ klog pa de'i bsod nams kyi phung po ches mang bar 'gyur ro/ /mdor na ji ltar 'bras bu gsum pa rtogs pa de'i bsod nams kyis phung po ji snyed 'phel bar 'gyur ro/ /zhes nga smra'o/ /de nas lha dang / klu dang / gnod sbyin dang / lha</text></item>
<item><p>259b7</p><section>mdo sde</section><text>ma yin dang / nam mkha' lding dang / dri za dang / mi 'am ci dang / lto 'phye chen po dang / srin po dang / 'khor de dag thams cad kyis 'di skad ces gsol to/ /bdag cag 'khor 'dir 'dus pa ji snyed mchis pa rnams gang du mdo 'di brjod pa der ma mchis sam/ gzhon</text></item>
<item><p>259b8</p><section>mdo sde</section><text>nu rdo rje sde dang / lha mo dri ma med pa'i 'od la gzungs sngags ma stsal tam/ dam bcas pa 'di bskyud par gyur na bdag cag gis dus gsum du gshegs pa'i sangs rgyas bcom ldan 'das rnams kyi sku bslus par gyur gcig /mtshams ma mchis pa'i</text></item>
<item><p>260a1</p><section>mdo sde</section><text>las bgyis pa'i sdig pa ji tsam mchis pa bdag cag gis bgyis par gyur cig /de nas 'od zer de dag las tshig tu brjod pa 'di skad ces 'byung te/ gang na mdo 'di brjod pa der bdag cag 'ong ngo zhes sgra sgrogs par 'gyur ro/ /</text></item>
<item><p>260a2</p><section>mdo sde</section><text>de nas kun dga' bo dang / 'khor de dag thams cad kyis zhus pa/ bcom ldan 'das chos kyi rnam grangs 'di'i ming ci lags/ ci ltar bzung bar bgyi/ bka' stsal pa/ mdo 'di'i ming ni chos kyi spyi bo zhes kyang bya/ sangs rgyas thams cad</text></item>
<item><p>260a3</p><section>mdo sde</section><text>kyi chos kyi snying po zhes kyang bya/ dri ma med pa'i 'od kyis zhus pa zhes kyang bya'o/ /de nas bcom ldan 'das shAkya thub pas 'di skad ces bka' stsal to/ /ngas chos gang bshad pa de dag thams cad ni mdo 'di nyid kyi nang du 'dus so/ /bcom ldan</text></item>
<item><p>260a4</p><section>mdo sde</section><text>'das kyis de skad ces bka' stsal nas/ byang chub sems dpa' de dag dang / tshe dang ldan pa dga' bo dang / 'khor de dag thams cad dang / lha dang / mi dang / lha ma yin du bcas pa'i 'jig rten yi rangs te/ bcom ldan 'das kyis gsungs pa la mngon</text></item>
<item><p>260a5</p><section>mdo sde</section><text>par bstod do/ /theg pa chen po'i mdo dri ma med pa'i 'od kyis zhus pa zhes bya ba rdzogs s+ho// // @#/ /rgya gar skad du/ Ar+ya ma hA yA no pa de sha nA ma ma hA yA na sU tra/ bod skad du/ 'phags pa theg pa chen po'i man ngag ces bya ba theg pa chen</text></item>
<item><p>260a6</p><section>mdo sde</section><text>po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab/ de bzhin gshegs pa'i spyod yul rin po che bkod pa'i 'khor gyi khyams/</text></item>
<item><p>260a7</p><section>mdo sde</section><text>de bzhin gshegs pa'i gnas/ bsod nams chen po'i rgyan gyi tshogs bsags pa/ spyod pa chen po'i rgyu 'thun pa/ sangs rgyas kyi chos thams cad kyi rnam par smin pas mngon par grub pa/ byang chub sems dpa' sems dpa' chen po'i gnas bstan pa</text></item>
<item><p>260a8</p><section>mdo sde</section><text>mtha' yas pa/ de bzhin gshegs pa'i rnam par 'phrul pas byin gyis brlabs pa/ chags pa med pa'i spyod yul gyi ye shes la 'jug pa dga' ba rgya chen po skyed pa/ dran pa dang / blo gros dang / rtogs pas 'jug pa/ kun nas ma smad pa/ ye shes kyis rnam par</text></item>
<item><p>260b1</p><section>mdo sde</section><text>dpyod pa de la ma chags par rtogs pas 'jug pa/ bskal pa mu med par mngon par bstod pa/ yon tan gyi tshogs thams cad dpag tu med pa na bzhugs te/ bcom ldan 'das chos thams cad ni mnyam pa nyid du mngon par rdzogs par sangs rgyas/</text></item>
<item><p>260b2</p><section>mdo sde</section><text>chos kyi 'khor lo ni shin tu bskor/ slob ma shin du dul ba'i tshogs ni mtha' yas/ chos thams cad la mnga' dbang ni brnyes/ sems can thams cad kyi bsam pa'i tshul ni shin du mkhyen/ dbang po'i dam pa'i pha rol tu phyin pa ni brnyes/ sems</text></item>
<item><p>260b3</p><section>mdo sde</section><text>can thams cad kyis nyon mongs pa'i bag chags kyi mtshams sbyor ba kun du 'joms pa la ni mkhas/ sangs rgyas kyi mdzad pa lhun gyis grub pa ni rgyun ma bcad cing / dge slong 'bum phrag drug bcu'i dge slong gi dge 'dun chen po dang / thabs</text></item>
<item><p>260b4</p><section>mdo sde</section><text>gcig ste/ thams cad kyang dgra bcom pa/ zag pa zad pa/ nyon mongs pa med pa/ dbang dang ldan par gyur pa/ sems shin du rnam par grol ba/ shes rab shin du rnam par grol ba/ cang shes pa/ glang po chen po/ bya ba byas pa/ byed pa byas pa/</text></item>
<item><p>260b5</p><section>mdo sde</section><text>khur bor ba/ bdag gi don rjes su thub pa/ srid par kun du sbyor ba yongs su zad pa/ yang dag pa'i shes pas sems shin tu rnam par grol ba/ sems kyi dbang thams cad kyi dam pa'i pha rol tu son pa nyon mongs pa'i bag chags mtshams sbyor</text></item>
<item><p>260b6</p><section>mdo sde</section><text>ba thams cad kun du bcom pa/ de bzhin gshegs pa'i chos kyi rgyal po'i sras chos zab mo la gnas par mkhas pa/ mi dmigs pa'i chos las byung ba/ spyod lam mdzes pa/ phun sum tshogs pa/ sbyin pa'i gnas chen por gyur pa/</text></item>
<item><p>260b7</p><section>mdo sde</section><text>de bzhin gshegs pa'i bka' la shin tu zhugs pa sha stago/ /byang chub sems dpa'i tshogs chen po byang chub sems dpa' sems dpa' chen po tshad med grangs med/ bsam gyis mi khyab pa/ mtshungs pa med/ gzhal du med/</text></item>
<item><p>260b8</p><section>mdo sde</section><text>dpag tu med/ brjod du med pa dang / yang thabs gcig ste/ thams cad kyang sems kyi skad gcig gcig la sangs rgyas kyi zhing mtha' yas par 'gro ba la</text></item>
<item><p>261a1</p><section>mdo sde</section><text>mkhas pa/ de bzhin gshegs pa la mchod pa dang / rim gro byed pas nges par 'byung ba dang / chos mnyan cing yang dag par nod pa'i ngoms mi shes pa/ rtag tu rgyun mi 'chad par sems can thams cad yongs su smin par byed pa</text></item>
<item><p>261a2</p><section>mdo sde</section><text>la mngon par brtson pa/ thabs dang shes rab dam pa'i pha rol tu son pa'i sgrib pa med pa'i rnam par thar pa la rab tu gnas pa/ rtog pa dang / rnam par rtog pa dang / spros pa thams cad las shin tu 'das pa/ thams cad mkhyen pa'i sa las nye bar gyur</text></item>
<item><p>261a3</p><section>mdo sde</section><text>pa sha stag la 'di lta ste/ byang chub sems dpa' sems dpa' chen po glog lta zhes bya ba dang / g.yul las rnam par rgyal ba dang / rnam par snang mdzad snying po dang / rnam par gnon par dpa' ba dang / yid gnyis kun du 'jom dang / rnam par bsgrags ldan</text></item>
<item><p>261a4</p><section>mdo sde</section><text>dang / rnam par lta ba'i mig dang / byang chub sems dpa' sems dpa' chen po mun pa'i phung po bral ba zhes bya ba dang / de dag la sogs pa byang chub sems dpa' sems dpa' chen po tshad med/ grangs med/ bsam gyi mi khyab/ mtshungs pa med/ gzhal du med</text></item>
<item><p>261a5</p><section>mdo sde</section><text>dpag tu med/ brjod du med pa dag dang thabs gcig ste/ de nas bcom ldan 'das byang chub sems dpa'i spyod pa la 'jug par nges par byung ba/ sgrib pa med pa'i sgro zhes bya ba'i chos kyi rnam grangs byang chub sems dpa'i lam bkod pa la dmigs pa/ sangs rgyas</text></item>
<item><p>261a6</p><section>mdo sde</section><text>kyi chos zab mo stobs dang mi 'jigs pa yongs su 'grub pa/ ye shes kyi 'byung gnas/ chos thams cad la dbang byed pa'i gzungs kyi phyag rgya'i sgo la 'jug pa/ so so yang dag par rig pa la rnam par nges pa'i sgo la 'jug pa/ mngon par shes pa chen po'i ye shes</text></item>
<item><p>261a7</p><section>mdo sde</section><text>la 'jug pa khong du chud pa/ phyir mi ldog pa'i 'khor la mi skye ba'i chos ston pa/ theg pa gcig tu yang dag par 'du ba/ chos kyi dbyings tshul gcig ste/ 'dres pa med pa la 'jug pa/ sems can thams cad kyi bsam pa dang / dbang po la 'jug pa/</text></item>
<item><p>261a8</p><section>mdo sde</section><text>ston pa/ snying po dang ldan pa/ chos rnam par gdon mi za ba/ bdud kyi dkyil 'khor thams cad rnam par 'jig par byed pa/ tshul bzhin gyi chos kyi tshul la 'jug pa khong du chud pa/ nyon mongs pa dang / lta bar song ba thams cad 'dul ba shes rab dang</text></item>
<item><p>261b1</p><section>mdo sde</section><text>ye shes thogs pa med pa'i rjes su 'jug pa/ mnyam pa med cing mtha' yas pa'i yongs su bsngo ba la mkhas pa'i thabs kyi ye shes ston pa/ sangs rgyas kyi chos thams cad mnyam pa nyid du shes pa'i rjes su 'jug pa/ sangs rgyas thams cad kyi</text></item>
<item><p>261b2</p><section>mdo sde</section><text>ye shes la 'jug pa/ byin gyis brlabs thogs pa med pa'i sgo la 'jug pa chos thams cad ci lta ba bzhin du rnam par gdon mi za bar ston pa/ mi rtog rnam par mi rtog la mnyam pa nyid du 'jug pa rten cing 'brel par 'byung ba zab mo khong du chud pa bsod nams dang</text></item>
<item><p>261b3</p><section>mdo sde</section><text>ye shes kyi tshogs thams cad sogs pa/ sangs rgyas kyi sku dang / gsung dang / thugs mnyam pa nyid kyi rgyan dang ldan pa dran pa dang / blo gros dang / mos pa dang / rtogs pa dang / shes rab mi zad pa mngon par sgrub pa/ nyan thos kyi theg pas 'dul ba'i phyir 'phags</text></item>
<item><p>261b4</p><section>mdo sde</section><text>pa'i bden pa'i tshul la 'jug pa/ rang sangs rgyas kyi theg pas 'dul ba'i phyir lus dang sems rab tu dben par shes pa theg pa chen pos 'dul ba'i phyir thams cad mkhyen pa'i ye shes kyi sar dbang bskur ba 'thob pa/ de bzhin gshegs pa'i yon tan brjod pa'i phyir/ chos thams</text></item>
<item><p>261b5</p><section>mdo sde</section><text>cad la dbang byed pa'i tshul la 'jug pa brjod do/ /ston to rab tu ston to/ /'dzin du 'jug go/ /mos par mdzad do/ /len du 'jug go/ /shes par mdzad do/ /rnam par shes par mdzad do/ /rab tu shes par mdzad do/ /rab tu 'jug go/ /rnam par 'byed do/ /</text></item>
<item><p>261b6</p><section>mdo sde</section><text>gsal bar mdzad do/ /yang dag par rab tu ston to/ /de nas bcom ldan 'das kyis shin tu rnam par gdon mi za ba'i don gyi chos kyi rnam grangs 'di lta bu rgya cher yang dag par rab tu ston pa na/ 'khor de nyid du bu mo rin chen zhes bya ba zhig 'dus par gyur te 'dug pa de stan</text></item>
<item><p>261b7</p><section>mdo sde</section><text>las langs te/ lag pa g.yas par mu tig gi se mo do thogs nas/ bcom ldan 'das la 'di skad ces gsol to/ /bcom ldan 'das bdag bden pa dang / bden pa'i tshig gang gis sems can chen po 'di dag gis bstan pa'i chos kyis rnam grangs 'dus pa'i le'u</text></item>
<item><p>261b8</p><section>mdo sde</section><text>'di bas par chub par 'dzin par 'gyur ba dang / phyogs bcu rnams su yang rgyas par bgyid par 'gyur ba dang / sems can dpag tu ma mchis pa rnams bla na med pa'i chos dkon mchog gis mthar gyis bla na med pa yang dag par rdzogs pa'i byang chub la</text></item>
<item><p>262a1</p><section>mdo sde</section><text>'god par 'byung ba'i bden pa dang / bden pa'i tshig des bdag gis mu tig gi se mod do 'di de bzhin gshegs pa la 'bul lags te/ de de bzhin gshegs pa dang / byang chub sems dpa' thams cad kyi dbu'i gtsug gi mtshams su mu tig</text></item>
<item><p>262a2</p><section>mdo sde</section><text>gi se mo do'i khang pa brtsegs pa kun tu gnas shing bkod pa ci 'dra bas skyes bu dam pa de dag byang chub mngon par rdzogs par 'tshang rgya ba dang / de dag gis sangs rgyas kyi zhing gi yon tan bkod pa ci 'dra bar 'gyur ba de 'dra ba dag khang pa brtsegs pa de</text></item>
<item><p>262a3</p><section>mdo sde</section><text>dag las kun du dga' zhing 'khor thams cad kyis bkod pa 'di mthong nas yi rangs par gyur cig /de nas bud med rin chen gyis mu tig gi se mo do de bcom ldan 'das ga la ba der logs su khod do/ /mu tig gi se mo do bor ma thag tu de nas sangs</text></item>
<item><p>262a4</p><section>mdo sde</section><text>rgyas kyi mthu dang bu mo rin chen gyi bden pa'i byin gyis brlabs kyis/ bcom ldan 'das kyi dbu'i gtsug gi mtshams dang / byang chub sems dpa' thams cad kyi spyi gtsug gi mtshams su khang pa brtsegs pa chen po shin du yangs pa rgya che ba</text></item>
<item><p>262a5</p><section>mdo sde</section><text>rnam par bkra ba blta na sdug pa/ ngos mnyam pa shin du rnam par phye ba legs par grub pa gnas par gyur te/ byang chub sems dpa' de dag sngon bdag cag gi sangs rgyas kyi zhing gi yon tan bkod pa 'di 'dra bar gyur cig /byang chub kyi snying po</text></item>
<item><p>262a6</p><section>mdo sde</section><text>'di 'dra bar gyur cig ces smon lam btab pa'i khyad par ci 'dra ba de lta bu'i bkod pa dag kyang byang chub sems dpa' de dag gis khang pa brtsegs pa de dag las mthong ngo / /mthong nas kyang ngo mtshar du gyur nas/ bcom ldan 'das la 'di skad ces</text></item>
<item><p>262a7</p><section>mdo sde</section><text>gsol to/ /bcom ldan 'das 'di ltar ji tsam du bdag cag gis bskal pa grangs ma mchis par smon lam mngon par 'dus bgyis par thams cad bu mo rin chen gyi skad cig gcig la bstan pa ni bu mo rin chen 'di bden pa'i byin gyis</text></item>
<item><p>262a8</p><section>mdo sde</section><text>brlabs kyi stobs can lags te ngo mtshar to/ /bcom ldan 'das kyis bka' stsal pa/ de de bzhin no/ /skye bu dam pa dam pa dag ji skad smras pa de bzhin te/ bu mo rin chen 'di bden pa'i byin gyis brlabs las nges par byung ba'o/ /skyes bu dam</text></item>
<item><p>262b1</p><section>mdo sde</section><text>pa dag bu mo rin chen gyis sangs rgyas bye ba khrag khrig brgya stong phrag dgu bcu rtsa drug las dge ba'i rtsa ba bsgrun nas bden pa'i byin gyis brlabs 'di yongs su blangs te/ des nas bu mo rin chen 'dis ji skad smras pa de ltar kun du gnas so/ /</text></item>
<item><p>262b2</p><section>mdo sde</section><text>gal te bu mo rin chen gyis thams cad dang ldan pa'i stong gsum gyi stong chen po'i 'jig rten gyi khams ni me tog gis rab tu gang bar kun du gnas par gyur cig ces smras na yangs de de bzhin du 'gyur ro/ /de bzhin du spos dang phreng ba dang /</text></item>
<item><p>262b3</p><section>mdo sde</section><text>byug pa dang / phye ma dang / gos kyis rab tu gang bar kun du gnas par gyur cig ce na yang de de bzhin du 'gyur ro/ /gal te bar snang 'di thams cad gdugs dang / rgyal mtshan dang / ba dan gyis brgyan par kun du gnas par gyur cig ce na yang de de bzhin</text></item>
<item><p>262b4</p><section>mdo sde</section><text>du 'gyur ro/ /chus 'jig pa byung ba la me yis 'jig par gyur cig ci na yang de de bzhin du 'gyur ro/ /gal te me yis 'jig pa byung ba la chu yis 'jig par gyur cig ce na yang de de bzhin du 'gyur ro/ /thams cad dang ldan pa'i 'khor 'di 'khor los</text></item>
<item><p>262b5</p><section>mdo sde</section><text>sgyur ba'i kha dog dang / gzugs su gyur cig ce na yang de de bzhin du 'gyur ro/ /de bzhin du 'jig rten skyong ba'i kha dog dang / gzugs dang / brgya byin dang / tshangs pa dang / dbang phyug chen po'i kha dog dang / gzugs dang / dge slong dang / dge slong ma dang / dge bsnyen dang / dge bsnyen ma'i</text></item>
<item><p>262b6</p><section>mdo sde</section><text>kha dog dang / gzugs su gyur cig ce na yang de de bzhin du 'gyur ro/ /gal te bdud re re la yang lag na mtshon thogs pa'i bdud kyi sde bye ba phrag brgya lhag pa la bdud dang / bdud kyi ris thams cad kyi ral gri dang / mdung thung dang / mtshon rtse gnyis pa dang / mtshon/ cha sna gang</text></item>
<item><p>262b7</p><section>mdo sde</section><text>yin pa de dag thams cad rin po che sna tshogs kyis spras pa'i mu tig gi se mo mdor kun du gnas pa dang / rna ma'i me tog dang / ud pa la dang / pa ri bi sha ka dang / tsam pa ka'i lda ldir kun du gnas par gyur cig ci na yang de de bzhin du 'gyur ro gal te 'brog dgon par bza' ba dang /</text></item>
<item><p>262b8</p><section>mdo sde</section><text>btung ba dang / kha zas med pa dag tu khyim bye ba phrag bcwo brgyad pa'i grong khyer chen po kun du gnas shing / bza' ba dang / btung ba dang / 'bras mang po byung bar gyur cig ce na yang de de bzhin du 'gyur ro/ /stong gsum</text></item>
<item><p>263a1</p><section>mdo sde</section><text>gyi stong chen po'i 'jig rten gyi khams na gzugs su snang ba de dag de bzhin gshegs pa'i gzugs su kun du gnas par gyur cig ce na yang de de bzhin du 'gyur ro/ /'khor 'di thams cad nam mkha' la gnas par gyur cig ce na yang de de bzhin du</text></item>
<item><p>263a2</p><section>mdo sde</section><text>'gyur ro/ /rigs kyi bu dag gal te bu mo rin chen gyis phyogs bcu'i 'jig rten gyi khams mtha' yas mu med pa dag na sangs rgyas bcom ldan 'das chos ston par 'jug pa ji snyed pa de bar snang 'di las lhag chad med cing mtha' dag rdzogs par rnam</text></item>
<item><p>263a3</p><section>mdo sde</section><text>pa'i mchog thams cad dang ldan par byung bar gyur cig ce na yang de de bzhin du 'gyur ste/ gang bu mo rin chen gyi las de chung zad kyang don med pa ma yin no/ /de nas bu mo rin chen gyis bden pa'i byin gyis brlabs dang / rdzu 'phrul gyi stobs dang / rnam</text></item>
<item><p>263a4</p><section>mdo sde</section><text>par 'phrul pa dang / cho 'phrul rnam pa 'di lta bu 'di kun du bstan nas/ bcom ldan 'das la tshul dang 'thun pa'i tshigs su bcad pa 'di dag gis mngon par bstod do/ /rin chen 'byung gnas ye shes rin chen mnga'/ /rin chen mchog ston yon</text></item>
<item><p>263a5</p><section>mdo sde</section><text>tan mtha' yas pa/ /rgyal po'i rgyal po dgra dang shar gnyer gcod/ /byang chub yan lag rin chen nor bdun sbyin/ /rin chen 'od kyi 'od ni mtha' yas pa/ /nor bu rin chen rnam pa sna tshogs 'od/ /</text></item>
<item><p>263a6</p><section>mdo sde</section><text>rin chen dam pa rgyal ba rin chen tog /bde gshegs khyod la rin chen rnams kyis mchod/ /rdo'i snying po sa snying nor bu gang / /snang 'od dri med snying po nor bu dang / /rin po che dang nyi ma zla ba'i 'od/ /khyod kyi sku yi 'od kyis zil du rlag /thub pa khyod kyi</text></item>
<item><p>263a7</p><section>mdo sde</section><text>sku tshad brtag par ni/ /sa bcu'i bar la gnas pas mi dmigs so/ /'jig rten gtso khyod sa la bzhugs kyang go/ /rdzu 'phrul yon tan srid pa'i rtser gnas mthong / /rgyal ba'i 'khor rnams thams cad re res kyang / /rgyal ba rang rang mdun na</text></item>
<item><p>263a8</p><section>mdo sde</section><text>bzhugs par shes/ /thams cad phyogs nas mngon sum mngon par yang / /kun nas sgo nas mtshungs pa med pa mthong / /la las bzhugs dang mnal dang 'chags pa dang / /'khor rnams la las bde gshegs gsungs ba dang / /mi gsung bzhugs</text></item>
<item><p>263b1</p><section>mdo sde</section><text>shing bsam gtan dgyes pa dang / /mtshungs med khyod kyi spyod lam mtha' yas mthong / /khyod kyi ba spu re nas 'od zer mchog /gtang ma thag tu phyogs bcu thams cad rgyas/ /rgyal ba'i sku ni pad ma'i 'byung gnas 'dra/ /bsam pa ji bzhin</text></item>
<item><p>263b2</p><section>mdo sde</section><text>yid kyang dga' bar mdzad/ /bden la gnas shing rtag tu bden la gnas/ /bden pa lhur mdzad ci gsung de bzhin mdzod/ /chos kyi 'byung gnas don dang 'dul la mkhas/ /yon tan kun mthar phyin la phyag 'tshal lo/ /de nas rin chen gyis</text></item>
<item><p>263b3</p><section>mdo sde</section><text>bcom ldan 'das la tshul dang mthun pa'i tshigs su bcad pa de dag gis mngon par bstod nas/ bcom ldan 'das la 'di skad ces gsol to/ /bcom ldan 'das gal te zhus nas zhus pa lung bstan pa'i slad du bcom ldan 'das kyis bdag</text></item>
<item><p>263b4</p><section>mdo sde</section><text>la skabs dbye bar gnang na/ bdag 'dus pa'i le'u'i chos kyi rnam grangs la bka' mchid kyi rgyud 'ga' zhig brtsams te zhus 'o/ /bcom ldan 'das kyis bka' stsal pa/ bu mo khyod de bzhin gshegs pa la ci dang ci 'dod pa dris shig dang /</text></item>
<item><p>263b5</p><section>mdo sde</section><text>ngas dris pa de dang de'i lung bstan pas khyod kyi sems rangs par bya'o/ /de nas de bzhin gshegs pas skabs phye ba dang / bu mo rin chen gyis bcom ldan 'das la 'di skad ces gsol to/ /bcom ldan 'das ji ltar na byang chub sems dpa' bden</text></item>
<item><p>263b6</p><section>mdo sde</section><text>pa smra rnams gang lags/ de bzhin gshegs pas byang chub sems dpa' rnams la bden par gsungs pa ni gang lags/ bcom ldan 'das ji ltar na byang chub sems dpa' chos smra ba rnams gang lags/ de bzhin gshegs pas byang chub sems</text></item>
<item><p>263b7</p><section>mdo sde</section><text>dpa' rnams la chos su gsungs pa ni gang lags/ bcom ldan 'das ji ltar na byang chub sems dpa' don smra ba rnams gang lags/ de bzhin gshegs pas byang chub sems dpa' rnams la don du gsungs pa ni gang lags/ bcom ldan 'das ji ltar na byang chub</text></item>
<item><p>263b8</p><section>mdo sde</section><text>sems dpa' 'dul ba smra ba rnams gang lags/ de bzhin gshegs pas byang chub sems dpa' la 'dul bar gsungs pa ni gang lags/ de nas bcom ldan 'das kyis bu mo rin chen la legs so zhes bya ba gnang ste/ bu mo legs so/ /legs so/ /khyod kyi rtogs pa bzang ngo / /dri ba tshul</text></item>
<item><p>264a1</p><section>mdo sde</section><text>bzhin yin no/ /spobs pa dge'o/ /bu mo de bas na legs par shin du nyon la yid la zung shig dang ngas khyod la bshad do/ /bu mo rin chen gyis bcom ldan 'das legs so/ /zhes gsol te/ bcom ldan 'das kyis ltar nyan pa dang / bcom</text></item>
<item><p>264a2</p><section>mdo sde</section><text>ldan 'das kyis 'di skad ces bka' stsal to/ /bu mo gsum po 'di dag ni byang chub sems dpa'i bden pa ste/ gsum gang zhe na/ gang sangs rgyas la mi slu ba dang / bdag la mi slu ba dang / sems can thams cad la mi slu ba'o/ /bu mo byang chub sems</text></item>
<item><p>264a3</p><section>mdo sde</section><text>dpa' sangs rgyas dang / bdag dang / sems can thams cad la slu ba ji lta bu zhe na/ bu mo gal te byang chub sems dpa' bla na med pa yang dag par rdzogs pa'i byang chub tu sems bskyed la nyan thos kyis sa'am/ rang sangs rgyas gyi sa 'dod par byed cing</text></item>
<item><p>264a4</p><section>mdo sde</section><text>smon te/ mngon par dga' ba de lta bu ni bu mo byang chub sems dpa' sangs rgyas dang / bdag dang / sems can thams cad la slu ba'o/ /bu mo byang chub sems dpa' sangs rgyas dang / bdag dang / sems can thams cad la mi slu ba ci lta bu zhe na/ bu mo</text></item>
<item><p>264a5</p><section>mdo sde</section><text>gang gi tshe byang chub sems dpa' byang chub tu sems bskyed nas bdud dang dmigs pa can thams cad kyis ji tsam du tshegs phyung zhing ji tsam du gnod par byas pa dang / phas gyi rgol ba thams cad kyis tho btsams shing co dris te 'brel bar byed cing ral gri dang /</text></item>
<item><p>264a6</p><section>mdo sde</section><text>mdung thung dang / mtshon rtse gnyis pas phug pa dang / ma thob pa dang / ma grags pa dang / smad pa dang / sdug bsngal bas kyang mi g.yo/ mi 'khrul/ rnam par mi 'khrul/ mi zhum/ sgyid lug par mi 'gyur/ kun du mi skrag /kun du skrag par mi 'gyur/</text></item>
<item><p>264a7</p><section>mdo sde</section><text>yi mug par mi 'gyur/ 'gyod par mi 'gyur ba/ thog ma'i lhag pa'i bsam pa de yang mi gtong zhing brtan por yang dag par 'dzin la/ byang chub kyi sems rin po che bskyed pa dang / 'jig rten gsum po thams cad las khyad par du 'phags pa'i sems</text></item>
<item><p>264a8</p><section>mdo sde</section><text>bskyed pa dang / sems can thams cad kyi skyabs dang / mgon dang / dpung gnyen gyi sems bskyed pa dang / mtshungs pa med cing 'dra ba med pa'i sems bskyed pa de las kyang mi nyams mi nur te/ theg pa gzhan la 'dod pa'i sems lan 'ga' yangs</text></item>
<item><p>264b1</p><section>mdo sde</section><text>mi bskyed par sangs rgyas dran/ chos kyi 'khor lo la rton/ sems can thams cad mngon du byed/ stobs nye bar ston/ mthu skyed par byed/ rtsal gyis rnam par gnon/ brtson 'grus rtsam ste/ pha rol gyi tshig gis gnod par mi nus pa de lta bu ni bu</text></item>
<item><p>264b2</p><section>mdo sde</section><text>mo byang chub sems dpa' sangs rgyas dang / bdag dang / sems can thams cad la mi slu ba'o/ /byang chub sems dpa' sangs rgyas dang / bdag dang / sems can thams cad la mi slu ba gang yin pa 'di ni byang chub sems dpa'i bden pa'i mchog</text></item>
<item><p>264b3</p><section>mdo sde</section><text>go/ /de rnam pa bzhis sangs rgyas la mi slu ste/ brtan pa dang / stobs dang / brtson 'grus rtul ba'o/ /de rnam pa bzhis bdag la mi slu ste/ bsam pa dang / lhag pa'i bsam pa dang / g.yo med pa dang / sgyu med pa'o/ /de rnam pa bzhis sems</text></item>
<item><p>264b4</p><section>mdo sde</section><text>can thams cad mi slu ste/ sbyor ba dang / byams pa dang / snying rje dang / sdud pa ste/ bu mo gang 'di byang chub sems yongs su mi gtong zhing sngon dam bcas pa las mi nyams pa 'di ni byang chub sems dpa'i bden pa la 'jug pa dang po'o/ /bu mo gzhan yang</text></item>
<item><p>264b5</p><section>mdo sde</section><text>byang chub sems dpa'i bden pa ni gang 'di ngag bsdam pa dang / ngag bsrungs pa dang / ngag 'khrul pa med pa dang / tshig bden pa ste/ de gcig pu yang rung / skye bo mang po'i nang du gnas kyang rung / tshig bden par smra ste/ de rgyal srid kyi phyir yang brdzun</text></item>
<item><p>264b6</p><section>mdo sde</section><text>gyi tshig mi smra/ stong gsum gyi stong chen po'i 'jig rten gyi khams rin po ches rab tu bkang bas brid kyang brdzun gyi tshig mi smra ba'o/ /bu mo de la byang chub sems dpa'i bden pa ni rnam pa sum bcu rtsa gnyis yongs su dag pa ste/ rnam pa sum</text></item>
<item><p>264b7</p><section>mdo sde</section><text>bcu rtsa gnyis gang zhe na/ 'di lta ste/ ngo tsha shes pa'i rnam pa dang / yon tan gyi rnam pa dang / khrel yod pa'i rnam pa dang / des pa'i rnam pa dang / bcos ma ma yin pa'i rnam pa dang / ma smad pa'i rnam pa dang / mi dmig pa'i rnam pa dang / lhas</text></item>
<item><p>264b8</p><section>mdo sde</section><text>rnam par rig pa'i rnam pa dang / 'jigs pa med pa'i rnam pa dang / ngan 'gro gcod pa'i rnam pa dang / bde 'gro 'byed pa'i rnam pa dang / 'phags pa'i skye bo mngon par dga' ba'i rnam pa dang / mkhas pa'i mchod par 'os pa'i rnam pa dang / nang dag pa'i</text></item>
<item><p>265a1</p><section>mdo sde</section><text>rnam pa dang / phyi rol legs par byas pa'i rnam pa dang / gzung bar 'os pa'i tshig gi rnam pa dang / tshig mi brlang ba'i rnam pa dang / 'jam pa'i tshig gi rnam pa dang / khyad par can gyi tshig gi rnam pa dang / kha dri rab tu zhim pa'i tshig</text></item>
<item><p>265a2</p><section>mdo sde</section><text>gi rnam pa dang / bka' blo bde ba'i rnam pa dang / slu ba med pa'i rnam pa dang / gdung ba med pa'i rnam pa dang / dga' zhing mchog tu dga' ba'i rnam pa dang / bdag la nges par sems pa'i rnam pa dang / gzhan la nges par sems pa'i rnam pa dang / 'khrul</text></item>
<item><p>265a3</p><section>mdo sde</section><text>pa med pa'i rnam pa dang / kha na ma tho ba med pa'i rnam pa dang / sbyin pa'i gnas kyi sa'i rnam pa dang / sangs rgyas mnyes par byed pa'i rnam pa dang / bden pa'i rjes su 'thun pa'i ngag rab tu 'thob pa'i rnam pa ste/ bu mo 'di dag ni bden pa'i rnam pa</text></item>
<item><p>265a4</p><section>mdo sde</section><text>yongs su dag pa sum bcu rtsa gnyis so/ /bu mo gzhan yang byang chub sems dpa'i bden pa ni gang dam bcas pa yongs su rdzogs pa'o/ /de ci'i phyir zhe na/ byang chub ni byang chub sems dpa' sbyin pa la mos pa dag gi yin gyi/ ser sna can dag gi ma</text></item>
<item><p>265a5</p><section>mdo sde</section><text>yin te/ 'di ni de'i dam bcas pa'o/ /gang bdog pa thams cad yongs su gtong bar kun tu snang ba 'di ni de'i bden pa'o/ /byang chub ni byang chub sems dpa'i tshul khrims yongs su dag pa dag gi yin gyi/ ngang tshul ngan pa dag gi ma yin te/ 'di ni de'i</text></item>
<item><p>265a6</p><section>mdo sde</section><text>dam bcas pa'o/ /gang tshul khrims yongs su dag par kun du snang ba 'di ni de'i bden pa'o/ /byang chub ni byang chub sems dpa' bzod pa'i stobs rab tu 'thob pa dag gi yin gyi/ gnod sems can dag gi ma yin te/ 'di ni de'i dam bcas pa'o/ /</text></item>
<item><p>265a7</p><section>mdo sde</section><text>gang bzod pa dang des par kun du snang ba 'di ni de'i bden pa'o/ /byang chub ni byang chub sems dpa' brtson 'grus brtsams pa dag gi yin gyi/ le lo can dag gi ma yin te/ 'di ni de'i dam bcas pa'o/ /gang dge ba'i rtsa ba thams cad brtson par kun du snang</text></item>
<item><p>265a8</p><section>mdo sde</section><text>ba 'di ni de'i bden pa'o/ /byang chub ni byang chub sems dpa' bsam gtan la rab tu gnas pa yin sems g.yeng ba dag gi ma yin te/ 'di ni de'i dam bcas pa'o/ /gang bsam gtan gyi yan lag yang dag par sgrub par kun du snang ba 'di ni de'i bden pa'o/ /</text></item>
<item><p>265b1</p><section>mdo sde</section><text>byang chub ni byang chub sems dpa' shes rab dang ldan pa dag gi yin gyi shes rab 'chal pa dag gi ma yin te/ 'di ni de'i dam bcas pa'o/ /gang shes rab dang ye shes la kun du snang ba 'di ni de'i bden pa'o/ /gong ma bzhin du sbyar/ byang chub kyi phyogs kyi</text></item>
<item><p>265b2</p><section>mdo sde</section><text>chos thams cad dang / bsdu ba'i dngos po dang / tshangs pa'i gnas pa dang / mngon par shes pa dang / rig pa dang / zhi gnas dang / lhag mthong la yang de bzhin no/ /byang chub ni byang chub sems dpa' dge ba'i chos thams cad dang ldan pa dag gi yin</text></item>
<item><p>265b3</p><section>mdo sde</section><text>gyi/ dge ba'i chos rnams par spangs pa dag gi ma yin te/ 'di ni de'i dam bcas pa'o/ /gang dge ba'i chos thams cad la kun du snang ba 'di ni de'i bden pa'o/ /bu mo gzhan yang 'phags pa'i rnam pa'i bden pa de la byang chub sems dpa' brtson</text></item>
<item><p>265b4</p><section>mdo sde</section><text>par bya ste/ gang 'di sdug bsngal shes pa dang / kun 'byung ba spong ba dang / 'gog pa shes pa dang / lam sgom pa'o/ /de la sdug bsngal shes pa ni gang phung po rnams la rang bzhin gyis mi skye bar shes pa'o/ /kun 'byung ba spong ba ni srid pa gang</text></item>
<item><p>265b5</p><section>mdo sde</section><text>gis phung po rnams yang dag par 'grub par 'gyur ba'i srid pa de shin du mi 'byung zhing chags pa dang bral ba mngon par dga' ba med pa ste gang mngon par dga' ba med pa de ni gdod ma nas 'ong ba med pa'o/ /gang gdod ma nas 'ong ba med pa de ni chos nyid</text></item>
<item><p>265b6</p><section>mdo sde</section><text>ma spang pa'o/ /gang chos nyid ma spang pa de nas kun 'byung ba spangs pa'o/ /de la 'gog pa shes pa ni gang mtshan ma dang dmigs pa shin du zad cing 'gog pa ste/ gang 'gog pa'i tshe dngos po 'jig par 'gyur ba yang med la/ dngos po yod pa dang /</text></item>
<item><p>265b7</p><section>mdo sde</section><text>dngos po med pa mtshungs shing mnyam par gyur pa'i chos thams cad la gang mnyam par mthong ba ni 'gog pa'i bden pa zhes bya'o/ /de la lam ni gang mnyam par lta zhing mnyam par sbyor ba mi rtog pa mi mnyam pa'i mtshan nyid ma yin pa nyon mongs pa thams cad</text></item>
<item><p>265b8</p><section>mdo sde</section><text>mi tshol ba bdag gi med pa/ yongs su 'dzin pa/ len pa med pa/ ma byas pa/ rnam par ma byas pa 'di ni lam zhes bya'o/ /'di la gang bden pa shes pa'i ye shes dang / sems can rnams yang dag par thob par byed kyang bdag mngon sum du mi byed pa 'di yang</text></item>
<item><p>266a1</p><section>mdo sde</section><text>byang chub sems dpa'i bden pa zhes bya'o/ /bden pa bstan pa 'di bshad pa na byang chub sems dpa' khris bden pa shes pa yongs su bsgom pa'i bzod pa rab tu thob bo/ /bu mo de la ji ltar na byang chub sems dpa' chos smra ba yin zhe na</text></item>
<item><p>266a2</p><section>mdo sde</section><text>gang gi tshe chos la rton par 'gyur ba dang / chos smra ba dang / chos sems pa dang / chos bsam pa dang / chos spyod yul ba dang / chos spyod pa dang / chos don du gnyer ba dang / chos 'dod pa dang / chos la dga' bas dga' mos pa dang / chos kyi dbu</text></item>
<item><p>266a3</p><section>mdo sde</section><text>dang / chos kyi tog dang / chos kyi mtshon cha dang / chos kyi go cha bgos pa dang / chos kyi ya lad bgos pa dang / chos kyi snang ba dang / chos kyi mar me dang / chos dran pa dang / chos kyi blo gros dang / chos rtog pa dang / chos dpyod pa dang / chos la sbyor</text></item>
<item><p>266a4</p><section>mdo sde</section><text>ba dang / chos spyad par gyur pa dang / chos kyis nyal ba dang / chos kyi spyod lam dang / chos bsrung ba dang / chos kyi nor dang / chos mi zad pa dang / chos rgya che ba dang / chos kyi bya ba byed pa dang / chos kyi lus dang / chos kyi ngag dang / chos kyi</text></item>
<item><p>266a5</p><section>mdo sde</section><text>yid la byed pa mi gtong ba ste/ chos spyod pa rnam pa 'di lta bu dang ldan pa de ni chos smra ba yin te/ chos ma yin pa smra ba ma yin no/ /de la chos smra ba gang zhe na/ bden pa gang yin pa de bden par smra ba dang / sangs rgyas la bsngags pa smra ba dang / chos la</text></item>
<item><p>266a6</p><section>mdo sde</section><text>srung bar smra ba dang / dge 'dun la bla ma dang srid zhu bya bar smra ba dang / byang chub kyi sems la mos par bya ba bsnyad pa smra ba dang / bsam pa mi 'dor ba smra ba dang / lhag pa'i bsam pa la dmigs pa dang / sbyor ba mi nyams par smra ba dang / 'phags</text></item>
<item><p>266a7</p><section>mdo sde</section><text>pa rnams kyi lta ba smra ba dang / dge ba'i bshes gnyen rnams la sten pa smra ba dang / nga rgyal med pas gus pa dang / ri mo bya ba smra ba dang / rtag tu bsngags pa smra ba dang / chos ston pa na sti stang du byas te mnyam pa smra ba dang / chos kun du tshol bas mi ngoms</text></item>
<item><p>266a8</p><section>mdo sde</section><text>pa smra ba dang / chos ston pa la snyoms las med pa smra ba dang / slob dpon chos 'chab pa med pa smra ba dang / byas pa gzo ba dang / byas pa shes pa dang / byas pa chud mi gson pa smra ba dang / lam la mi re ba smra ba dang / dgon pa la skrag pa med pa smra ba dang /</text></item>
<item><p>266b1</p><section>mdo sde</section><text>'phags pa'i rigs ma nyams pa smra ba dang / sbyang pa'i yon tan mi gtong ba dang / dge ba bcu'i las gyi lam la 'jug pa smra ba dang / sbyin pa'i bsngags pa smra ba dang / byang chub du yongs su bsngo ba smra ba dang / tshul khrims gyi dbye ba smra ba dang / bzod</text></item>
<item><p>266b2</p><section>mdo sde</section><text>pa'i stobs smra ba dang / brtson 'grus kyi zhum pa med pa smra ba dang / bsam gtan rnams kyi rab tu zhi ba smra ba dang / shes rab kyi khung du chud pa smra ba dang / thams cad kyi yongs su gsal bar byed pa smra ba dang / byams pa'i skyabs smra ba dang / snying rje la</text></item>
<item><p>266b3</p><section>mdo sde</section><text>'jug pa smra ba dang / dga' ba'i mchog tu dga' ba smra ba dang / gtang snyoms kyi gnyis dang bral smra ba dang / bden pa rnams kyi rjes su 'thun pa smra ba dang / so so yang dag par rig pa bsnyad pa smra ba dang / mngon par shes pa rnams kyi bskyed pa smra ba dang / ton pa</text></item>
<item><p>266b4</p><section>mdo sde</section><text>rnams kyi chos smra ba dang / chos kyi mdo rnams kyi khung du chud pa smra ba dang / dran pa nye bar bzhag pa rnams kyi dran pa brjed pa med pa smra ba dang / yang dag pa'i spong ba rnams kyi yang dag pa'i nan tan smra ba dang / rdzu 'phrul gyi rkang pa rnams kyi mngon par bskyed pa</text></item>
<item><p>266b5</p><section>mdo sde</section><text>smra ba dang dbang po rnams kyi rno ba smra ba dang / stobs rnams kyi mi rdzi ba smra ba dang / byang chub kyi yan lag rnams kyi rjes su rtogs pa smra ba dang / lam gyi grol ba smra ba dang / zhi gnas kyi 'jug pa smra ba dang / lhag mthong gi de kho na shes pa smra ba dang / rig pa</text></item>
<item><p>266b6</p><section>mdo sde</section><text>dang rnam par grol ba yongs su gsal bar byed pa smra ba dang / nyan thos kyi theg pa'i sa ji lta ba smra ba dang / rang sangs rgyas kyi theg pa ston pa smra ba dang / theg pa chen po'i yon tan thams cad yongs su bsgrags pa smra ba dang / rten cing 'brel par 'byung ba'i lugs</text></item>
<item><p>266b7</p><section>mdo sde</section><text>dang 'thun pa smra ba dang / stong pa nyid la skrags pa med pa smra ba dang / mtshan ma med pa la bsnyad pa smra ba dang / smon pa med pa la so sor rtog pa smra ba dang / phung po rnams la sgyu mar bstan pa smra ba dang / khams rnams la nam mkha'i khams mtshungs pa</text></item>
<item><p>266b8</p><section>mdo sde</section><text>nyid smra ba dang / skye mched rnams kyi rang bzhin gyis stong pa nyid smra ba dang / nor bdun smra ba dang / rjesu su dran pa drug smra ba dang / gus pa dang bcas pa smra ba dang / yang dag par dga' bar bya ba drug smra ba dang / mngon par shes pa drug smra ba dang / pha rol tu phyin pa</text></item>
<item><p>267a1</p><section>mdo sde</section><text>drug smra ba dang / mig lnga smra ba dang / don dam pa smra ba dang / kun rdzob la 'jug pa smra ba dang / legs par byas pa'i las smra ba dang / sems can thams cad la sems snyoms pa smra ba dang / sangs rgyas kyi chos thams cad kyi yon tan dang bsngags pa</text></item>
<item><p>267a2</p><section>mdo sde</section><text>tshad med pa smra ba'o/ /bu mo gzhan yang byang chub sems dpa' chos smra ba ni bdag tu smra ba ma yin/ sems can du smra ba ma yin/ srog tu smra ba ma yin/ gang zag tu smra ba ma yin/ chad par smra ba ma yin/ rtag par smra ba ma yin/ 'byung bar lta ba smra ba ma yin/</text></item>
<item><p>267a3</p><section>mdo sde</section><text>'jig par lta ba smra ba ma yin/ mtha' khas len pa smra ba ma yin/ dbus la mngon par zhen pa smra ba ma yin/ mi mthun pa smra ba ma yin/ 'gal ba smra ba ma yin/ rtsod pa smra ba ma yin/ phyogs yongs su 'dzin pa smra ba ma yin/ dmigs pa smra ba ma yin/</text></item>
<item><p>267a4</p><section>mdo sde</section><text>lta ba kun nas dkris pa dang / the rtsom dang / sgrib pa dang / chod pa dang / bag la nyal dang / khong khro ba smra ba ma yin/ chos dang 'gal ba smra ba ma yin/ chos 'jig pa smra ba ma yin/ chos spong ba smra ba ma yin/ chos la mngon par rloms su byed pa smra ba ma yin/ chos</text></item>
<item><p>267a5</p><section>mdo sde</section><text>la log par 'jug par smra ba ma yin te/ chos smra ba'i byang chub sems dpa' ni chos kyi rjes su 'thun pa'i chos sgrub pa smra ba dang / yang dag par smra ba dang / chos smra ba dang / phas kyi rgol ba thams cad kyis mi tshugs pa smra ba'o/ /byang chub sems dpa' chos smra ba</text></item>
<item><p>267a6</p><section>mdo sde</section><text>ni chos thams cad snang ba dang 'brel bas phyir bskyar bar dka' ba yin/ byang chub sems dpa' chos smra ba ni dmigs pa med pa'i spyod yul bas stong pa nyid smra ba yin/ mi 'khrugs pa'i chos can pas mtshan ma med pa'i smra ba yin/ khams gsum dang ma 'dres</text></item>
<item><p>267a7</p><section>mdo sde</section><text>pas smon pa med pa smra ba yin/ 'dus byas kyi skyon mthong bas mngon par 'du mi byed pa smra ba yin no/ /byang chub sems dpa' chos smra ba ni chos kyi don rang bzhin gyis dben pa'i phyir skye ba med pa dang / 'byung ba med pa smra ba yin no/ /bu mo chos shes bya ba ni brjod</text></item>
<item><p>267a8</p><section>mdo sde</section><text>du med pa/ yi ge med pa/ bsnyad du med pa/ smrar med pa gzugs med pa/ bstan du med pa/ thogs pa med pa rnam par rig pa ma yin pa/ rnam par shes par bya ba ma yin pa/ sems dang / yid dang / rnam par shes pa dang bral ba/ rdul med pa/</text></item>
<item><p>267b1</p><section>mdo sde</section><text>rdul dang bral ba/ 'dod chags dang bral ba/ mun pa med pa/ snang ba med pa/ bdag gi med pa/ yongs su 'dzin pa med pa/ 'dzin pa ma yin pa/ 'dzin pa dang bral ba yul med pa/ yul ma yin pa/ yul thams cad dang ma 'dres pa/ zhi ba grol ba</text></item>
<item><p>267b2</p><section>mdo sde</section><text>blta dka' ba/ khong du chud par dka' ba/ rtog ge ma yin pa/ rtog ges mi chud pa/ 'phags pa mkhas pas shes shig rtogs pa/ tshor ba med pa/ tshor ba thams cad kyi rgyun bcad pa/ ji lta ba bzhin du dus gsum stong pa/ 'chi 'pho med pa/</text></item>
<item><p>267b3</p><section>mdo sde</section><text>'pho bar 'gyur ba ma yin pa/ 'pho ba med pa/ skye ba med pa/ phun sum tshogs pa ma yin pa/ rgud pa ma yin pa/ 'byung ba med pa/ 'jig pa med pa/ mi srid pa/ 'byung bar mi 'gyur ba/ 'jig par mi 'gyur ba/ bskyed pa ma yin pa/</text></item>
<item><p>267b4</p><section>mdo sde</section><text>gzhig pa ma yin pa/ mi rtogs pa/ kun du mi rtogs pa/ rnam par mi rtogs pa/ mtshan nyid med par snang ba ma yin pa/ mtshan nyid gcig pa/ mtshan nyid med pa/ kun gzhi med pa/ kun gzhi dang bral ba/ 'dre ba med pa/ chags pa</text></item>
<item><p>267b5</p><section>mdo sde</section><text>med pa/ bcings pa med pa/ grol ba med pa/ bdag gi med pa/ yongs su 'dzin pa med pa/ sbyor ba med pa/ zag pa med pa/ 'dra ba med pa/ mtshungs pa med pa/ mi mnyam pa dang mnyam pa mi bden pa dang mi rdzun pa/ bde ba med pa/ sdug bsngal med</text></item>
<item><p>267b6</p><section>mdo sde</section><text>pa/ 'bral ba med pa/ ldan pa med pa/ mi ldan pa med pa/ ming med pa/ gzugs med pa/ sbyar ba med pa/ bsal ba med pa/ snying po med pa/ snying po med pa ma yin pa/ dbyer med pa ma yin pa/ rdo rje ma yin pa/ 'bigs pa'i mtshan</text></item>
<item><p>267b7</p><section>mdo sde</section><text>nyid ma yin pa/ de kho na de bzhin nyid gzhan ma yin pa nyid/ ring ba ma yin pa/ nye ba ma yin pa/ kha dog med pa/ rtags med pa/ dbyibs med pa/ mtshan ma med pa/ 'di na ma yin pa/ pha bi na ma yin pa/ de las ma yin pa/ gzhan las na</text></item>
<item><p>267b8</p><section>mdo sde</section><text>ma yin pa/ nang ma yin pa/ phyi ma yin pa/ gnyis ka ma yin pa/ gzhan ma yin pa yang ma yin pa/ gzhan dang gzhan ma yin pa yang ma yin pa/ mthong ba med pa thos pa med pa/ dran pa med pa/ brjod pa med pa/ shes pa med pa/</text></item>
<item><p>268a1</p><section>mdo sde</section><text>rnam par shes pa med pa/ rnam par shes par bya ba dang / rnam par shes pa dang bral ba/ grangs med pa/ grangs med pa ma yin pa/ grangs thams cad dang bral ba ste/ bu mo 'di ni chos shes bya'o/ /gang 'di 'dra ba'i chos skad</text></item>
<item><p>268a2</p><section>mdo sde</section><text>dang / brda sna tshogs kyis 'chad cing yang dag par rab tu ston pa 'di ni byang chub sems dpa' chos smra ba zhes bya'o/ /gzhan yang chos smra ba ni smra ba thams cad las rnam par log pa yin no/ /chos smra ba ni su dang yang mi rtsod do/ /</text></item>
<item><p>268a3</p><section>mdo sde</section><text>chos smra ba ni gzhan la shin du rlom sems med do/ /chos smra ba ni ma bslabs pa la mi brnyas so/ /chos smra ba ni bslabs pa rnams la mi 'dud pa ma yin no/ /bdag bstod pa ma yin no/ /chos nyid dang 'gal bar mi byed do/ /zang zing gis ma sbags</text></item>
<item><p>268a4</p><section>mdo sde</section><text>pa'i rgyud kyis chos ston to/ /gzhan dag la 'gyod pa mi skyed do/ /gzhan gyi ltung ba gleng bar mi byed do/ /chos la khyad du gsod par mi byed do/ /chos kyi bar chad mi byed do/ /chos smra ba ni byang chub kyi phyir mi 'dra bar chos gang yang mi</text></item>
<item><p>268a5</p><section>mdo sde</section><text>mthong ngo / /stong pa nyid las grol ba'i chos mi ston to/ /mtshan ma med pa dang / ston pa med pa las rnam par grol ba'i chos mi ston to/ /chos kyi dbyings tha dad du mi byed do/ /de bzhin nyid las mi g.yo'o/ /yang dag pa'i mtha'</text></item>
<item><p>268a6</p><section>mdo sde</section><text>las shin tu mi 'da'o/ /tshig 'bru la rton pa ma yin no/ /rnam par shes pa la rton pa ma yin no/ /drang ba la rton pa ma yin no/ /don dang 'gal ba ma yin no/ /tshig 'bru dang 'gal ba ma yin no/ /ye shes dang 'gal ba ma yin no/ /rnam par shes</text></item>
<item><p>268a7</p><section>mdo sde</section><text>pa dang 'gal ba ma yin no/ /nges pa'i don dang 'gal ba ma yin no/ /drang ba'i don dang 'gal ba ma yin no/ /chos nyid dang 'gal ba ma yin no/ /gang zag dang 'gal ba ma yin no/ /phyogs yongs su 'dzin par mi byed do/ /rten cing 'brel par 'byung ba dang</text></item>
<item><p>268a8</p><section>mdo sde</section><text>'gal bar mi byed do/ /chos smra ba ni 'jig rten gyi chos gang gis kyang rnam par dag par mi shes so/ /ser sna'i nyon mongs pas bsgribs pa ma yin no/ /tshul khrims las nyams pa ma yin no/ /ngang tshul ngan pa'i sems can 'dor ba ma yin no/ /khro ba dang /</text></item>
<item><p>268b1</p><section>mdo sde</section><text>gnod sems dang / tha ba can ma yin no/ /le lo'i dri ma dang lhan cig gnas pa ma yin no/ /chos smra ba ni byang chub kyi sems brjed pa ma yin no/ /shes rab kyi rtsa ba nyan pa chud gson pa ma yin no/ /gzhan la smod pa ma yin no/ /gang zag la sdang ba dang / chos la</text></item>
<item><p>268b2</p><section>mdo sde</section><text>sdang bar mi byed do/ /mdo sde dang mdo sde 'gal bar mi byed do/ /'dul ba la 'dul ba ma yin par mi byed do/ /chos nyid dang 'gal bar mi byed do/ /tshul bzhin sbyor ba'i chos gang la yang chos ma yin par mi mthong ngo / /nga rgyal gyis nga rgyal 'phel bar mi byed do/ /</text></item>
<item><p>268b3</p><section>mdo sde</section><text>chos las nyams pa ma yin no/ /byas pa chud gson pa ma yin no/ /bag la nyal mi 'dzin to/ /bsti stang la rjes su chags pa ma yin no/ /bsti stang med pa la khong khro ba ma yin no/ /mdza' ba dang / mi mdza' ba la gnyis su 'du shes mi byed do/ /rgyu dang</text></item>
<item><p>268b4</p><section>mdo sde</section><text>'bras bu chud mi gson to/ /chos smra ba ni las kyi rnam par smin pa la mi mos pa ma yin no/ /smras pa'i lan mi ster ba ma yin no/ /chos smra ba ni dgra med pa'o/ /'khrul pa mi tshol lo/ /lce gnyis med do/ /lus dang / ngag dang / sems</text></item>
<item><p>268b5</p><section>mdo sde</section><text>la tshul 'chos pa med do/ /chos smra ba ni gzhan la nye bar bstan pa'i phyir dgon par gnas pa ma yin no/ /'thob par 'dod pa'i phyir 'dod pa chung ba ltar ston pa ma yin no/ /'dod chen che bas sdig pa ma yin no/ /chos smra ba ni/</text></item>
<item><p>268b6</p><section>mdo sde</section><text>sangs rgyas kyi byang chub gzhan gyis byas pa mi ston to/ /mi mnyam par len pa mi rtsom mo/ /nor bdun ma rung bar mi byed do/ /sha za ba ma yin no/ /nga'i rigs gcod pa ma yin no/ /gzhan gyi yon tan ma rung bar</text></item>
<item><p>268b7</p><section>mdo sde</section><text>mi byed do/ /bdag gi yon tan brjod pa ma yin no/ /sangs rgyas kyi chos tshad yod par ston pa ma yin no/ /nga chos smra ba ni theg pa chen po'i bsngags pa brjod pas mi ngoms te/ de'i phyir na chos smra ba zhes bya'o/ /</text></item>
<item><p>268b8</p><section>mdo sde</section><text>bu mo de la ji ltar na byang chub sems dpa' don smra ba yin zhe na/ don zhes bya ba ni bsam pas bcos ma ma yin pa ni don to/ /sbyor bas dge ba'i rtsa ba thams cad yang dag par sgrub pa ni don to/ /lhag pa'i bsam pa'i khyad par ni don to/ /</text></item>
<item><p>269a1</p><section>mdo sde</section><text>gzhan byang chub kyi sems yang dag par 'dzin du 'jug pa ni don to/ /sbyin pas rnam par smin pa la mi re ba ni don to/ /sems can rnams bde ba myong bar byed pa ni don to/ /tshul khrims las nyams pa med pa ni don to/ /bzod</text></item>
<item><p>269a2</p><section>mdo sde</section><text>pas ma rmas pa ni don to/ /brtson 'grus kyis dgos pa thams cad mthar 'byin pa ni don to/ /bsam gtan gyis nye bar zhi ba ni don to/ /shes rab kyis the tsom med pa ni don to/ /byams pas sems can thams cad la sems snyoms</text></item>
<item><p>269a3</p><section>mdo sde</section><text>pa ni don to/ /snying rjes sems can thams cad kyi ci bya ba byed pa ni don to/ /dga' bas chos la dga' zhing mos pa ni don to/ /btang snyoms kyis bde ba dang sdug bsngal thams cad mi 'byed pa ni don to/ /sbyin pas 'gyod pa med pa ni don to/ /snyan par</text></item>
<item><p>269a4</p><section>mdo sde</section><text>smra bas khong khro ba med pa ni don to/ /don byed pas chos dang ldan pa'i bsam pa yongs su rdzogs par byed pa ni don to/ /don 'thun pas sems can rnams theg pa chen po yang dag par 'dzin du 'jug pa ni don to/ /bsdu ba'i dngos po rnams kyis sems</text></item>
<item><p>269a5</p><section>mdo sde</section><text>can yongs su smin par byed pa ni don to/ /'du byed thams cad mi rtag pa dang sdug bsngal ba ni don to/ /chos thams cad bdag med pa ni don to/ /nyon mongs pa thams cad zhi ba ni don to/ /tshig 'bru las don la rton pa ni don to/ /rnam par shes pa las ye shes</text></item>
<item><p>269a6</p><section>mdo sde</section><text>la rton pa ni don to/ /mdo sde thams cad las nges pa'i don gyi mdo sde la rton pa ni don to/ /srog dang gang zag gi sgra las chos nyid la rton pa ni don to/ /don so so yang dag par rig pas bstan pa mi zad pa ni don to/ /chos so so yang dag par rig pas chos kyi dbyings</text></item>
<item><p>269a7</p><section>mdo sde</section><text>'dres pa med pa ni don to/ /nges pa'i tshig so so/ yang dag par rig pas phung po ma lus pa'i ye shes kyi rjes su 'jug pa ni don to/ /spobs pa so so yang dag par rig pas ci rigs par chos ston pa ni don rto/ /sbyin pa'i tshogs kyis mi ngoms pa ni don to/ /tshul khrims</text></item>
<item><p>269a8</p><section>mdo sde</section><text>kyi tshogs las smon lam yongs su rdzogs par byed pa ni don to/ /thos pa'i tshogs las nan tan snying por byed pa ni don to/ /bsod nams kyi tshogs las mtshan yongs su rdzogs par byed pa ni don to/ /ye shes kyi tshogs las sems can thams cad kyi dbang</text></item>
<item><p>269b1</p><section>mdo sde</section><text>po mchog dang mchog ma yin pa shes pa ni don to/ /zhi gnas kyi tshogs las sems las su rung ba ni don to/ /lhag mthong gi tshogs las rig pa dang rnam par grol ba ni don to/ /dran pa nye bar gzhag pa rnams kyis dran pa nye bar gnas pa ni don to/ /yang dag</text></item>
<item><p>269b2</p><section>mdo sde</section><text>par spong ba rnams kyis dge ba'i chos thams cad skyed pa ni don to/ /rdzu 'phrul gyi rkang pa rnams kyis phyogs bcur bgrad pa ni don to/ /dbang po rnams kyis tshig rab tu 'byed pa ni don to/ /stobs rnams kyis nyon mongs pa thams cad 'dul ba ni don to/ /byang chub kyi</text></item>
<item><p>269b3</p><section>mdo sde</section><text>yan lag rnams kyis chos thams cad khong du chud pa ni don to/ /lam gyis chos thams cad mi 'khrugs pa ni don to/ /mngon par shes pa rnams las shin du nyams pa med pa ni don to/ /de ltar na gang chos rnam pa 'di lta bu las don rab tu myong ba de ni 'di ltar don smra ba</text></item>
<item><p>269b4</p><section>mdo sde</section><text>yin te/ don ma yin pa smra ba ma yin no/ /de ltar na byang chub sems dpa' don smra ba yin no/ /bu mo gzhan yang dmigs par lta ba thams cad rab tu zhi bar bya ba'i phyir stong pa nyid kyi don ni don te/ byang chub sems dpa' stong pa nyid du smra ba ni don smra ba yin no/ /rtog pa dang rnam</text></item>
<item><p>269b5</p><section>mdo sde</section><text>par rtog pa thams cad spang ba'i phyir mtshan ma med pa'i don ni don te/ /byang chub sems dpa' mtshan ma med pa smra ba ni don smra ba yin no/ /khams gsum pa thams cad kyi smon lam dang bral ba'i phyir smon pa med pa'i don ni don te/ byang chub sems dpa'</text></item>
<item><p>269b6</p><section>mdo sde</section><text>smon pa med pa smra ba ni don smra ba yin no/ /de bzhin du bsdus te 'du byed thams cad kyi rgyun gcad pa'i phyir mngon par 'du mi byed pa'i don ni don to/ /skye ba thams cad nye bar zhi bar bya ba'i phyir skye ba med pa'i don ni don to/ /skye ba nye bar len pa'i skye ba thams</text></item>
<item><p>269b7</p><section>mdo sde</section><text>cad mi skye mi 'byung ba'i don ni don te/ /byang chub sems dpa' mi skye ba smra ba ni don smra ba yin no/ /sdug bsngal dang / kun 'byung ba dang / lam dang / 'gog pa'i don ni de na don ni don te/ /'gog pa smra ba dang / chos thams cad la gang zag med</text></item>
<item><p>269b8</p><section>mdo sde</section><text>don ni don te/ gang zag med pa smra ba dang skad dang / tshig thams cad brjod du med pa'i don ni don te/ /brjod du med pa smra ba dang / brtul zhugs thams cad yongs su rdzogs par bya ba'i phyir bden pa'i don ni don te/ /bden pa smra ba dang /</text></item>
<item><p>270a1</p><section>mdo sde</section><text>byang chub kyi phyogs kyi chos thams cad la bag yod pa'i don ni don te/ /bag yod pa smra ba dang / thos pa'i don thams cad la nan tan byed pa'i don ni don to/ /nan tan byed pa smra ba dang / theg pa thams cad theg pa chen po'i don ni don to/ /byang chub sems</text></item>
<item><p>270a2</p><section>mdo sde</section><text>dpa' theg pa chen po smra ba ni don smra ba yin no/ /bu mo gzhan yang dbyer med pa'i don ni don to/ /sems can med pa'i don ni don to/ /ro gcig pa'i don ni don to/ /tha dad pa med pa'i don ni don to/ /tshul gcig pa'i don ni don to/ /tshig med pa'i don ni don to/ /</text></item>
<item><p>270a3</p><section>mdo sde</section><text>mi zad pa'i don ni don to/ /mi srid pa'i don ni don to/ /mi skye mi 'byung ba'i don ni don to/ /'ong ba med pa dang 'gro ba med pa'i don ni don to/ /mi skye mi 'gag pa'i don ni don to/ /rjes su 'gro ba'i don ni don to/ /gdeg pa med cing gzhag pa med pa'i don ni don to/ /mngon</text></item>
<item><p>270a4</p><section>mdo sde</section><text>par 'du mi byed pa'i don ni don to/ /'dus ma byas pa'i don ni don to/ /sgro gtags pa med pa'i don ni don to/ /rnam par rig pa med pa'i don ni don to/ /'khor gsum yongs su sbyong ba'i don ni don to/ /dus gsum mnyam pa nyid kyi don ni don to/ /'khor gsum</text></item>
<item><p>270a5</p><section>mdo sde</section><text>yongs su dag pa'i don ni don to/ /'gro ba med pa'i don ni don to/ /'jig pa med pa'i don ni don te/ /thun mong ma yin pa'i don ni don to/ /yongs su gdung ba med pa'i don ni don to/ /nye bar zhi ba'i don ni don to/ /'dri ba med pa'i don ni don to/ /rgyu ba med pa'i don ni</text></item>
<item><p>270a6</p><section>mdo sde</section><text>don to/ /gzung ba med pa'i don ni don to/ /sngon gyi mtha' dang phyi ma'i mtha' yongs su ma chad pa'i don ni don to/ /mi 'khrugs pa'i don ni don to/ /chos dang chos ma yin pa la rnam par mi rtog pa'i don ni don to/ /mtha' dang mtha' med pa dang / chad pa dang rtag pa mnyam pa</text></item>
<item><p>270a7</p><section>mdo sde</section><text>nyid kyi ye shes la 'jug pa'i don ni don to/ /yi ge dang nges pa'i tshig dang / sgra dang / tshig gi lam thams cad ji lta ba bzhin du nan tan bya ba dang / khong du chud par bya ba'i don ni don to/ /sems dang / yid dang / rnam par shes pa dang / spros pa la mi rgyu ba'i don</text></item>
<item><p>270a8</p><section>mdo sde</section><text>ni don to/ /'dod chags dang / zhe sdang dang / gti mug gi nyon mongs pa la rnam par mi rtog pa'i don ni don to/ /chos thams cad mnyam pa nyid de tha mi dad cing sna tshogs med pa'i don ni don to/ /stong pa nyid dang / mtshan ma med pa dang smon pa med pa dang / mngon par</text></item>
<item><p>270b1</p><section>mdo sde</section><text>du bya ba med pa'i don ni don to/ /don dam pa'i bden pa'i don ni don to/ /gzhan gyi dring la mi 'jog pa'i don ni don to/ /rnam par rig pa med pa'i mtshan nyid kyi don ni don to/ /shin tu brtags pa'i mtshan nyid kyi don ni don to/ /sdug bsngal ba'i mtshan nyid kyi don ni don to/ /</text></item>
<item><p>270b2</p><section>mdo sde</section><text>dben pa'i mtshan nyid kyi don ni don to/ /gnas med pa'i mtshan nyid kyi don ni don to/ /don bya ba ma rung bar mi byed pa'i don ni don to/ /dbyer med pa'i mtshan nyid kyi don ni don to/ /de kho na dang de bzhin nyid dang gzhan ma yin pa de kho na'i mtshan nyid kyi don ni don to/ /</text></item>
<item><p>270b3</p><section>mdo sde</section><text>shin du dul ba nges pa'i don gyi mtshan nyid don ni don to/ /phung po sgyu ma'i ngo bo nyid kyi mtshan nyid kyi don ni don to/ /khams chos kyi dbyings kyi mtshan nyid kyi don ni don to/ /skye mched dben pa'i mtshan nyid kyi don ni don to/ /nang nye bar zhi ba'i mtshan nyid kyi don ni don to/ /</text></item>
<item><p>270b4</p><section>mdo sde</section><text>phyi rol tu rgyu ba med pa'i mtshan nyid kyi don ni don to/ /sbyin pa dang / dul ba dang / nye bar zhi ba'i mtshan nyid kyi don ni don to/ /bden pa yang dag pa slu ba med pa'i mtshan nyid kyi don ni don to/ /nyon mongs pa thams cad ci yang ma yin pa'i don ni don to/ /rdo rje ltar sra ba mi</text></item>
<item><p>270b5</p><section>mdo sde</section><text>phyed pa'i mtshan nyid kyi don ni don to/ /'jig rten thams cad dang mi 'gal ba'i mtshan nyid kyi don ni don to/ /legs par byas pa shin du mthar gtugs pa'i mtshan nyid kyi don ni don to/ /thams cad kyi rjes su song ba khong du chud pa'i mtshan nyid mi don ni don to/ /rnam par</text></item>
<item><p>270b6</p><section>mdo sde</section><text>thar pa'i sgrib pa med pa'i mtshan nyid kyi don ni don to/ /'gro ba thams cad du yang dag par zhugs shing sangs rgyas kyi chos thams cad kyi rjes su 'jug pa'i mtshan nyid kyi don ni don to/ /mnyam pa dang mi mnyam pa nyid du yang dag par ston pa'i mtshan nyid kyi don ni don to/ /</text></item>
<item><p>270b7</p><section>mdo sde</section><text>ting nge 'dzin dang shes rab las nges par byung ba'i mtshan nyid kyi don ni don to/ /nges pa'i tshig dang / rnam par grol ba dang / rnam par grol ba'i ye shes mthong ba'i mtshan nyid kyi don ni don to/ /ye shes kyi rgyu 'thun pa'i mtshan nyid kyi don ni don to/ /brtags pa rnam par rig pa'i</text></item>
<item><p>270b8</p><section>mdo sde</section><text>mtshan nyid kyi don ni don to/ /yang dag pa'i shes pas lan 'debs pa'i mtshan nyid kyi don ni don to/ /don thams cad yang dag par 'du ba'i mtshan nyid kyi don ni don to/ /byang chub sems dpa' gang don 'di lta bu dang ldan pas don gang bstan pa de dag thams cad ni don bstan pa ste</text></item>
<item><p>271a1</p><section>mdo sde</section><text>de'i phyir don smra ba zhes bya'o/ /bu mo de la ji ltar na byang chub sems dpa' 'dul ba smra ba yin zhe na/ 'dul ba ni de bzhin gshegs pas gnyis su gsungs te gnyis gang zhe na/ ltung ba 'dul ba dang / nyon mongs pa 'dul ba'o/ /de la ltung ba ni gang /</text></item>
<item><p>271a2</p><section>mdo sde</section><text>ltung ba 'dul ba ni gang zhe na/ ltung ba zhes bya ba ni yongs su rtog pa'i rtsa ba las byung ba/ tshul bzhin ma yin pa'i rtsa ba las byung ba/ phyin ci log gi rtsa ba las byung ba/ yang dag pa ma yin pa'i rtsa ba las byung ba/ yod pa ma yin pa'i rtsa ba las byung ba/ 'jig</text></item>
<item><p>271a3</p><section>mdo sde</section><text>tshogs kyi rtsa ba las byung ba/ sems can du mngon par zhen pa'i rtsa ba las byung ba/ 'gyod pa'i rtsa ba las byung ba/ 'byung ba ma yin pa'i rtsa ba las byung ba/ the tshom kyi rtsa ba las byung ba/ zhan cing rmongs pa'i rtsa ba las byung ba/ shes rab nyam chung ba'i</text></item>
<item><p>271a4</p><section>mdo sde</section><text>rtsa ba las byung ba ste/ 'di ni ltung ba zhes bya'o/ /de la ltung ba 'dul ba gang zhe na/ the tshom med pa la rab tu gnas pa'i 'byung ba ste/ ltung ba ni yul na mi gnas pa/ phyogs na mi gnas pa/ phung por ma gyur pa/ gzung ba med pa snang ba med pa'o/ /</text></item>
<item><p>271a5</p><section>mdo sde</section><text>sems gang gis ltung bar gyur pa de yang zad pa dang bral ba/ rnam par gyur pa/ yul na mi gnas pa/ phyogs na mi gnas pa/ phung por ma gyur pa/ gzung ba med pa/ snang ba med pa'o/ /sems ji lta bar ltung ba yang de bzhin no/ /ltung ba</text></item>
<item><p>271a6</p><section>mdo sde</section><text>ji lta bar chos thams cad kyang de bzhin te/ rtsa ba med do/ /mi gnas pa'o/ /gang sems som nyi med pa dang / rnyog pa med pa dang / yang ba dang / zhi ba dang / yongs su gdung ba med pa dang / gsal ba dang / shin du byang ba dang / bla ma'i tshig la</text></item>
<item><p>271a7</p><section>mdo sde</section><text>mos pa dang / gcig tu nges par the tshom med cing gcig tu yid ches pa 'di ni ltung ba 'dul ba zhes bya'o/ /de la nyon mongs pa ni gang nyon mongs pa 'dul ba ni gang zhe na/ nyon mongs pa zhes bya ba ni 'dod chags dang / zhe sdang dang / gti mug dang /</text></item>
<item><p>271a8</p><section>mdo sde</section><text>ma rig pa dang / sred pa dang / len pa dang / srid pa'i yan lag bcu gnyis dang / gang dag la 'dus byas 'jug pa 'di ni nyon mongs pa zhes bya'o/ /de la nyon mongs pa 'dul ba gang zhe na/ 'di lta ste/ chos thams cad ni shin ci 'dul</text></item>
<item><p>271b1</p><section>mdo sde</section><text>ba'o/ /de ci'i phyir zhe na/ chos thams cad ni stong pa nyid kyis dul ba ste/ de la 'dod chags kun du rgyu ba med do/ /zhe sdang med do/ /gti mug med do/ /chos thams cad ni mtshan ma med pas dul ba ste/ de la nyon mongs pa</text></item>
<item><p>271b2</p><section>mdo sde</section><text>thams cad kun du rgyu ba med do/ /thams cad ni smon pa med pas dul ba ste/ de la kun du rgyu ba thams cad kun du rgyu ba med do/ de la mngon par 'du byed pa thams cad kun du rgyu ba med do/ /chos thams cad ni rkyen gyi kha na las pa ste/ de la lta bar song</text></item>
<item><p>271b3</p><section>mdo sde</section><text>ba thams cad kun du rgyu ba med do/ /gang rten cing 'brel par 'byung ba'i chos thams cad la nges pa dang / yang dag pa kho na dang / nyon mongs pa thams cad nyon mongs pa ma yin pa dang / shin tu zhi ba dang / stong pa nyid gang gis byang chub stong pa'i stong pa nyid</text></item>
<item><p>271b4</p><section>mdo sde</section><text>des nyon mongs pa thams cad stong par gang de ltar stong pa nyid khong du chud pa 'di ni nyon mongs pa 'dul ba zhes bya ste/ gang 'di skad smra ba 'di ni 'dul ba smra ba yin no/ /bdag 'dul ba'i phyir 'dul zhing gang bdag 'dul ba shes pa de ni nyon mongs pa 'dul ba shes pa'o/ /</text></item>
<item><p>271b5</p><section>mdo sde</section><text>de la bdag 'dul ba gang zhe na/ gang bdag la bdag med par shes pa dang / bdag gi ngo bo nyid shes pa dang / bdag dben par shes pa dang / bdag ji lta ba bzhin dang / bdag mi 'khrugs pa dang / bdag stong pa nyid dang / bdag dngos po med pa nyid dang /</text></item>
<item><p>271b6</p><section>mdo sde</section><text>bdag de bzhin nyid dang / bdag mi dmigs pa dang / bdag rgod pa med pa dang / bdag sgro btags pa med pa dang / bdag rtag tu skye ba med par shes pa ste/ gang da ltar bdag shes pa na nyon mongs pa rnam pa thams cad shes pa'o/ /</text></item>
<item><p>271b7</p><section>mdo sde</section><text>ji ltar bdag med pa la bdag tu 'du shes phyin ci log pa de bzhin du nyon mongs pa med pa la nyon mongs par 'du shes phyin ci log go/ /ji ltar bdag rang bzhin gyis bdag med pa de bzhin du nyon mongs pa yang rang bzhin gyis nyon mongs pa med pa ste/ sang de ltar lhag</text></item>
<item><p>271b8</p><section>mdo sde</section><text>mthong gis shes pa de ni nyon mongs pa 'dul ba zhes bya'o/ /de la 'das pa'i nyon mongs pa dul ba ma yin/ ma 'ongs pa ma yin/ da ltar byung ba ma yin no/ /de ci'i phyir zhe na/ kun du rgyu ba med cing yid la byed pa med pa ni nyon mongs pa 'dul ba'o/ /</text></item>
<item><p>272a1</p><section>mdo sde</section><text>gang kun du rgyu ba med cing yid la byed pa med pa de ni 'das pa ma yin/ ma 'ongs pa ma yin/ da ltar byung ba ma yin no/ /ji ltar sems gzugs can ma yin te/ nang na ma yin/ phyi rol na ma yin/ gnyis ka med pa la yang mi dmig pa/</text></item>
<item><p>272a2</p><section>mdo sde</section><text>de bzhin du nyon mongs pa yang gzugs can ma yin te/ nang na ma yin/ phyi rol na ma yin/ gnyis ka med pa la yang mi dmigs so/ /mi dmigs pa'i phyir nyon mongs pa thams cad ni gnod pa med pa'o/ /zhi ba med pa'o/ /bya ba med pa'o/ /rnam par</text></item>
<item><p>272a3</p><section>mdo sde</section><text>bya ba med pa'o/ /byed pa med pa'o/ /rnam par byed pa med pa'o/ /gang de ltar nyon mongs pa rnams 'byung ba dang / 'jig pa med par shes pa 'di yang nyon mongs pa 'dul ba'o/ bu mo byang chub sems dpa' gang 'di ltar nyon mongs pa shin tu btul ba</text></item>
<item><p>272a4</p><section>mdo sde</section><text>de gzhan dag gi nyon mongs pa yang 'dul ba'i phyir chos ston pas de'i phyir 'dul ba smra ba zhes bya'o/ /bden pa bstan pa'i le'u'o// //bden pa dang / chos dang don dang / 'dul ba bstan pa 'di bshad pa na/ byang chub sems dpa' khri mi skye ba'i chos la bzod</text></item>
<item><p>272a5</p><section>mdo sde</section><text>pa skyes so/ /bu mo rin chen ni tshim zhing mgu ste/ yid rangs shing rab tu dga' nas/ dga' ba dang yid bde ba skyes te/ bcom ldan 'das la 'di skad ces gsol to/ /bcom ldan 'das ji tsam du de bzhin gshegs pas bden pa dang / chos dang don dang /</text></item>
<item><p>272a6</p><section>mdo sde</section><text>'dul ba bstan pa 'di legs par gsungs pa ni ngo mtshar to/ /bcom ldan 'das byang chub sems dpa' gang 'di ltar smra bar 'gyur ba de dag ni rtsod pa ma mchis pa lhur len pa ste/ sems can thams cad kyi rtsod pa spong ba'i slad du chos ston par 'gyur ro// // bam po</text></item>
<item><p>272a7</p><section>mdo sde</section><text>gnyis pa/ de nas tshe dang ldan pa shA ri'i bus bu mo rin chen la 'di skad ces smras so/ /bu mo khyod ci bden pa dang / chos dang don dang / 'dul ba smra ba yin nam/ bu mo rin chen gyis smras pa/ btsun pa shA ri'i bu bden pa ni bsnyad du med pa'o/ /chos ni 'dod</text></item>
<item><p>272a8</p><section>mdo sde</section><text>chags dang bral ba'o/ /don ni brjod du med pa'o/ /'dul ba ni lus dang sems dben pa ste/ de ni lan gdab par mi nus so/ /btsun pa shA ri'i bu gzhan yang bden pa ni 'gog pa'i bden pa'o/ /chos ni bden pa'i mtshan nyid do/ /don ni tshig 'bru dang bral ba'o/ /</text></item>
<item><p>272b1</p><section>mdo sde</section><text>'dul ba ni rnam par grol ba'i mtshan nyid do/ /de ni brjod pas lan gdab par mi nus so/ /btsun pa shA ri'i bu gzhan yang bden pa ni de bzhin nyid do/ /chos ni gzhan ma yin pa de bzhin nyid do/ /don ni gnyis su med pa'i don to/ /'dul ba ni bya ba med pa'i</text></item>
<item><p>272b2</p><section>mdo sde</section><text>don te/ /de ni brjod pa med pa bstan du med pa'o/ /tshe dang ldan pa shA ri'i bus yang bu mo rin chen la 'di skad ces smras so/ /bu mo khyod kyis rin po che ci 'dra ba zhig blangs nas des khyod rin chen zhes bya/ de skad ces smras pa dang / bu mo rin chen gyis tshe dang</text></item>
<item><p>272b3</p><section>mdo sde</section><text>ldan pa shA ri'i bu la 'di skad ces smras so/ /btsun pa shA ri'i bu sum bcu rtsa gnyis po 'di dag ni byang chub sems dpa' rnams kyi mngon du sems bskyed pa rin po che ste/ gang nyan thos dang rang sangs rgyas thams cad la med pa'o/ /sum bcu rtsa gnyis</text></item>
<item><p>272b4</p><section>mdo sde</section><text>gang zhe na/ 'di lta ste 'gro ba thams cad yongs su bskyab pa'i phyir thams cad mkhyen pa'i sems bskyed pa rin po che dang / sangs rgyas kyi gdung sob pa'i sems bskyed pa rin po che dang / chos kyi rigs kun du 'dzin pa'i sems bskyed pa rin po che dang /</text></item>
<item><p>272b5</p><section>mdo sde</section><text>dge 'dun gyi rigs yongs su sgrub pa rgyu mi gcod pa'i sems bskyed pa rin po che dang / sems can thams cad 'phags pa'i bden pa la dgod pa'i phyir byams pa chen po'i sems bskyed pa rin po che dang / sems can thams cad kyi nyon mongs pa spang ba'i</text></item>
<item><p>272b6</p><section>mdo sde</section><text>phyir sdug bsngal thams cad sel ba snying rje chen po'i sems skyed pa rin po che dang / bdog pa thams cad yongs su gtong zhing sems can ser sna can rnams yongs su smin par bya ba'i phyir nang dang phyi'i dngos po la mi lta ba'i sems bskyed pa rin po che</text></item>
<item><p>272b7</p><section>mdo sde</section><text>dang / bdag kyang tshul khrims la gnas pa dang / tshul ngan pa'i sems can yongs su smin par byed pa'i sems bskyed pa rin po che dang / bzod pa'i stobs dang / des pa dang bde ba dang / dul ba dang / zhi ba dang / sdom pa dang ldan zhing sems can gnod</text></item>
<item><p>272b8</p><section>mdo sde</section><text>sems dang / tha ba dang nga rgyal dang / rgyags pa dang / 'chab pa dang ldan pa rnams kyi gtso bo dang / mthu dang ldan par gyur kyang lan mi byed cing bzod pa nyid bskyed la/ byang chub sems dpa' sems can la lta ba'i bzod pa'i stobs kyi sems bskyed</text></item>
<item><p>273a1</p><section>mdo sde</section><text>pa rin po che dang / zhum pa med cing zhan pa med la le lo med de/ brtson 'grus brtan zhing theg pa chen po las phyir mi ldog la tshogs la yongs su mi skyo zhing sems can le lo can yongs su smin par bya ba'i phyir brtson 'grus chen po'i sems</text></item>
<item><p>273a2</p><section>mdo sde</section><text>bskyed pa rin po che dang / dran pa dang / blo gros dang / rtogs pa dang / byams pa dang / bsam gtan gyi mchog dang / rnam par thar pa dang / ting nge 'dzin dang / snyoms par 'jug pa'i khyad par khong du chud la sems can yongs su smin par bya ba'i phyir/</text></item>
<item><p>273a3</p><section>mdo sde</section><text>'dod pa'i khams la yang dmigs shing thabs kyis bsam gtan las kyang mi ldog pa'i sems skyed pa rin po che dang / shes rab rab tu dbye ba chos thams cad la rab rib med cing ji lta ba bzhin du gnyis su med pa tshul gcig pa la 'jug pa'i phyir shes</text></item>
<item><p>273a4</p><section>mdo sde</section><text>rab kyis rnam par 'phrul pa'i sems bskyed pa rin po che dang / sems can thams cad la sems snyoms pa zhe 'gras pa med pa'i blo dang ldan tha dad pa med cing ro gcig pa thams cad mkhyen pa nyid du yongs su smin par byed pa'i sems skyed pa rin po che dang /</text></item>
<item><p>273a5</p><section>mdo sde</section><text>rjes su chags pa dang / khong khro ba dang bral zhing sti stang byas pa dang / sti stang ma byas pa mtshungs par gyur cing ma khengs la mdud par legs par gnas pa/ yid g.yo ba med pa/ bde ba dang sdug bsngal gyi mi g.yos pa/ sems can rjes su srung ba'i</text></item>
<item><p>273a6</p><section>mdo sde</section><text>sems bskyed pa rin/ po che dang / 'jigs shing dngang pa dang / skrag pa dang bral la rten cing 'brel par 'byung ba zab mo la 'jug pa la mkhas pa mtha' dang / mtha' med par lta ba dang bral ba'i sems bskyed pa rin po che dang / bsod nams kyi tshogs</text></item>
<item><p>273a7</p><section>mdo sde</section><text>sogs pas ngoms mi shes shing mtshan dang dpe byad bzang po yongs su rdzogs par byed pa'i sems bskyed pa rin po che dang / sangs rgyas mthong bar 'dod cing sangs rgyas mthong ba dang mi 'bral ba'i sems skyed pa rin po che dang / chos mnyan pa yongs</text></item>
<item><p>273a8</p><section>mdo sde</section><text>su tshol la thos pa la dpyod cing don la yongs su 'jal ba'i sems bskyed pa rin po che dang / ji ltar thos pa'i chos ston cing zang zing med pa'i sems bskyed pa rin po che dang / zin pa'i chos la slob dpon 'chab pa med pa'i sems</text></item>
<item><p>273b1</p><section>mdo sde</section><text>bskyed pa rin po che dang / log par zhugs shing gnas te/ chos dang tshul khrims las nyams pa rtags tu rjes su 'dzin pa'i sems bskyed pa rin po che dang / ma bslabs pa las dang po pa la brnyas pa med pa'i sems bskyed pa rin po che</text></item>
<item><p>273b2</p><section>mdo sde</section><text>dang / nga rgyal dang / mngon pa'i nga rgyal dang / log pa'i nga rgyal dang bral zhing nga rgyal med pa/ bka' blo bde ba/ 'thun par 'dzin pa/ sems can thams cad la 'dud pa'i sems bskyed pa rin po che dang / rlabs po che'i sems dbang</text></item>
<item><p>273b3</p><section>mdo sde</section><text>po rno ba/ theg pa ngan pa dang / bral zhing theg pa chen po la mos pa/ sangs rgyas kyi dgongs pa'i sems bskyed pa rin po che dang / bdud kyi las dang bral zhing nye ba'i nyon mongs pa dag ste/ gtsang zhing dri ma med la rnyog pa med kyang 'dod chags</text></item>
<item><p>273b4</p><section>mdo sde</section><text>kyi rdul dang / nyon mongs pa dang ldan pa'i 'dus byas la dga' zhing yongs su mi skyo ba'i sems bskyed pa rin po che dang / rtag tu rgyun mi chad par dben par spyod cing dgon pa'i yon tan mthong ste/ lus dang sems dben pa la dben par spyod</text></item>
<item><p>273b5</p><section>mdo sde</section><text>kyang 'khor ba'i 'du 'dzi dang 'dre ba la mi smod pa snying rje chen po'i sems bskyed pa rin po che dang / lha dang mi'i bde ba dang / bsam gtan gyi bde ba dang / rang gi bde ba thams cad 'dor zhing sems can sdug bsngal ba rnams yongs su smin par</text></item>
<item><p>273b6</p><section>mdo sde</section><text>bya ba'i phyir sdug bsngal myong bas yongs su mi skyo ba'i sems bskyed pa rin po che dang / zag pa med pa'i chos thob pa'i nus pa dang / skal ba dang / dbang po dang / bzod pa dang ldan yang lag mthil du song ba'i rnam par grol ba mi 'dod</text></item>
<item><p>273b7</p><section>mdo sde</section><text>cing 'dus byas mi spong ste/ sangs rgyas kyi chos yongs su rdzogs par byed pa'i sems bskyed pa rin po che dang / chos rnams la mi rtag pa dang / sdug bsngal ba dang / bdag med par yang so sor rtog la skyo ba yang med/ chags par 'gyur ba yang</text></item>
<item><p>273b8</p><section>mdo sde</section><text>med par dga' zhing byang chub kyi phyogs kyi chos yang dag par sgrub pa'i sems bskyed pa rin po che dang / chos thams cad stong pa nyid dang / mtshan ma med pa dang / smon pa med pa dang / mngon par 'du byed pa med par so sor rtog cing</text></item>
<item><p>274a1</p><section>mdo sde</section><text>sems can la lta yang chos de mngon sum du yang mi byed la sems can la lta ba'i sems bskyed pa rin po che dang / 'gro ba thams cad kyis skrag cing mgo'i thod la me 'bar ba lta bu'i brtson 'grus dang ldan zhing thams cad mkhyen</text></item>
<item><p>274a2</p><section>mdo sde</section><text>pa'i ye shes kyi phyir bskal pa grangs med par 'khor ba la yongs su mi skyo ba 'di ni byang chub sems dpa'i sems bskyed pa rin po che'o/ /ji lta ji lta bur byang chub la nye bar 'gyur ba de lta de lta bur de lus dang longs spyod dang / ye shes shin</text></item>
<item><p>274a3</p><section>mdo sde</section><text>du rgya cher 'gyur yang de che ba nyid kyi chos de yang 'dor zhing snying rjes dbul po'i rjes su 'jug ste/ smon pa med cing skyo ba med pa 'di yang byang chub sems dpa'i sems skyed pa rin po che'o/ /gang sems can yongs su smin</text></item>
<item><p>274a4</p><section>mdo sde</section><text>par byed pa de dag thog ma kho nar bdag byang chub par mi 'dod la/ lhag pa'i bsam pa brtan pa'i sems bskyed pa rin po che ste/ btsun pa shA ra dwa ti'i bu sum bcu rtsa gnyis po de dag ni byang chub sems dpa' rnams kyi sems bskyed pa rin po che ste/ des na</text></item>
<item><p>274a5</p><section>mdo sde</section><text>byang chub sems dpa' rin po che'i 'byung gnas shes bya'o/ /de nas bcom ldan 'das kyis bu mo rin chen la legs so zhes bya ba gnang ste/ bu mo khyod kyis byang chub sems dpa' dag gi sems bskyed pa rin po che la 'jug pa 'di legs par smras pa ni</text></item>
<item><p>274a6</p><section>mdo sde</section><text>legs so/ /bu mo gang dag bla na med pa yang dag par rdzogs pa'i byang chub tu sems bskyed pa de dag ni skyes bu dam pa yin te/ yon tan bstan pa mtha' yas so/ /de ci'i phyir zhe na/ nyan thos rin po che dang / rang sangs rgyas rin po che las sangs rgyas</text></item>
<item><p>274a7</p><section>mdo sde</section><text>dkon mchog mi 'byung gi/ sangs rgyas dkon mchog las nyan thos dang rang sangs rgyas rin po che 'byung ngo / /byang chub kyi sems rin po che las sangs rgyas dang / chos dang / dge 'dun dkon mchog 'byung ngo / /de nas bcom ldan 'das la tshe dang</text></item>
<item><p>274a8</p><section>mdo sde</section><text>ldan pa shA ra dwa ti'i bus 'di skad ces gsol to/ /bcom ldan 'das bu mo rin chen gyi shes rab dang / spobs pa bstan pa dang / ji ltar 'di so so yang dag par rig pa thob pa bstan pa ngo mtshar to/ /bcom ldan 'das kyis bka' stsal pa/</text></item>
<item><p>274b1</p><section>mdo sde</section><text>shA ra dwa ti'i bu 'di la ji snyam du sems/ bu mo rin chen gyis so so yang dag par rig pa ma thob bo/ /snyam na de ltar mi blta ste/ bu mo rin chen gyis so so yang dag par rig pa dang / spobs pa rgyun mi chad pa 'thob bo/ /de nas tshe dang ldan pa shA ra</text></item>
<item><p>274b2</p><section>mdo sde</section><text>dwa ti'i bus bu mo rin chen la 'di skad ces smras so/ /bu mo khyod kyis so so yang dag par rig pa bstan pa las brtsams te/ spobs par gyis shig /bu mo rin chen gyis smras pa/ btsun pa shA ra dwa ti'i bu so so yang dag pa ni thams cad du chos la dpyod</text></item>
<item><p>274b3</p><section>mdo sde</section><text>pa dang ston pa'i las byed de/ btsun pa shA ra dwa ti'i bu byang chub kyi sems shes bya ba de ni so so yang dag par rig pa bstan pa'i tshig go/ /de ci'i phyir zhe na/ don thams cad kyis yang dag par bsdus pa'i sems de bskyed pa 'di ni don so so yang dag par rig pa'o/ /</text></item>
<item><p>274b4</p><section>mdo sde</section><text>chos kyi dbyings su yang dag par 'du ba'i sems de bskyed pa 'di ni chos so so yang dag par rig pa'o/ /de las byung ba'i dpyod pa thams cad dang nges pa'i tshig thams cad po 'di ni nges pa'i tshig so so yang dag par rig pa'o/ /sems bskyed pa de</text></item>
<item><p>274b5</p><section>mdo sde</section><text>thogs pa med par ston cing spobs pa rgyun mi 'chad pa 'di ni spobs pa so so yang dag par rig pa'o/ /rgyu ba med cing gnas pa med pa'i don ni don te/ 'di ni don so so yang dag par rig pa'o/ /sgyu ma'i sems kyis chos nyid ni chos so so yang dag</text></item>
<item><p>274b6</p><section>mdo sde</section><text>par rig pa'o/ /rnam par rig pa'i sgo nas nges pa'i tshig ni nges pa'i tshig so so yang dag par rig pa'o/ /yul drug la sems mi chags shing spobs pa thogs pa med pa 'di ni spobs pa so so yang dag par rig pa'o/ /don ni nges pa'i don to/ /chos ni</text></item>
<item><p>274b7</p><section>mdo sde</section><text>dben pa la lta ba'o/ /nges pa'i tshig ni sgra tsam mo/ /spobs pa ni sgra rnam par rig pa'o/ /sangs rgyas shes bya ba de ni khong du chud pa'i don gyi tshig go/ /de las nges par byung ba ni chos so/ /chos de ni nges pa'i tshig gis rab tu phye ba'o/ /spobs</text></item>
<item><p>274b8</p><section>mdo sde</section><text>pa bstan pa ni spobs pa so so yang dag par rig pa'o/ /chos kyi don to/ /'dod chags dang bral ba'i chos nyid ni chos so/ /chos la dpyod pa ni nges pa'i tshig go/ /chos la spobs pa ni spobs pa so so yang dag par rig pa'o/ /dge 'dun gyi</text></item>
<item><p>275a1</p><section>mdo sde</section><text>don dang 'dus ma byas pa'i don ni don so so yang dag par rig pa'o/ /dge 'dun dang don ro gcig pa ni chos so/ /dge 'dun la dpyod pa ni nges pa'i tshig go/ /gang rab tu ston pa de ni spobs pa so so yang dag par rig pa'o/ /btsun pa shA ra dwa ti'i bu</text></item>
<item><p>275a2</p><section>mdo sde</section><text>de ltar na chos thams cad kyi tshig bstan pa ni so so yang dag par rig par blta'o/ /de nas bcom ldan 'das la tshe dang ldan pa shA ra dwa ti'i bus 'di skad ces gsol to/ /bcom ldan 'das bu mo rin chen gyis bla na med pa yang dag par rdzogs pa'i byang chub</text></item>
<item><p>275a3</p><section>mdo sde</section><text>tu sems bskyed pa nas ni ci srid cig lags/ de bzhin gshegs pa ni gang gi gsung rab lags/ de skad ces gsol pa dang / bcom ldan 'das kyis tshe dang ldan pa shA ra dwa ti'i bu la 'di skad ces bka' stsal to/ /shA ra dwa ti'i bu sngon byung ba 'das</text></item>
<item><p>275a4</p><section>mdo sde</section><text>pa'i dus na bskal pa grangs med pa'i yang cher grangs med par gyur pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rnam par gzigs shes bya ba/ mkhyen pa dang zhabs su ldan pa bde bar gshegs pa/ 'jig rten</text></item>
<item><p>275a5</p><section>mdo sde</section><text>mkhyen pa skyes bu 'dul ba'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das 'jig rten du 'byung ngo / /shA ra dwa ti'i bu de bzhin gshegs pa dgra bcom pa yang dag par rdzogs pa'i sangs rgyas rnam par gzigs de'i sangs</text></item>
<item><p>275a6</p><section>mdo sde</section><text>rgyas kyi zhing ni 'jig rten gyi khams shin tu rnam par dag pa zhes bya bar gyur to/ /shA ra dwa ti'i bu 'jig rten gyi khams shin tu rnam par dag pa'i longs spyod ni dga' ldan gyi lha'i longs spyod dang 'dra bar gyur to/ /bcom ldan 'das de'i byang chub sems dpa'i</text></item>
<item><p>275a7</p><section>mdo sde</section><text>dge 'dun ni byang chub sems dpa' dag pa sha stag ste/ byang chub sems dpa' bye ba phrag bdun bcu rtsa drug thams cad kyang phyir mi ldog pa gzungs dang spobs pa las nges par byung ba sha stag go/ /shA ra dwa ti'i bu de'i tshe de'i dus na de bzhin gshegs pa rnam par</text></item>
<item><p>275a8</p><section>mdo sde</section><text>gzigs kyis gsung rab la 'khor los sgyur ba'i rgyal po stong gsum gyi stong chen po'i 'jig rten gyi khams kyi dbang phyug rin po che'i mdzod mtha' yas pa ldan pa/ bsod nams kyi rnam par smin pa yongs su dag pa zhes bya ba zhig byung ngo / /shA ra dwa ti'i bu</text></item>
<item><p>275b1</p><section>mdo sde</section><text>rgyal po bsod nams kyi rnam par smin pa yongs su dag pa la btsun mo'i 'khor gyi bud med stong phrag brgyad khri bzhi stong yod de/ de dag thams cad kyang skye bo bzang mo sha stag go/ /de la bu pho khri yod de thams cad kyang mthu bo che'i stobs dang ldan pa sha stag go/ /</text></item>
<item><p>275b2</p><section>mdo sde</section><text>shA ra dwa ti'i bu de ltar rgyal po bsod nams kyi rnam par smin par yongs su dag pa'i bcom ldan 'das de bzhin gshegs pa rnam par gzigs byang chub sems dpa'i dge 'dun dang bcas pa de la yid du 'ong ba'i na bza' dang / zhal zas dang / gzims cha dang /</text></item>
<item><p>275b3</p><section>mdo sde</section><text>snyun gsos kyi rkyen sman dang / yo byad dang / bde bar sbyar ba thams cad kyis lo bye ba phrag sum bcu rtsa drug tu bsnyen bkur byas so/ /de nas bcom ldan 'das la tshe dang ldan pa shA ra dwa ti'i bus 'di skad ces gsol to/ /bcom ldan 'das de bzhin gshegs</text></item>
<item><p>275b4</p><section>mdo sde</section><text>pa rnam par gzigs de'i sku tshe'i tshad ci tsam bcom ldan 'das kyis bka' stsal pa/ shA ra dwa ti'i bu de bzhin gshegs pa rnam par gzigs de'i sku tshe'i tshad ni bar gyi bskal pa bcu thub po/ /shA ra dwa ti'i bu de ltar rgyal po bsod nams kyis rnam par smin</text></item>
<item><p>275b5</p><section>mdo sde</section><text>pa yongs su dag pa'i de bzhin gshegs pa rnam par gzigs de la mchod pa dpag tu med pa byas na/ btsun mo'i 'khor dang bcas/ bu dang bcas/ g.yog dang bcas te srog chags khrag khrig dgu bcu rtsa gnyis kyis mdun du bdar nas de bzhin gshegs</text></item>
<item><p>275b6</p><section>mdo sde</section><text>pa rnam par gzigs ga la ba der song ste phyin pa dang / bcom ldan 'das kyi zhabs la mgo bos phyag 'tshal te/ bye ba brgya stong gis shin du spras pa'i mu tig gi se mo dos mngon par bkab nas thal mo sbyar te/ de bzhin gshegs pa rnam par gzigs</text></item>
<item><p>275b7</p><section>mdo sde</section><text>la 'di skad ces gsol to/ /bcom ldan 'das bdag gis bcom ldan 'das la mchod pa thams cad kyis mchod pa bgyis na/ bdag gis de bzhin gshegs pa la mchod pa ma bgyis pa'i mchod pa dang / khyad par du 'phags pa gzhan la mchis sam/</text></item>
<item><p>275b8</p><section>mdo sde</section><text>de skad ces gsol pa dang / de bzhin gshegs pa rnam par gzigs kyis rgyal po bsod nams kyis rnam par smin pa yongs su dag pa de la 'di skad ces bka' stsal to/ /rgyal po chen po gang khyod kyis de bzhin gshegs pa la mchod pa byas pa'i mchod pa</text></item>
<item><p>276a1</p><section>mdo sde</section><text>dam pa khyad par can gya nom pa khyod kyi mchod pa 'dis de'i brgya'i char yang nye bar mi 'gro ba nas rgyu'i bar du yang mi bzod pa gzhan yod do/ /de yang gang zhe na/ de nas de bzhin gshegs pa rnam par gzigs des rgyal po 'khor dang bcas</text></item>
<item><p>276a2</p><section>mdo sde</section><text>pa de'i bsam pa mkhyen nas tshigs su bcad pa 'di dag gsungs so/ /zhing rnams bye ba khrag khrig brgya stong du ma gang gA'i bye ma snyed/ /gang gis rin chen bkang ste bskal pa bye brgyar rtag rgyun byin pa yi/ /bsod nams des ni gang zhig sems can</text></item>
<item><p>276a3</p><section>mdo sde</section><text>don phyir snying brtse snying rje bskyed/ /byang chub zhugs pa'i bsod nams de yi grangs cha gang du'ang 'gyur ma yin/ /sangs rgyas bye ba khrag khrig stong phrag du ma gang gA'i bye snyed la/ /bskal pa bye ba khrag khrig mang por me tog spos kyis mchod pa bas/ /byang chub</text></item>
<item><p>276a4</p><section>mdo sde</section><text>brtan pa phan byed gang zhig gom pa bdun ni rab bor bas/ /rgyal ba mchod pa 'di ni dam pa gtso bo gya nom mchog gi phul/ /gang zhig byang chub sems bskyed 'jig rten 'dren par 'gyur bar smon btab pa/ /de ni sbyin pa de bzhin tshul khrims gzhal yas</text></item>
<item><p>276a5</p><section>mdo sde</section><text>bzod pa'i stobs kyi mchog /de ni brtson 'grus brtan pa ting 'dzin gzhal yas shes rab mi g.yos pa/ /de ni mtha' yas bsags pa'i bsod nams lam ste zad par 'gyur ma yin/ /gang zhig bsam pas yid rab dga' zhing thams cad mkhyen la rab 'jug pa/ /</text></item>
<item><p>276a6</p><section>mdo sde</section><text>bsngags dang brjod dang grags dang gzugs dang g.yog ni shin du mdzes pa 'thob/ /des ni longs spyod dbang phyug stobs rnams rtag 'thob sems dang dran pa 'phags/ /de ni 'khor los sgyur rgyal stobs ldan de ltar brgya byin tshangs par 'gyur/ /mi gang</text></item>
<item><p>276a7</p><section>mdo sde</section><text>la la byang chub rdul dang bral ba bla med zhi 'jug pa/ /de ni ngan song ngan 'gro lam dang mi khom brgyad po thams cad gcod/ /de ni lha dang mi yi lam rnams rab tu 'byed cing rnam par sbyangs/ /long bar mi 'gyur 'on par ma yin dbang po thams cad tshang</text></item>
<item><p>276a8</p><section>mdo sde</section><text>bar 'gyur/ /gang zhig byang chub 'jug cing blo gros ldan pa sems can skyabs gnyer ba/ /sangs rgyas mthong zhing de dag la yang mchod byed mkhas pa chos kyang nyan/ /shes rab ye shes ldan zhing blo ni shin du rlabs che chen por 'gyur/ /the tshom nem</text></item>
<item><p>276b1</p><section>mdo sde</section><text>nur med cing nga rgyal bral ba rtag tu drang por 'gyur/ /gang zhig byang chub sems bskyed 'di 'dra'i dpal gyi byang chub 'jug pa de/ /'dod pa'i dga' la dga' ba rnyed par mi 'gyur chos la dga' ba rnyed/ /de nas 'jig rten dri mas gos par mi 'gyur chu</text></item>
<item><p>276b2</p><section>mdo sde</section><text>las pad ma bzhin/ /shes rab ye shes yon tan rnams kyis mi ngoms phyir zhing tshol bar byed/ /byang chub zhugs nas snying rjes mtha' yas gang zhig zad par mi nus pa/ /skyabs dang gling dang dpung gnyen dag dang sems can rnams kyi pha mar</text></item>
<item><p>276b3</p><section>mdo sde</section><text>'gyur/ /de ni 'gro ba'i sman pa slob dpon bla ma ded dpon chen por 'gyur/ /'jig rten dang ni 'jig rten 'das pa'i sman sbyin nad rnams zhi bar byed/ /shA ra dwa ti'i bu de nas rgyal po bsod nams kyis rnam par smin pa yongs su dag pa des de bzhin</text></item>
<item><p>276b4</p><section>mdo sde</section><text>gshegs pa rnam par gzigs de las byang chub kyi sems kyi yon tan dang phan yon dang / bsod nams tshad med pa 'di thos nas tshim zhing mgu yid rangs shing rab tu dga' ste/ dga' ba dang yid bde ba skyes nas bsam pa thag pa nas bla na med pa yang</text></item>
<item><p>276b5</p><section>mdo sde</section><text>dag par rdzogs pa'i byang chub tu sems bskyed de/ bud med kyi 'khor de dag dang / bu thu bo dang / blon po dang / mkhar gyi rgyal po dang / skye bo'i tshogs chen po de la tshigs su bcad pa 'di dag smras so/ /sems can dag la snying rje byams bskyed nas/ /nga ni</text></item>
<item><p>276b6</p><section>mdo sde</section><text>byang chub dam pa mchog la zhugs/ /gang zhig gang la dga' ba yid 'ong 'dod/ /de nas byang chub sems brtan yang dag skyed/ /mi rigs sbyor ba sdug bsngal gyur pa yis/ /sngon chad 'khor ba bye ba ma shes kyis/ /byang chub mchog gi lam du zhugs</text></item>
<item><p>276b7</p><section>mdo sde</section><text>shig dang / /sems can don brtson sdug bsngal bde bar 'gyur/ /gang dag rdzu 'phrul spobs pa ye shes dang / /shes rab 'khor dang de bzhin mchod pa dang / /sangs rgyas rnam gzigs yon tan dpag med pa/ /'di dag thams cad mkhyen pa'i sems</text></item>
<item><p>276b8</p><section>mdo sde</section><text>las byung / /lha mi'i 'jig rten bde ba gang dag dang / /rgya byin tshangs pa 'khor los sgyur ba dang / /gang dag zag bcas zag pa med pa'i bde/ /'di dag thams cad mkhyen pa'i sems las byung / /bsdu dang bsam gtan de ltar tshad med gang / /</text></item>
<item><p>277a1</p><section>mdo sde</section><text>de bzhin gang dag pha rol phyin lam dang / /mngon shes rig dang so so yang dag rig /'di dag thams cad mkhyen pa'i sems las byung / /stobs bcu sangs rgyas kha dog bsam yas dang / /gang dag de bzhin gshegs pa'i mi 'jigs</text></item>
<item><p>277a2</p><section>mdo sde</section><text>dang / /gang dag sangs rgyas chos yangs dpag med pa/ /de kun rnam dag sems las nges par byung / /gang zhig zhing rnams bye ba bskyod pa dang / /thams cad dbyangs kyis go bar byed pa dang / /'od dang bkod pas dri med rgyas 'dod pa/ /mkhas pa</text></item>
<item><p>277a3</p><section>mdo sde</section><text>des ni byang chub sems bskyed cig /mkhas pa gang zhig byang chub sems bskyed pa/ /phyogs rnams kun du mchod pa'i 'os su 'gyur/ /de bzhin gshegs pa rnams kyis bsngags par 'gyur/ /gsol ba ma btab 'gro ba'i bshes su 'gyur/ /gal te</text></item>
<item><p>277a4</p><section>mdo sde</section><text>sangs rgyas thams cad gzigs pa yis/ /bskal pa mang por bsngags pa brjod kyang go/ /byang chub sems las bsod nams gang byung ba/ /brjod pas zad par 'gyur ba ma yin no/ /rgyal po bsod nams kyi rnam par smin pa yongs su yang dag pas tshigs su bcad pa</text></item>
<item><p>277a5</p><section>mdo sde</section><text>de dag smras ma thag tu de nas srog chags khrag khrig phrag dgu bcu rtsa gnyis po de dag dang / rgyal po'i btsun mo'i 'khor de dang / bu khri po de dag gis bla na med pa yang dag par rdzogs pa'i byang chub tu sems bskyed do/ /stong gsum gyi stong chen po'i 'jig rten gyi khams de yang</text></item>
<item><p>277a6</p><section>mdo sde</section><text>rnam pa drug tu rab tu g.yos so/ /lha bye ba phrag bzhi bcus kyang rjes su yi rang ngo zhes sgra phyung nas bla na med pa yang dag par rdzogs pa'i byang chub tu sems bskyed do/ /'khor los sgyur ba'i rgyal po des phyis kyang lo bye ba phrag bcur de bzhin gshegs pa rnam par gzigs de la bde bar sbyar ba</text></item>
<item><p>277a7</p><section>mdo sde</section><text>thams cad kyis sti stang du byas so/ /bla mar byas so/ /ri mor byas so/ /mchod do/ /tshangs par spyad pa'i bslab pa'i gnas lnga yongs su blangs so/ /rtag tu rgyun mi chad par de bzhin gshegs pa de la chos nyan pa'i phyir g.yog dang bcas te dong nas chos nyan to/ /des phyi zhig</text></item>
<item><p>277a8</p><section>mdo sde</section><text>na bu thu bo rgyal por bcug nas skra dang ba spu bregs te gos ngur smrig bgos nas yang dag par dad pas khyim nas khyim med par rab tu byung ngo / /de de ltar rab tu byung nas 'di lta ste bden pa'i tshig dang / chos kyi tshig dang / don gyi tshig dang / 'dul ba'i tshig dang / tshig mi zad pa bzhi po</text></item>
<item><p>277b1</p><section>mdo sde</section><text>'di dag gi yi ge'i mtshams sbyar ba las yongs su 'jal lo/ /de lo bye ba tshangs par spyod pa la mkhas pa'i rjes su song ngo / /rgyal po rab tu byung ba des rjes su bslabs nas/ de na stong gsum gyi stong chen po'i 'jig rten gyi khams kyi sems can bgrang ba las shin</text></item>
<item><p>277b2</p><section>mdo sde</section><text>du 'das pa dag de bzhin gshegs pa rnam par gzigs de'i gsung rab la rab tu byung ngo / /sha ra dwa ti'i bu de'i tshe de'i dus na rgyal po bsod nams kyi rnam par smin pa yongs su dag pa zhes bya bar gyur pa de gzhan zhig yin pa snyam sems na de ltar mi lta te/ bu mo rin chen 'di nyid do/ /</text></item>
<item><p>277b3</p><section>mdo sde</section><text>de nas de bzhin gshegs pa rnam par gzigs de las bu mo rin chen 'dis byang chub tu sems bskyed do/ /shA ra dwa ti'i bus gsol pa/ bcom ldan 'das las kyi sgrib pa ji lta bu zhig gis bu mo 'dis bud med kyi dngos po yongs su bzung / bcom ldan 'das kyis bka'</text></item>
<item><p>277b4</p><section>mdo sde</section><text>stsal pa/ shA ra dwa ti'i bu byang chub sems dpa' dag ni las kyi sgrib pas bud med kyi dngos po yongs su mi 'dzin to/ /de ci'i phyir zhe na/ shA ra dwa ti'i bu byang chub sems dpa' dag ni sems can yongs su smin par bya ba'i phyir mngon par shes pa dang / rig pa dang / ye shes dang thabs dang</text></item>
<item><p>277b5</p><section>mdo sde</section><text>shes rab kyi stobs kyis bud med kyi dngos po yongs su 'dzin to/ /shA ra dwa ti'i bu 'di la ji snyam du sems/ bu mo rin chen 'di bud med do snyam na yang de ltar mi blta'o/ shA ra dwa ti'i bu 'di ni mngon par shes pa'i stobs can gyi byang chub sems dpar blta ste de la ni bud med</text></item>
<item><p>277b6</p><section>mdo sde</section><text>kyi chos dang / skyes pa'i chos med do/ /bu mo 'di ni dge ba'i chos thams cad dang ldan no/ /'ong ba med do/ /'gro ba med do/ /shA ra dwa ti'i bu bu mo rin chen 'dis ni 'dzam bu'i gling 'dir bu mo gzhon nu dgu khri bla na med pa yang dag par rdzogs pa'i byang chub tu yongs</text></item>
<item><p>277b7</p><section>mdo sde</section><text>su smin par byas so/ /de nas bu mo rin chen gyis tshe dang ldan pa shA ra dwa ti'i bu la 'di skad ces smras so/ /btsun pa shA ra dwa ti'i bu bud med kyi lus kyis sems can rnams la chos ston spyad pa mi spyod dam/ shA ra dwa ti'i bus smras pa/ bu mo bdag ni skyes pa'i lus</text></item>
<item><p>277b8</p><section>mdo sde</section><text>'di nyid kyang mi 'dod na bud med kyi lus yongs su gzung ba lta ci smos/ bu mos smras pa/ btsun pa shA ra dwa ti'i bu lus la smod dam/ smras pa bu mo smod do/ /smras pa/ de bas na btsun pa shA ra dwa ti'i bu byang chub sems dpa' ni sems can thams cad</text></item>
<item><p>278a1</p><section>mdo sde</section><text>las khyad par du 'phags so/ /de ci'i phyir zhe na/ 'di ltar gang nyan thos kyis smad pa de la ni byang chub sems dpa' mi smod do/ /nyan thos kyis smad kyi byang chub sems dpas ma yin pa gang zhe na/ phung po dang / khams dang / skye mched la</text></item>
<item><p>278a2</p><section>mdo sde</section><text>nyan thos smod gyi byang chub sems dpa' ni ma yin no/ /las yongs su gzung ba la nyan thos smod kyi byang chub sems dpa' ni ma yin no/ /'khor ba yongs su gzung ba la nyan thos smod kyi/ byang chub sems dpa' ni ma yin no/ /skye ba'i</text></item>
<item><p>278a3</p><section>mdo sde</section><text>gnas pa la nyan thos smod kyi/ bsams bzhin du skye ba yongs su gzung ba la byang chub sems dpa' ni ma yin no/ /bsod nams mngon par 'du bya ba la nyan thos smod kyi/ bsod nams kyi tshogs sogs pas mi ngoms pa la byang chub</text></item>
<item><p>278a4</p><section>mdo sde</section><text>sems dpa' ni ma yin no/ /sems can dang 'dre ba la nyan thos smod kyi/ sems can thams cad yongs su smin par bya ba'i phyir 'du 'dzi la byang chub sems dpa' ni ma yin no/ /grong dang grong khyer du 'jug pa la nyan thos smod kyi/ grong dang / grong khyer</text></item>
<item><p>278a5</p><section>mdo sde</section><text>dang / grong rdal dang / yul 'khor dang / pho brang 'khor du 'jug pa la byang chub sems dpa' ni ma yin no/ /rang gi nyon mongs pa la nyan thos smod kyi/ sems can thams cad kyi nyon mongs pa la byang chub sems dpa' ni ma yin te/ btsun pa shA ra dwa</text></item>
<item><p>278a6</p><section>mdo sde</section><text>ti'i bu de ltar na gang dang gang la nyan thos smod pa de dang de la byang chub sems dpa' ni ma yin no/ /shA ra dwa ti'i bus smras pa/ bu mo stobs gang gis de smod par mi 'gyur ba'i byang chub sems dpa'i stobs gang yin/ bu mos smras pa/ btsun pa shA ra dwa</text></item>
<item><p>278a7</p><section>mdo sde</section><text>dwa ti'i bu brgyad po 'di dag ni byang chub sems dpa'i stobs te/ des de smod par mi 'gyur ro/ /brgyad gang zhe na/ khong khro ba med pa'i sems kyis byams pa'i stobs dang / sems can yongs su smin par byed pas snying rje'i stobs dang / bcos ma</text></item>
<item><p>278a8</p><section>mdo sde</section><text>ma yin pas lhag pa'i bsam pa'i stobs dang / yongs su mi skyo bas thabs kyi stobs dang / zhum pa med pas bsod nams kyi stobs dang / gti mug dang bral ba'i ye shes kyi stobs dang / sngon dam bcas pa nyams 'og tu chud par</text></item>
<item><p>278b1</p><section>mdo sde</section><text>byed pas brtson 'grus stobs te/ btsun pa shA ra dwa ti'i bu brgyad po de dag ni byang chub sems dpa'i stobs te/ stobs de dag gis de mi smod do/ /gnas brtan gyis smras pa/ ci bu mo khyod stobs 'di lta bu dang ldan nam/ bu mos smras pa/ btsun</text></item>
<item><p>278b2</p><section>mdo sde</section><text>pa shA ra dwa ti'i bu ldan te gang mnyam pa nyid kyis ldan no/ /gang mnyam pa nyid kyis mnyam par gnas so/ /btsun pa shA ra dwa ti'i bu gang mnyam pa de ni stobs ma yin/ nyam chung ba ma yin te/ de ni mnyam pa nyid do/ /gang mnyam pa nyid de la ni tha dad du</text></item>
<item><p>278b3</p><section>mdo sde</section><text>bya ba chung zad kyang med do/ /mnyam pa zhes bya ba ni nam mkha' ste/ chos thams cad ni nam mkha' dang mnyams mo/ /ji ltar na nam mkha' snang ba med cing bla gab med pa de bzhin du chos thams cad kyang nam mkha' ltar snang ba med cing bla gab</text></item>
<item><p>278b4</p><section>mdo sde</section><text>med pa'o/ /gang de ltar mnyam pa de ni nyam chung ba yang ma yin/ stobs dang ldan pa yang ma yin mod kyi/ 'on kyang btsun pa shA ra dwa ti'i bu byang chub sems dpa' gang nyam chung ba de ni stobs dang ldan pa'o/ /de ci'i phyir zhe na/ gang nyon mongs</text></item>
<item><p>278b5</p><section>mdo sde</section><text>pa nyam chung ba de ni ye shes kyi stobs dang ldan pa'o/ /gang ser sna nyam chung ba de ni sbyin pa'i stobs dang ldan pa'o/ /gang tshul ngan pa nyam chung ba de ni tshul khrims kyi stobs dang ldan pa'o/ /gang gnod sems nyam chung ba de ni bzod pa'i stobs dang</text></item>
<item><p>278b6</p><section>mdo sde</section><text>ldan pa'o/ /gang le lo nyam chung ba de ni brtson 'grus kyi stobs dang ldan pa'o/ /gang g.yeng ba nyam chung ba de ni bsam gtan gyi stobs dang ldan pa'o/ /gang 'chal pa'i shes rab nyam chung ba de ni shes rab kyi stobs dang ldan pa'o/ /de bzhin du chos thams</text></item>
<item><p>278b7</p><section>mdo sde</section><text>cad de gang dang gang las byang chub sems dpa' mi dge ba nyam chung ba de dang de las de dge ba'i stobs dang ldan pa'o/ /de nas bcom ldan 'das kyis bu mo rin chen la legs so zhes bya ba gnang ste/ bu mo legs so/ /legs so/ /</text></item>
<item><p>278b8</p><section>mdo sde</section><text>ji ste bstan pa lta na de ltar bstan par bya'o/ /bstan pa 'di bshad pa na byang chub sems dpa' lnga brgya bzod pa skyes so/ /de nas bcom ldan 'das la bu mo rin chen gyis 'di skad ces gsol to/ /bcom ldan 'das gang de bzhin</text></item>
<item><p>279a1</p><section>mdo sde</section><text>gshegs pa'i stobs bcu po de dag dge ba'i rtsa ba gang gis de bzhin gshegs pa'i stobs bcu dang ldan par 'gyur/ de skad ces gsol pa dang / bcom ldan 'das kyis bu mo rin chen la 'di skad ces bka' stsal to/ /bu mo</text></item>
<item><p>279a2</p><section>mdo sde</section><text>byang chub sems dpa' gang gi phyir byang chub sems dpa'i spyad pa spyod pa na theg pa dman pa 'dod cing bya ba ma yin pa byed par 'gyur ba 'di ni gnas ma yin te skabs med do/ /de yi dam la brtan pa'i stobs 'di dang ldan pas byang chub kyi snying</text></item>
<item><p>279a3</p><section>mdo sde</section><text>po mchog dam par song nas gnas dang gnas ma yin pa mkhyen pa'i stobs thob ste gnas la yang gnas dang gnas ma yin pa yang gnas ma yin par yang dag pa ji lta ba bzhin du rab tu shes pa 'di ni de bzhin gshegs pa'i stobs dang</text></item>
<item><p>279a4</p><section>mdo sde</section><text>po ste/ stobs de thob pas de bzhin gshegs pa 'khor kyi nang du seng ge'i yang dag par sgrog ste/ khyu mchog gi gnas su dam 'cha' zhing / dge sbyong ngam/ bram ze 'am/ lha 'am/ bdud dam/ tshangs pa 'am/ gang gis kyang 'jig rten du chos dang</text></item>
<item><p>279a5</p><section>mdo sde</section><text>'thun par ma bskor ba'i tshangs pa'i 'khor lo rab tu bskor to/ /bu mo gzhan yang byang chub sems dpa' byang chub sems dpa'i spyad pa spyod pa na/ rang gi las las gyur pa/ las kyi rnam par smin pa la rton pa yin te/ de las kyi rnam par smin pa'i</text></item>
<item><p>279a6</p><section>mdo sde</section><text>stobs 'di dang ldan pas byang chub thob pa nas 'das pa dang / ma 'ongs pa dang / da ltar byung ba'i las dang / las yang dag par blangs pa rnams kyi rnam par smin pa mkhyen pa gnas dang rgyus yang dag pa ji lta ba bzhin du rab tu shes pa 'di ni de bzhin gshegs</text></item>
<item><p>279a7</p><section>mdo sde</section><text>pa'i stobs gnyis pa ste/ stobs de thob pas de bzhin gshegs pa 'khor gyi nang du seng ge'i sgra yang dag par sgrog ste/ khyug mchog gi gnas su dam 'cha' zhing / dge sbyong ngam/ bram ze 'am/ lha 'am/ bdud dam/ tshangs pa 'am/ gang gis</text></item>
<item><p>279a8</p><section>mdo sde</section><text>kyang 'jig rten du chos dang mthun par ma bskor ba'i tshangs pa'i 'khor lo rab tu bskor to/ /bu mo gzhan yang byang chub sems dpa' byang chub sems dpa'i spyad pa spyod pa na/ sems can rnams kyi dbang po la brtags nas chos ston te/ de dag</text></item>
<item><p>279b1</p><section>mdo sde</section><text>shes nas dbang po rnams ji lta ba bzhin du 'jug cing dbang po rnams ji lta ba dang ldan te/ de dbang po'i rim pa mkhyen pa'i stobs 'di dang ldan pas byang chub thob pa na sems can gzhan rnams dang gang zag gzhan dag gi dbang po dang / brtson 'grus kyi</text></item>
<item><p>279b2</p><section>mdo sde</section><text>rim pa yang dag pa ji lta ba bzhin du rab tu shes te/ bu mo de bzhin gshegs pas gang sems can gzhan rnams dang / gang zag gzhan dag gi dbang po dang brtson 'grus kyi rim pa yang dag pa ji lta ba bzhin du rab tu shes pa 'di ni de bzhin gshegs pa'i</text></item>
<item><p>279b3</p><section>mdo sde</section><text>stobs gsum pa'o/ /bu mo gzhan yang byang chub sems dpa' byang chub sems dpa'i spyad pa spyod pa na sems can rnams kyi khams la 'jug ste/ zhugs nas sems can rnams kyi mos pa ji lta ba dang / khams ji lta ba de bzhin du gnas so/ /de</text></item>
<item><p>279b4</p><section>mdo sde</section><text>khams la 'jug pa'i stobs 'di dang ldan pas byang chub thob pa na khams du ma dang / khams sna tshogs pa'i 'jig rten yang dag pa ji lta ba bzhin du rab tu shes pa 'di ni de bzhin gshegs pa'i stobs bzhi pa'o/ /bu mo gzhan yang byang chub sems dpa' byang chub</text></item>
<item><p>279b5</p><section>mdo sde</section><text>sems dpa'i spyad pa spyod pa na/ sems can mos pa tha dad pa rnams kyi mos pa dang / rnam par grol ba'i ye shes kun tu tshol te/ de ltar mos pa la mi smod do/ /de mos pa'i stobs 'di dang ldan pas byang chub thob pa na sems can gzhan rnams dang / gang</text></item>
<item><p>279b6</p><section>mdo sde</section><text>zag gzhan dag gi mos pa du ma dang / mos pa sna tshogs yang dag pa ji lta ba bzhin du rab tu shes pa 'di ni de bzhin gshegs pa'i stobs lnga pa'o/ /bu mo gzhan yang byang chub sems dpa' byang chub sems dpa'i spyad pa spyod pa na/ 'dus byas dang / 'dus ma byas</text></item>
<item><p>279b7</p><section>mdo sde</section><text>dang / nyan thos kyi theg pa dang / rang sangs rgyas kyi theg pa dang / theg pa chen po thams cad du ye shes gtong ngo / /de kun du 'gro ba mkhyen pas stobs 'di dang ldan pas/ byang chub thob pa na kun du 'gro ba'i lam yang dag pa ji lta ba bzhin du rab tu shes pa</text></item>
<item><p>279b8</p><section>mdo sde</section><text>'di ni de bzhin gshegs pa'i stobs drug pa'o/ /bu mo gzhan yang byang chub sems dpa' byang chub sems dpa'i spyad pa spyod pa na bsam gtan dang / ting nge 'dzin lhur len pa yin te/ sems nges par rtog cing nyon mongs pa dang bral te dul zhing cang shes so/ /</text></item>
<item><p>280a1</p><section>mdo sde</section><text>de cang shes kyi stobs 'di dang ldan pas byang chub thob pa na sems can gzhan rnams dang / gang zag gzhan dag gi bsam gtan dang / rnam par thar pa dang / ting nge 'dzin dang / snyoms par 'jug pa dang / kun nas nyon mongs pa dang /</text></item>
<item><p>280a2</p><section>mdo sde</section><text>rnam par byang ba dang ldan pa thams cad mkhyen pa'i stobs yang dag pa ji lta ba bzhin du rab du shes pa 'di ni de bzhin gshegs pa'i stobs bdun pa'o/ /bu mo gzhan yang byang chub sems dpa' byang chub sems dpa'i spyad pa spyod pa na/ sngon gyi rgyu las byung</text></item>
<item><p>280a3</p><section>mdo sde</section><text>ba'i dge ba'i rtsa ba chud mi gson te/ bag yod pa yin/ sngon dam bcas pa las mi nyams pa yin no/ /de sngon gyi rgyu las byung ba'i dge ba'i rtsa ba chud mi gson pa'i stobs 'di dang ldan pas byang chub thob pa na/ bdag dang sems can gzhan rnams dang gang zag</text></item>
<item><p>280a4</p><section>mdo sde</section><text>gzhan dag gi sngon gyi gnas rnam pa du ma rjes su dran pa mkhyen pa'i stobs yang dag pa ji lta ba bzhin du rab tu shes pa 'di ni de bzhin gshegs pa'i stobs brgyad pa'o/ /bu mo gzhan yang byang chub sems dpa' byang chub sems dpa'i spyad pa spyod pa na sems</text></item>
<item><p>280a5</p><section>mdo sde</section><text>can gang yang spa 'gong bar mi byed la ma bslabs pa la dbang mi za zhing sems can thams cad la snang bar gyur pa yin no/ /de snang ba'i stobs 'di dang ldan pas byang chub thob pa na lha'i mig gi shes pa yang dag pa ji lta ba bzhin du rab tu shes pa 'di ni de bzhin</text></item>
<item><p>280a6</p><section>mdo sde</section><text>gshegs pa'i stobs dgu pa'o/ /bu mo gzhan yang byang chub sems dpa' byang chub sems dpa'i spyad pa spyod pa na/ sems can gang gi zag pa 'phel ba'i phyir yang gnas ma yin gyis zag zad par bya ba'i phyir sems can rnams la chos ston te/</text></item>
<item><p>280a7</p><section>mdo sde</section><text>zag pa 'phel bar bya ba'i phyir ma yin gyi zag pa med pa'i lam gyis sems can rnams la lam nye bar ston to/ /de mos pa zag pa med pa'i stobs 'di dang ldan pas byang chub thob pa ni zag pa thams cad zad pa mkhyen pa yang dag pa ji lta ba bzhin</text></item>
<item><p>280a8</p><section>mdo sde</section><text>du rab tu shes pa 'di ni de bzhin gshegs pa'i stobs bcu pa'o/ /bu mo de dag ni de bzhin gshegs pa'i stobs bcu ste/ byang chub sems dpas de dag /rdzogs par byas nas stobs bcu dang ldan pa'i de bzhin gshegs par 'gyur ro/ /bu mo</text></item>
<item><p>280b1</p><section>mdo sde</section><text>de lta bas na byang chub sems dpas de bzhin gshegs pa'i stobs bcu rab tu dbye ba 'di dag thos nas de bzhin gshegs pa'i stobs bcu po 'di dag yongs su rdzogs par bya ba'i phyir ci nas kyang dge ba'i rtsa ba rnams la 'jug par bya'o/ /bcom</text></item>
<item><p>280b2</p><section>mdo sde</section><text>ldan 'das la bu mo rin chen gyis yang 'di skad ces gsol to/ /bcom ldan 'das gang mi 'jigs pa bzhi dang / sangs rgyas kyi chos ma 'dres pa bcwa brgyad po 'di dag dang ji ltar ldan na byang chub sems dpa' mi 'jigs pa bzhi dang / sangs rgyas kyi chos</text></item>
<item><p>280b3</p><section>mdo sde</section><text>ma 'dres pa bcwa brgyad rab tu thob par 'gyur/ bcom ldan 'das kyis bka' stsal pa/ bu mo 'di la byang chub sems dpa' byang chub sems dpa'i spyad pa spyod pa na gzhan gyis shes par mi bya'o/ /snyam nas slob dpon nam yang chos 'chab</text></item>
<item><p>280b4</p><section>mdo sde</section><text>par mi byed de/ sems can thams cad la sems snyoms pa yin bdog pa thams cad yongs su gtong zhing cos mnyam pa nyid du mthong ba yin/ tha dad pa'i 'du shes dang bral ba yin te/ de byang chub thob pa na seng ge'i sgra yang dag par</text></item>
<item><p>280b5</p><section>mdo sde</section><text>sgrog ste/ nga yang dag par rdzogs par sangs rgyas so zhes dam bcas pa la chos 'di lta bu zhig mngon par rdzogs par sangs ma rgyas zhes 'dir nga la dge sbyong ngam/ bram ze 'am/ lha 'am/ bdud dam/ tshangs pa 'am su yang rung ste/ 'jig</text></item>
<item><p>280b6</p><section>mdo sde</section><text>rten na chos dang 'thun pas rgol bar 'gyur ba'i mtshan ma yang dag par rjes su mi mthong ngo / /mtshan ma de yang dag par rjes su ma mthong bas de bzhin gshegs pa de bde brnyes pa dang / 'jigs pa med pa brnyes pa dang / mi 'jigs pa/</text></item>
<item><p>280b7</p><section>mdo sde</section><text>brnyes pa yin te/ 'khor kyi nang du seng ge'i sgra yang dag par sgrog cing / khyug mchog gi gnas su dam 'cha' ste/ dge sbyong ngam/ bram ze 'am/ lha 'am/ bdud dam/ tshangs pa 'am/ gang gis kyang 'jig rten du chos dang 'thun par ma</text></item>
<item><p>280b8</p><section>mdo sde</section><text>bskor ba'i tshangs pa'i 'khor lo rab tu bskor ba 'di ni bu mo de bzhin gshegs pa'i mi 'jigs pa dang po'o/ /bu mo gzhan yang byang chub sems dpa' byang chub sems dpa'i spyad pa spyod pa na/ bar du gcod pa la bar du gcod pa'i chos su</text></item>
<item><p>281a1</p><section>mdo sde</section><text>yang dag pa ji lta ba bzhin du rab tu shes te/ de bar du gcod pa'i chos la mi sten to/ /mi 'jug go/ /mi skyod do/ /gzhan dag la yang mi 'chad do/ /mi ston to/ /bar du gcod pa'i chos su shes nas spong ngo / /de byang chub thob pa</text></item>
<item><p>281a2</p><section>mdo sde</section><text>na seng ge'i sgra sgrog ste/ gang ngas bar du gcod pa'i chos su gsungs pa de dag la sten pa la ni bar du gcod pa ma yin no/ /zhes bya ba'i gnas med de/ 'dir nga la gang yang rgol bar 'gyur ba zhes bya ba ni snga ma bzhin te/ 'di ni mi 'jigs pa</text></item>
<item><p>281a3</p><section>mdo sde</section><text>gnyis pa'o/ /bu mo gzhan yang byang chub sems dpa' byang chub sems dpa'i spyad pa spyod pa na/ rtag tu rgyun mi 'chad par dkar po'i chos la mos pa yin te/ rnam par byang ba'i lam du zhugs shing sems can thams cad la rnam par dag pa'i</text></item>
<item><p>281a4</p><section>mdo sde</section><text>chos ston te/ yon tan gyi chos nyid mngon sum du gyur pa yin no/ /yan lag gi chos gang dag gis rnam par byang bar rnam par dag pa'i lam gnon par 'gyur ba'i yan lag gi tshogs de dag la bdag kyang spyod/ sems can gzhan la</text></item>
<item><p>281a5</p><section>mdo sde</section><text>yang ston to/ /de byang chub thob pa na seng ge'i sgra sgrog ste/ gang nges rnam par byang ba rnam par dag pa'i chos su gsungs pa de dag la sten pa la ni rnam par dag pa ma yin no zhes bya ba'i gnas med de/ /'dir nga la su 'ang rung rgol bar 'gyur</text></item>
<item><p>281a6</p><section>mdo sde</section><text>zhes bya ba ni snga ma bzhin te/ 'di ni mi 'jigs pa gsum pa'o/ /bu mo gzhan yang byang chub sems dpa' byang chub sems dpa'i spyad pa spyod pa na/ bdag gis shes shing mthong gi gzhan gyis mi shes mi mthong ngo zhes mngon pa'i nga rgyal du nam</text></item>
<item><p>281a7</p><section>mdo sde</section><text>du yang mi ltung ste/ rtag du rgyun mi chad par mngon pa'i nga rgyal med cing sdig pa 'byed pa blo sbyang ba yin no/ /de chos kyi sbyin pa 'di dang ldan pas byang chub thob pa na seng ge'i sgra sgrog ste/ nga zag pa zad do zhes dam bcas pa la zag pa 'di lta bu zhig</text></item>
<item><p>281a8</p><section>mdo sde</section><text>yongs su ma zad do/ zhes bya bar de lta bu'i gnas med de/ 'dir nga la su yang rgol bar 'gyur ba zhes bya ba ni snga ma bzhin te 'di ni mi 'jigs pa bzhi pa'o/ /bu mo gzhan yang byang chub sems dpa' byang chub sems dpa'i spyod pa ni/ rtag tu</text></item>
<item><p>281b1</p><section>mdo sde</section><text>rgyun mi chad par lam stor ba'i sems can rnams la lam mtshon bar byed de/ lam gyi gam yo nas mtho dma'i mi mnyam pa mnyam par byed do/ /zam pa dang rdo stegs kyang 'dogs so/ /mtshan mo mun pa mun nag gi nang na de bzhin gshegs</text></item>
<item><p>281b2</p><section>mdo sde</section><text>pa'i mchod rten la mar me yang 'bul lo/ /sems can ltung ba'i 'gyod pa la gnas pa rnams kyi ltung ba'i 'gyod pa sel to/ /kun nas ldang ba med par byed do/ /gzhan gyi 'gyod pa mi skyed do/ /gzhan gyi ltung ba byung ba gleng bar mi byed do/ /</text></item>
<item><p>281b3</p><section>mdo sde</section><text>chos la dogs pa skyes pa'i sems can rnams la dogs pa thams cad gcad pa'i phyir chos ston to/ /the tshom dang / yid gnyis dang / nem nur med par byed do/ /chos kyi snang ba sgrub po/ /shes rab kyi snang ba chen po yang dag par skyed do/ /</text></item>
<item><p>281b4</p><section>mdo sde</section><text>sangs rgyas dang / byang chub sems dpa' dang / chos smra ba thams cad la chos bstan par gsol ba 'debs te/ chos yang dag par 'dzin cing sgyu med par legs so zhes bya ba rjod do/ /sems can gang la yang mi phye'o/ /'thong</text></item>
<item><p>281b5</p><section>mdo sde</section><text>slad mi byed do/ /chos la shed mi 'bye ba dang / sdang ba dang / mgo myos pa dang / rmongs par mi byed do/ /skye bo'i nges pa'i tshig la dbang za bar mi byed do/ /tshig thams cad sangs rgyas kyi gsung du mos so/ /yi ge gsog dang yi ge</text></item>
<item><p>281b6</p><section>mdo sde</section><text>stong pa nyid kyis tshig tu brjod pa thams cad la skyon du lta ba ma yin no/ /'khrug pa'i skabs mi tshol lo/ /de chos yang dag par blangs pa 'di dang ldan pas byang chub thob pa na 'khrug pa med pa zhes bya ste/ dris pa thams cad lung bstan</text></item>
<item><p>281b7</p><section>mdo sde</section><text>pa ston pa dag la de la med cing kun du snang ba'i ting nge 'dzin de kun du bsgoms phyir sgra skad thams cad du 'jug pa'i gzungs la mkhas pas rtag tu rgyun mi chad par de bzhin gshegs pa 'khrul pa med pa'i tshig gis chos ston te/</text></item>
<item><p>281b8</p><section>mdo sde</section><text>thams cad du phyad par lung ston pa 'di ni bu mo de bzhin gshegs pa'i sangs rgyas kyi chos ma 'dres pa dang po'o/ /bu mo gzhan yang byang chub sems dpa' byang chub sems dpa'i spyad pa spyod pa na/ tshig gi skyon thams cad spangs pa yin te/ bden pa smra/</text></item>
<item><p>282a1</p><section>mdo sde</section><text>chos smra/ don smra/ 'dul ba smra zhing / mu chor mi smra/ byung rgyal du mi smra ste/ 'phags pa ma yin pa'i gtam thams cad spangs nas 'phags pa'i mi smra ba thob cing dge sbyong gi chos kyi bya ba rtsod pa med pa la zhugs te/ chos gang</text></item>
<item><p>282a2</p><section>mdo sde</section><text>nyan cing yongs su tshol ba dang / gzhan la yang ston pa de dag thams cad bdag dang gzhan dag zhi ba dang / nye bar zhi bar bya ba'i bsam pas yongs su tshol lo/ /rtsod pa med pa lhur len pa'i phyir de su dang yang mi 'thab mi rtsod do/ /dgrar mi tshol lo/ /</text></item>
<item><p>282a3</p><section>mdo sde</section><text>dgra med pa'i chos la mos pa yin no/ /brjod du med pa'i chos rnams la 'jug go/ /de bzhin gshegs pa'i ye shes lhun gyis grub pa la mngon par dad do/ /sems can gzhan yang chos nyid 'di yang dag par 'dzin tu 'jug go/ /de chos yang</text></item>
<item><p>282a4</p><section>mdo sde</section><text>dag par blangs pa 'di dang ldan pas byang chub thob pa na ca co med pa zhes bya ste/ de la de med pa yin no/ /de yi ge 'bru gcig kyang mi rjod cing mi smra la sgra skad thams cad dang / nges pa'i tshig gis bstan pa dag la yang lhun gyis grub pa nyid du legs par bshad</text></item>
<item><p>282a5</p><section>mdo sde</section><text>pas 'khor tshim par byed do/ /rnam par 'phrul pa'i rgyal po'i ting nge 'dzin shin du bsgoms pa dang / sgo mtha' yas pa sgrub pa'i gzungs la mkhas pas de bzhin gshegs pa'i gnas thams cad dang / mtshan thams cad dang / dpe byad bzang po thams</text></item>
<item><p>282a6</p><section>mdo sde</section><text>cad dang / spu yi khung bu thams cad nas sangs rgyas kyi chos kyi sgra dbyangs bsam gyis mi khyab pa 'byung ste/ tha na sgra gcig gis kyang 'khor thams cad kyi sems tshim par byed pa'i chos kyi sgo dpag tu med pa bstan pa 'byung zhing sngon gyi smon lam</text></item>
<item><p>282a7</p><section>mdo sde</section><text>gyi byin gyis rlabs dang / ye shes kyi stobs kyis de na de bzhin gshegs pa rnam par mi rtog cing btang snyoms de lhun gyis grub pa 'di ni bu mo de bzhin gshegs pa'i sangs rgyas kyi chos ma 'dres pa gnyis pa'o/ /bu mo gzhan yang byang chub sems dpa'</text></item>
<item><p>282a8</p><section>mdo sde</section><text>byang chub sems dpa'i spyad pa spyod pa na/ 'di lta ste/ sangs rgyas rjes su dran pa dang / chos rjes su dran pa dang / dge 'dun rjes su dran pa dang / tshul khrims rjes su dran pa dang / gtong ba rjes su dran pa dang / lha rjes su dran pa'i rjes su dran pa drug</text></item>
<item><p>282b1</p><section>mdo sde</section><text>po dang mi 'brel ba yin no/ /sems can gzhan yang rjes su dran pa 'di dag yang dag par 'dzin du 'jug go/ /de chos yang dag par blangs pa 'di dang ldan pas byang chub thob pa na de bzhin gshegs pa la bsnyel ba med pa zhis bya ste/ de la de med pa yin no/ /</text></item>
<item><p>282b2</p><section>mdo sde</section><text>chos thams cad la dbang sgyur ba'i ting nge 'dzin shin tu bsgom pa dang / chos kyi sgron ma'i gzungs la mkhas pas rtag tu rgyun mi chad par de bzhin gshegs pa la bsnyel ba med pa'i chos can yin no/ /gal te sems can thams cad kyis bskal par bsams</text></item>
<item><p>282b3</p><section>mdo sde</section><text>te/ snga phyi med par the tsom dri ba tha dad pa de bzhin gshegs pa la yongs su dris kyang de 'di bshad do/ /'di bstan to snyam du mi sems mi rtog la rtag tu ma rmongs shing dran pa'i dbang pos skad cig yud tsam cig la legs par bshad pas sems can thams</text></item>
<item><p>282b4</p><section>mdo sde</section><text>cad tshim par byed pa 'di ni bu mo de bzhin gshegs pa'i sangs rgyas kyi chos ma 'dres pa gsum pa'o/ /bu mo gzhan yang byang chub sems dpa' byang chub sems dpa'i spyad pa spyod pa na/ rtag tu rgyun mi 'chad par pha rol gyi sems srung ba yin te/ gzhan</text></item>
<item><p>282b5</p><section>mdo sde</section><text>gyi sems 'khrugs par mi byed/ sems gdung bar mi byed/ sems la dmigs par mi byed/ dge ba'i rtsa ba'i bar du gcod par mi byed/ chos la dmigs par mi byed cing chos thams cad sgyu ma lta bur mos te/ g.yo ba med rlom sems med cing</text></item>
<item><p>282b6</p><section>mdo sde</section><text>sems can thams cad la sems snyom pa ma yin/ chos thams cad mnyam pa nyid du mthong ste/ chos kyi dbyings 'dres pa med cing ro gcig pa la zhugs pa yin no/ /de chos yang dag par blangs pa 'di dang ldan pas byang chub thob pa na sems bskyed</text></item>
<item><p>282b7</p><section>mdo sde</section><text>pa gcig tsam yang mnyam par ma bzhag pa med pa yin te/ chos thams cad rang bzhin gyis mnyam pa nyid rnam par spros pa med pa'i ting nge 'dzin shin tu bsgoms pa dang / kun nas 'khyil pa'i sgo'i gzungs la mkhas pa'i mnyam par bzhag cing</text></item>
<item><p>282b8</p><section>mdo sde</section><text>lhun gyis grub pa'i tshul gyis de bzhin gshegs pa'i sangs rgyas kyi mdzad pa la 'jug pa 'di ni bu mo de bzhin gshegs pa'i sangs rgyas kyi chos ma 'dres pa bzhi pa'o/ /bu mo gzhan yang byang chub sems dpa' byang chub sems dpa'i spyad pa spyod pa na/</text></item>
<item><p>283a1</p><section>mdo sde</section><text>phyin ci log gi 'du shes med pa yin te/ sems phyin ci log med/ lta ba phyin ci log med/ med pa la sgro 'dogs pa'i phyin ci log med pa yin/ bdag tu 'du shes pa ma yin/ sems can du 'du shes pa ma yin/</text></item>
<item><p>283a2</p><section>mdo sde</section><text>srog tu 'du shes pa ma yin/ gso bar 'du shes pa ma yin/ gang zag tu 'du shes pa ma yin/ shad las skyes par 'du shes pa ma yin/ shad bur 'du shes pa ma yin/ chad par 'du shes pa ma yin/ rtag par 'du shes pa</text></item>
<item><p>283a3</p><section>mdo sde</section><text>ma yin/ 'byung bar 'du shes pa ma yin/ 'jig par 'du shes pa ma yin/ dge ba dang / mi dge ba dang / kha na ma tho ba dang bcas pa dang / kha na ma tho ba med pa dang / zag pa dang bcas pa dang / zag pa med pa dang / 'jig</text></item>
<item><p>283a4</p><section>mdo sde</section><text>rten pa dang / 'jig rten las 'das pa dang / kun nas nyon mongs pa dang / rnam par byang ba dang / 'khor ba dang / mya ngan las 'das pa la gnyis su 'du shes pa ma yin la/ 'du shes la chags shing zhen pa'i sems can rnams la 'du shes phyin ci</text></item>
<item><p>283a5</p><section>mdo sde</section><text>log spong bar ston kyang che ba dang tha dad pa'i 'du shes dang bral ba yin/ mthar lta ba thams cad rnam par spangs te dbu ma'i lam la zhugs pa yin/ chos mnyam pa nyid mthong ba yin no/ /de chos yang dag par blangs pa 'di dang ldan pas byang chub</text></item>
<item><p>283a6</p><section>mdo sde</section><text>thob pa na de bzhin gshegs pa la tha dad pa'i 'du shes med pa zhes bya ste/ de la de med pa yin no/ /mtshan ma med pa'i ting nge 'dzin shin tu bsgoms pa dang / mi zad pa'i za ma tog gi gzungs la mkhas pas de bzhin gshegs pa mtshan</text></item>
<item><p>283a7</p><section>mdo sde</section><text>ma med pa'i gnas la gnas kyang mtshan ma thams cad la 'du shes kyis 'dzin pa dang / rnam par rtog pa la spyod pa'i sems can rnams la snyings rje chen po mi ldog ste/ sems can 'dul ba'i dus la yang rub cing chos ston pa'i rgyun yang</text></item>
<item><p>283a8</p><section>mdo sde</section><text>mi gcod pa 'di ni bu mo de bzhin gshegs pa'i sangs rgyas kyi chos ma 'dres pa lnga pa'o// // bam po gsum pa/ bu mo gzhan yang byang chub sems dpa' byang chub sems dpa'i spyad pa spyod pa na rtag tu rgyun mi 'chad par btang snyoms pa yin te/</text></item>
<item><p>283b1</p><section>mdo sde</section><text>'khor ba na spyod pa nyon mongs shing sdug bsngal ba'i chos thams cad la de btang snyoms pas bde ba dang / yid bde ba thams cad kyi gnas kyi chos la rjes su chags pa yang med/ sdug bsngal ba dang / yid mi bde ba'i gnas kyi chos thams</text></item>
<item><p>283b2</p><section>mdo sde</section><text>cad la khong khro ba yang med do/ /de rjes su chags pa dang / khong khro ba dang bral bas don thams cad rnyed cing 'byor kyang khengs par mi 'gyur don thams cad yongs su nyams kyang dud par mi 'gyur gyi 'du byed thams cad la mi rtag pa dang / sdug</text></item>
<item><p>283b3</p><section>mdo sde</section><text>bsngal bar so sor rtog cing bdag med pa dang / mya ngan las 'das pa ni zhi ba'o zhes mos te gtang snyoms pa yin no/ /sems can gzhan yang btang snyoms kyi chos nyid de lta bu yang dag par blangs pa 'di dang ldan pas byang chub thob pa ni de</text></item>
<item><p>283b4</p><section>mdo sde</section><text>bzhin gshegs pa la so sor ma brtags pa'i btang snyoms med pa zhes bya ste/ de la btang snyoms de med pa yin no/ /gnyis la chags pa las rnam par grol ba'i ting nge 'dzin shin tu bsgoms pa dang / rgya mtsho'i phyag rgya'i gzungs la</text></item>
<item><p>283b5</p><section>mdo sde</section><text>mkhas pas de bzhin gshegs pa lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / brgya byin dang / tshangs pa dang / 'jig rten skyong ba dang / mi dang mi ma</text></item>
<item><p>283b6</p><section>mdo sde</section><text>pa thams cad kyis bstod cing sti stang du byas te/ mchod cing ri mor byas kyang rjes su chags pa med/ bdud dang / gzhan mu stegs can dang / phas kyis rgol ba dang / 'tshe ba can gyi sems can thams cad kyis dkrugs shing gnod par</text></item>
<item><p>283b7</p><section>mdo sde</section><text>byas kyang khong khro ba med la/ sems mtshungs shing mnyam pa yin te phan 'dogs pa dang / gnod par byas pa la sa dang mtshungs pa'i sems dang / chu dang mtshungs pa'i sems dang / me dang mtshungs pa'i sems dang / rlung dang</text></item>
<item><p>283b8</p><section>mdo sde</section><text>mtshungs pa'i sems kyis khengs par mi 'gyur/ dung bar mi 'gyur zhing mi 'khrugs te/ nam mkha' dang mtshungs pa'i sems kyis mnyam pa nyid du sbyor zhing sems can thams cad la btang snyoms par gnas pa yin no/ /de chos</text></item>
<item><p>284a1</p><section>mdo sde</section><text>nges par sems pa'i btang snyoms 'di dang ldan pas sems can thams cad la snying rje chen po mi ldog ste/ sems can 'dul ba'i dus la yang rub cing / ci rigs par chos ston pa'i rgyun yang mi gcod pa 'di ni bu mo de bzhin</text></item>
<item><p>284a2</p><section>mdo sde</section><text>gshegs pa'i sangs rgyas kyis chos ma 'dres pa drug pa'o/ /bu mo gzhan yang byang chub sems dpa' byang chub sems dpa'i spyad pa spyod pa na/ rtag tu rgyun mi 'chad par mos pa drag pa yin te/ dge ba'i rtsa ba thams cad yongs</text></item>
<item><p>284a3</p><section>mdo sde</section><text>su tshol ba la mos pa rlabs po che dang / mos pa chen po dang / mos pa zab mos dge ba'i rtsa ba sna tshogs bskrun par mos so/ /nyan thos dang / rang sangs rgyas kyis yongs su spong bar mos so/ /theg pa chen po las phyir mi ldog par mos</text></item>
<item><p>284a4</p><section>mdo sde</section><text>so/ /sems can thams cad la snying rje chen po btang ba yid la byed pa mi 'dor bar mos so/ /rang gi rtog cing grub kyi/ gzhan gyi dring la mi 'jog par sangs rgyas kyi chos yang dag par bsgrub par mos te/ bdud dang gzhan mu stegs</text></item>
<item><p>284a5</p><section>mdo sde</section><text>can dmigs pa can lta ba la mngon par zhen pa thams cad dang / sems can thams cad kyis de mos pa de las mos pa dang dbral bar mi nus so/ /de chos yang dag par blangs pa 'di dang ldan pas byang chub thob pa ni de bzhin gshegs pa mos pa nyams pa</text></item>
<item><p>284a6</p><section>mdo sde</section><text>med pa zhes bya ste/ de la de med pa yin no/ /mos pa'i ting nge 'dzin 'du byed kyi ting nge 'dzin shin tu bsgoms pa dang / rdo rje rgyal mtshan gyi gzungs la mkhas pa'i dbang bskur ba'i phyir chos thams cad kyi nang nas gang bstan par bya ba</text></item>
<item><p>284a7</p><section>mdo sde</section><text>de ston to/ /gang du skad cig thang cig yud tsam gyis dus gang dang / nyi tshod gang dang / yul gzhan gang dang / sems can gyi sems kyi rgyud gang dang gang la snod kyi lta ba bzhin du ci rigs par chos ston kyang mnyam par bzhag pa'i gnas</text></item>
<item><p>284a8</p><section>mdo sde</section><text>kyang mi 'dor ba 'di ni bu mo de bzhin gshegs pa'i sangs rgyas kyi chos ma 'dres pa bdun pa'o/ /bu mo gzhan yang byang chub sems dpa' byang chub sems dpa'i spyad pa spyod pa na/ rtag tu rgyun mi 'chad par brtson 'grus brtsams pa</text></item>
<item><p>284b1</p><section>mdo sde</section><text>yin te/ de rtag tu brtson pa mi 'dor/ dge ba'i rtsa ba yang dag par sgrub cing sbyor bas ngoms mi myong / byin gyis brlabs pa'i rtsom pa la rtul cing bla ma dang dge ba'i gshis gnyen dang / chos smra ba dang / sangs rgyas dang byang chub</text></item>
<item><p>284b2</p><section>mdo sde</section><text>sems dpa' thams cad kyi gan du 'gro la/ yongs su 'dri ba dang / bsnyen bkur ba dang / mchod pa'i las dang / bskal pa tshad med par 'khor ba yongs su gzungs bar bya ba dang / sems can tshad med pa yongs su smin par</text></item>
<item><p>284b3</p><section>mdo sde</section><text>bya ba dang / sangs rgyas kyi zhing tshad med pa yongs su sbyang ba dang / sangs rgyas tshad med pa la mchod cing rim gro bya ba dang / sangs rgyas kyi chos tshad med pa yang dag par gzungs ba dang / sangs rgyas kyi chos tshad med pa mngon par rdzogs</text></item>
<item><p>284b4</p><section>mdo sde</section><text>par byang chub par bya ba dang / sems can gyi spyod pa tshad med pa la 'jug par bya ba dang / sangs rgyas kyi chos tshad med pa bstan pa la mkhas par bya ba'i phyir te/ brtson 'grus de tshad med par byas pa yin no/ /de chos yang dag par blangs pa</text></item>
<item><p>284b5</p><section>mdo sde</section><text>'di dang ldan pas byang chub thob pa na de bzhin gshegs pa la brtson 'grus nyams pa med pa zhes bya ste/ de la de med pa yin no/ /brtson 'grus kyi ting nge 'dzin shin du bsgoms pas sems can tshad med pa gzud cing gdul ba'i phyir de bzhin</text></item>
<item><p>284b6</p><section>mdo sde</section><text>gshegs pa rdzu 'phrul gyis rdzu 'phrul gyi cho 'phrul rnam par 'phrul pa khyu mchog tu gyur pa tshad med pa ston kyang rdzu 'phrul de chags pa med/ sgrib pa med/ thogs pa med par sangs rgyas kyi zhing thams cad du 'gro ste/ mngon par phyogs kyang</text></item>
<item><p>284b7</p><section>mdo sde</section><text>mngon par 'du byed pa med cing thams cad du rgyu ba nam mkhas klas pa 'di ni bu mo de bzhin gshegs pa'i sangs rgyas kyi chos ma 'dres pa brgyad pa'o/ /bu mo gzhan yang byang chub sems dpa' byang chub sems pa'i spyad pa spyod pa na rtag tu</text></item>
<item><p>284b8</p><section>mdo sde</section><text>rgyun mi 'chad par dran pa phun sum tshogs shing / dran pa dang shes bzhin mchog dang ldan pa yin te/ de'i dran pa de brjed pa med pa yin/ 'jig rten pa dang / 'jig rten las 'das pa'i chos thams cad la dran pa nye bar gzhag pa bsgoms pa'i</text></item>
<item><p>285a1</p><section>mdo sde</section><text>rnal 'byor la brtson pa ma yin no/ /de nang gi lus la lus kyi rjes su lta zhing gnas te/ mi rtag pa dang / sdug bsngal ba dang / bdag med pa dang / mi sdug pa'i rnam par yid la byed cing sbyor ro/ /phyi'i lus dang / phyi nang gi lus la</text></item>
<item><p>285a2</p><section>mdo sde</section><text>lus kyi rjes su lta zhing gnas te/ mi rtag pa dang / sdug bsngal ba dang / bdag med pa dang / mi sdug pa'i rnam par yid la byed cing sbyor ro/ /nang gi tshor ba rnams la tshor ba'i rjes su lta zhing banas te/ stong pa'i rnam par yid la byed cing sbyor ro/ /</text></item>
<item><p>285a3</p><section>mdo sde</section><text>de bzhin du phyi'i tshor ba dang / phyi nang gi tshor ba rnams la tshor ba'i rjes su lta zhing gnas te/ stong pa'i rnam par yid la byed cing sbyor ro/ /nang gi sems kyi rjes su lta zhing gnas te/ mtshan ma med pa'i rnam par yid la byed cing sbyor ro/ /phyi'i</text></item>
<item><p>285a4</p><section>mdo sde</section><text>sems dang / phyi nang gi sems la sems kyi rjes su lta zhing gnas te/ mtshan ma med pa'i rnam par yid la byed cing sbyor ro/ /nang gi chos rnams la chos kyi rjes su lta zhing gnas te/ smon pa med pa'i rnam par yid la byed cing sbyor ro/ /phyi'i chos dang / phyi nang gi</text></item>
<item><p>285a5</p><section>mdo sde</section><text>chos rnams la chos kyi rjes su lta zhing gnas te/ smon pa med pa'i rnam par yid la byed cing sbyor ro/ /lus la zhugs pa'i dran pa nye bar gzhag pa sgoms ste/ mi rtag pa dang / sdug bsngal ba dang / bdag med pa dang / mi sdug pa'i rnam par yid la byed</text></item>
<item><p>285a6</p><section>mdo sde</section><text>cing sbyor ro/ /yang de bzhin gshegs pa'i sku yongs su bsgrubs pa'i phyir lus kyi las legs par sbyor ba'i rgyun kyang mi gcod do/ /tshor ba la zhugs pa'i dran pa nye bar gzhag pa sgom te/ stong pa'i rnam par yid la byed cing sbyor yang ngan song thams cad du skyes</text></item>
<item><p>285a7</p><section>mdo sde</section><text>pa'i sems can rnams la lta bas sdug bsngal gyi tshor ba thams cad rgyun gcad pa'i phyir sems can de dag la snying rje chen po'i rgyun kyang mi gcod do/ /sems la zhugs pa'i dran pa nye bar gzhag pa sgom ste/ mtshan ma med pa'i rnam par yid la byed cing sbyor yang</text></item>
<item><p>285a8</p><section>mdo sde</section><text>byang chub kyi sems kyang mi brjed la theg pa chen po'i tshogs yang dag par sgrub pa'i rgyun kyang mi gcod do/ /chos la zhugs pa'i dran pa nye bar gzhag pa sgom ste/ smon pa med pa'i rnam par yid la byed cing sbyor yang 'dod chags dang bral ba'i chos nyid kyang</text></item>
<item><p>285b1</p><section>mdo sde</section><text>mngon sum du mi byed la/ sangs rgyas kyi chos dang yang 'tsham pa yin te/ chos kyi dbyings mtha' dang dbus med pa la yang dag par 'jug go/ /de chos yang dag par blangs pa 'di dang ldan pas byang chub thob pa na de bzhin gshegs pa la dran pa</text></item>
<item><p>285b2</p><section>mdo sde</section><text>nyams pa med pa zhes bya ste/ de la de med pa yin no/ /spong ba'i 'du byed dang ldan pas ting nge 'dzin shin tu bsgoms pas de bzhin gshegs pa kun bstan pa'i cho 'phrul gyis sems can thams cad kyi sngon gyis mtha' dang / phyi ma'i mtha' dang /</text></item>
<item><p>285b3</p><section>mdo sde</section><text>de ltar byung ba'i sems gcig nas gcig tu brgyud pa dang / dbang po dang / khams dang / mos pa gcig nas gcig du brgyud pa dang / nyon mongs pa spyod pa'i bag chags dang / bsam pa dang / bag la nyal ba dang / kun nas dkris pa dang / dge ba dang / mi</text></item>
<item><p>285b4</p><section>mdo sde</section><text>dge ba'i las kyi rnam par smin par gcig nas gcig du brgyud pa dang / tshe dang / 'chi 'pho dang / skye ba gcig nas gcig du brgyud pa dang / bskal pa dang / zhing du sangs rgyas gcig nas gcig du brgyud pa dang / nyan thos 'dus pa dang / byang chub sems</text></item>
<item><p>285b5</p><section>mdo sde</section><text>dpa'i spyod pa lung bstan pa gcig nas gcig du brgyud pa dang / pha ma dang / nye du dang / snag gi gnyen mtshams gcig nas gcig du brgyud pa bstan pa la dran pa'i dbang po thogs pa med cing rmongs pa med pa yin te/ thams cad du phyad par lung</text></item>
<item><p>285b6</p><section>mdo sde</section><text>ston pa 'di ni bu mo de bzhin gshegs pa'i sangs rgyas kyi chos ma 'dres dgu pa'o/ /bu mo gzhan yang byang chub sems dpa' byang chub sems dpa'i spyad pa spyod pa na/ rtag tu rgyun mi 'chad par shes rab spyod pa yin te/ shes rab kyi</text></item>
<item><p>285b7</p><section>mdo sde</section><text>'od dang / shes rab kyi snang ba dang / shes rab kyi dpyod pa dang / shes rab kyi dbang po dang / rno ba'i shes rab dang / zab pa'i shes rab dang / nges par rtog par shes rab dang / mi thub pa'i shes rab dang / zil gyis mi non pa'i shes</text></item>
<item><p>285b8</p><section>mdo sde</section><text>rab dang / nyan thos dang / rang sangs rgyas thams cad kyis gting dpag dka' ba'i shes rab dang / yangs shing rgya che la sems snyoms pa'i shes rab dang / shes rab lhag pa'i shes rab dang / bdag tshul bzhin yid la byed kyi lung mnos pa med pa'i</text></item>
<item><p>286a1</p><section>mdo sde</section><text>shes rab dang / thos pa tshol bas ngoms mi myong ba'i shes rab can te/ thos nas kyang shes rab kyis khong du chud cing rtogs te/ mgo'i thod la me 'bar ba bzhin du sti stang byed cing thos pa tshol la thos pa snying por byed</text></item>
<item><p>286a2</p><section>mdo sde</section><text>pa yin/ thos pa bsag pa yin/ chos 'dod cing chos la dga' bas dga' mos pa yin/ dam pa'i chos yongs su tshol ba la brtson pa yin te/ de chos 'dod pa des phyi nang gi dngos po gang yang yongs su mi gtong ba med do/ /</text></item>
<item><p>286a3</p><section>mdo sde</section><text>de bla ma la rim gro bya ba mi byed pa gang yang med do/ /de sdug bsngal gyi phung po mi bzod pa gang yang med do/ /de chos 'dod pa des tshig bzhi pa'i tshigs su bcad pa gcig nyan pa la shin du dga' ba yin te/ stong gsum</text></item>
<item><p>286a4</p><section>mdo sde</section><text>gyi stong chen po'i 'jig rten gyi khams rin po ches yongs su bkang ba la ni ma yin no/ /chos kyi tshigs gcig la shin du dga' ba yin te/ 'khor los sgyur ba'i rgyal po thob pa la ni ma yin no/ /pha rol tu phyin pa'i lam mnyan</text></item>
<item><p>286a5</p><section>mdo sde</section><text>pa la shin du dga' ba yin no/ /brgya byin dang / tshangs pa thob pa la ni ma yin no/ /tshig bzhi pa'i tshigs su bcad pa gcig gzhan la ston par byed pa la shin tu dga' ba yin te/ gang gA'i klung gi bye ma snyed kyi gtan pa med</text></item>
<item><p>286a6</p><section>mdo sde</section><text>pa'i mchod sbyin byed pa la ni ma yin no/ /gzhan la byang chub kyi sems yang dag par 'dzin du 'jug pa la shin du dga' ba yin te/ 'khor los sgyur bar rgyal srid gang gA'i klung gi bye ma snyed thob pa la ni ma yin no/ /gzhan</text></item>
<item><p>286a7</p><section>mdo sde</section><text>dag la pha rol tu phyin pa dang / rab tu ldan pa'i chos kyi gtam rab tu ston pa la dga' ba yin te/ brgya byin dang / tshangs pa gang gA'i klung gi bye ma snyed thob pa la ni ma yin no/ /de lhag /pa'i bsam pa de lta bu la zhugs pas sti stang du byed cing chos</text></item>
<item><p>286a8</p><section>mdo sde</section><text>nyan to/ /sti stang du byed cing gzhan la ston to/ /de ltar mngon par brtson pas tshegs chung ngur de lha thams cad kyis yongs su bzung ba yin/ sangs rgyas thams cad kyis dgongs pa yin no/ /de ltas yongs su bzung zhing sangs rgyas kyis dgongs pas</text></item>
<item><p>286b1</p><section>mdo sde</section><text>'jig rten pa dang 'jig rten las 'das pa'i gtsug lag thams cad bdag nyid la mngon sum du 'gyur ba yin no/ /de shes rab kyi snang ba'i sgo zad mi shes pas snang ba ma yin no/ /de chos kyi snang ba'i sgo 'di dang ldan pas byang chub thob pa</text></item>
<item><p>286b2</p><section>mdo sde</section><text>na de bzhin gshegs pa la shes rab nyams pa med pa zhes bya ste/ de la de med pa yin no/ /sems can thams cad kyi sems kyi spyod pa shes pa dang / dge ba dang / mi dge ba dang / lung du ma bstan pa dang / kha na ma tho ba dang / bcas pa dang /</text></item>
<item><p>286b3</p><section>mdo sde</section><text>kha na ma tho ba med pa dang / zag pa dang bcas pa dang / zag pa med pa dang / 'jig rten pa dang / 'jig rten las 'das pa dang / kun nas nyon mongs pa dang / rnam par byang ba dang / 'khor ba dang / mya ngan las 'das pa dang / chos kyi sgo thams cad</text></item>
<item><p>286b4</p><section>mdo sde</section><text>khong du chud cing rtogs pa bstan pa shes pa dang / zhing thams cad rdul phra rab thams cad dang mnyam pa'i bskal pa shes pa dag la de'i shes rab de sngon gyi mtha' dang / phyi ma'i mtha' dang / da ltar byung ba'i dus la chags pa med cing sgrib pa med de thams cad du</text></item>
<item><p>286b5</p><section>mdo sde</section><text>thogs pa med do/ /phyi ma'i mthar de bzhin gshegs pa rnams la bstan kyang thug pa med do/ /dpyod pa'i 'du byed kyi ting nge 'dzin shin du bsgom pas rjes su bstan pa'i cho 'phrul gyis de bzhin gshegs pa'i chos kyis sgo gcig las chos kyi sgo</text></item>
<item><p>286b6</p><section>mdo sde</section><text>thams cad snang zhing / chos kyi sgo thams cad chos kyi sgo gcigi gis yang dag par sgrub pa 'di ni bu mo de bzhin gshegs pa'i sangs rgyas kyi chos ma 'dres pa bcu pa'o/ /bu mo gzhan yang byang chub sems dpa' byang chub sems dpa'i spyad pa spyod pa na rtag</text></item>
<item><p>286b7</p><section>mdo sde</section><text>tu rgyun mi 'chad par khyim gyi gnas don du mi gnyer ba yin 'dod pa don du mi gnyer ba yin te/ de khyim nas 'byung bar dga' zhing rab tu 'byung ba mang ba yin/ dben pa la gzhol/ dben pa la 'bab/ dben pa la bab cing chos zab mo sgom pa'i rnal 'byor la brtson</text></item>
<item><p>286b8</p><section>mdo sde</section><text>te/ de stong pa nyid dang / mtshan ma med pa dang / smon pa med pa dang / rnam par thar pa'i sgo gsum po 'di sgom mo/ /gang phas kyi rgol ba thams cad kyi yul ma yin zhing mi rdogs pa dang / dmigs par lta ba mtshan ma la mngon par</text></item>
<item><p>287a1</p><section>mdo sde</section><text>dga' ba thams kyis rtogs par mi 'gyur ba'i rnam par thar pa'i sgo gsum po de dag bsgoms pas sgrib pa med pa zhes bya ba'i rnam par thar pa kun du skye'o/ /chags pa med pa'i ye shes kyi snang ba yang rab tu</text></item>
<item><p>287a2</p><section>mdo sde</section><text>'thob bo bdud kyi yul las kyang shin du 'da'o/ /ye shes kyi yul yang yongs su rdzogs par byed do/ /sgrib pa dang chod pa dang kun nas dkris pa dang / lta ba dang nyon mongs pa dang mtshan ma thams cad la mi skyod do/ /de sgrib pa</text></item>
<item><p>287a3</p><section>mdo sde</section><text>med pa'i rnam par thar pa rab tu thob cing rnam par thar pa'i sgo gsum la rnam par rtson pas chos zab mo ston pa yin no/ /don la rton pa yin gyi tshig 'bru la rton pa ma yin no/ /ye shes la rton pa yin gyi rnam par shes pa la rton pa ma yin no/ /</text></item>
<item><p>287a4</p><section>mdo sde</section><text>nges pa'i don la rton pa yin gyi drang ba'i don la rton pa ma yin no/ /chos nyid la rton pa yin gyi gang zag la rton pa ma yin no/ /sems can thams cad kyi rten du gyur pa yin te/ yi ge dang rnam par rtog pa'i chags zhen la don la ston</text></item>
<item><p>287a5</p><section>mdo sde</section><text>pa bstan nas yongs su thar bar byed do/ /rnam par shes pa'i mtshan ma la chags zhen pa la ye shes la rton pa bstan nas yongs su thar bar byed do/ /lta bar song ba drug bcu rtsa gnyis la chags zhen pa la rton pa nyid bstan nas yongs su</text></item>
<item><p>287a6</p><section>mdo sde</section><text>thar bar byed do/ /rnam par rtog pa'i sgrib pa thams cad la chags zhen pa la mtshan ma med pa bstan nas yongs su thar bar byed do/ /khams gsum la chags zhen pa la smon pa med pa bstan nas yongs su thar bar byed do/ /'dod chags</text></item>
<item><p>287a7</p><section>mdo sde</section><text>kyi chags zhen pa la mi sdug pa'i rnam pa bstan nas yongs su thar bar byed do/ /zhe sdang spyod pa la chags zhen pa la byams pa bstan nas yongs su thar bar byed do/ /gti mug spyod pa la chags zhen pa la rten cing 'brel bar 'byung ba bstan nas yongs</text></item>
<item><p>287a8</p><section>mdo sde</section><text>su thar bar byed do/ /ser snar la chags zhen pa la sbyin pa'i pha rol tu phyin pa bstan nas yongs su thar bar byed do/ /ngan pa'i ngang tshul la chags zhen pa la tshul khrims kyi pha rol tu phyin pa bstan nas yongs su thar bar byed do/ /gnod sems la chags</text></item>
<item><p>287b1</p><section>mdo sde</section><text>zhen pa la bzod pa'i pha rol tu phyin pa bstan nas yongs su thar bar byed do/ /le lo la chags zhen pa la brtson 'grus kyi pha rol tu phyin pa bstan nas yongs su thar bar byed do/ /g.yeng ba la chags zhen pa la bsam gtan gyi pha rol tu phyin pa bstan nas yongs su</text></item>
<item><p>287b2</p><section>mdo sde</section><text>thar bar byed do/ /'chal pa'i shes rab la chags zhen pa la shes rab kyi pha rol tu phyin pa bstan nas yongs su thar bar byed do/ /so so'i skye bo'i sa la chags zhen pa la 'phags pa'i bden pa bstan nas yongs su thar bar byed do/ /phyin ci log la chags</text></item>
<item><p>287b3</p><section>mdo sde</section><text>zhen pa la mi rtag pa dang / sdug bsngal ba dang bdag med pa dang / zhi ba bstan nas yongs su thar bar byed do/ /sgrib pa dang chod pa dang kun nas dkris pa pa dang / lta ba thams cad la chags zhen pa la sgrib pa med pa'i rnam par thar ba bstan nas</text></item>
<item><p>287b4</p><section>mdo sde</section><text>yongs su thar bar byed do/ /nyon mongs pa can thams cad la chags zhen pa la byang chub kyi phyogs kyi chos bstan nas yongs su thar bar byed do/ /de chos yang dag par blangs pa 'di dang ldan pas byang chub thob pa na de bzhin gshegs pa la rnam par</text></item>
<item><p>287b5</p><section>mdo sde</section><text>grol bar nyams par med pa zhes bya ste/ de la de med pa yin no/ /de'i rnam par grol ba de mi 'khrugs shing shin tu mthar thug ste/ dba' rlabs med la shin tu bsil ba'i dngos por gyur cing / zab ste/ nyan thos dang rang sangs rgyas thams cad</text></item>
<item><p>287b6</p><section>mdo sde</section><text>gyi gting dpag bka' ba yin sangs rgyas thams cad dang mnyam pa nyid kyi rjes su song ba ste/ dri ma med cing dri ma dang bral te rnyog pa med pa'i shin du yongs su dag pa yin zhi gnas dang lhag mthong gi sa rnams la shin tu yongs su</text></item>
<item><p>287b7</p><section>mdo sde</section><text>sbyang ba byed pas zad mi shes pa yin/ bstan pa mtha' yas mu med pa yin chags pa med cing sgrib pa med pa yin nam mkha'i dbyings su yang dag par 'du ba yin ste/ dri ma med pa'i snying po'i ting nge 'dzin shin du bsgoms pa dang / chos thams cad</text></item>
<item><p>287b8</p><section>mdo sde</section><text>snang ba dang ldan pas gzungs la mkhas pas de bzhin gshegs pa thams cad kyis rnam par grol ba'i mtshan nyid kyi chos bstan pa dang rgyu 'thun pa yin te/ thams cad las byung zhing chos thams cad kyi snang ba dang ldan pa yin/ mya ngan las</text></item>
<item><p>288a1</p><section>mdo sde</section><text>'das pa la gzhol ba yin/ mya ngan las 'das pa la 'bab pa yin/ mya ngan las 'das pa la bab pa yin te/ shin tu mthar thug cing shin du mthar phyin pa 'di ni bu mo de bzhin gshegs pa'i sangs rgyas kyi chos ma 'dres pa</text></item>
<item><p>288a2</p><section>mdo sde</section><text>bcu gcig pa'o/ /bu mo gzhan yang byang chub sems dpa' byang chub sems dpa'i spyad pa spyod pa na ye shes lhur len pa yin te/ ye shes kyi stobs dang / ye shes la 'bab pa dang / ye shes kyi byin dang ldan pa yin te/ de'i ye shes de ni nyams pa</text></item>
<item><p>288a3</p><section>mdo sde</section><text>med pa 'gro ba'i mngon par shes pa yongs su sbyang ba byas pa las nges par byung ba'o/ /thams cad mkhyen pa'i ye shes kyis rnam par dpyod pa'i blo dang ldan pa yin te/ thams cad mkhyen pa'i ye shes kyis rnam par dpyod pa'i blo dang ldan pas 'dod</text></item>
<item><p>288a4</p><section>mdo sde</section><text>chags dang bcas pa'i sems la yang 'dod chags dang bcas pa'i sems su yang dag pa ji lta ba bzhin du rab tu shes so/ /'dod chags dang bral ba'i sems la yang 'dod chags dang bral ba'i sems su yang dag pa ji lta ba bzhin du rab tu shes</text></item>
<item><p>288a5</p><section>mdo sde</section><text>so/ /de bzhin du zhe sdang dang bcas pa dang / zhe sdang med pa dang / gti mug dang bcas pa dang / gti mug med pa dang / nyon mongs pa dang bcas pa dang / nyon mongs pa med pa dang / 'khor byed dang bcas pa dang / 'khor byed med pa dang / zang zing med</text></item>
<item><p>288a6</p><section>mdo sde</section><text>pa dang / mchog tu 'dzin pa dang / mchog tu 'dzin pa med pa dang / bla ma dang bcas pa dang / bla ma med pa dang / sgrib pa dang bcas pa dang / sgrib pa med pa dang / lung bstan pa dang / lung du ma bstan pa dang / dge ba dang / mi dge ba dang / kha na ma tho ba dang</text></item>
<item><p>288a7</p><section>mdo sde</section><text>bcas pa dang / kha na ma tho ba med pa dang / zag pa dang bcas pa dang / zag pa med pa dang / 'jig rten pa dang / 'jig rten las 'das pa dang / kun nas nyon mongs pa can dang / kun nas nyon mongs pa can ma yin pa dang / rnam par dag pa dang / rnam par ma dag pa dang /</text></item>
<item><p>288a8</p><section>mdo sde</section><text>chung ngu dang cher gyur pa dang / mtha' dang bcas pa dang / mtha' yas pa dang / ser sna dang ldan pa dang / gtong ba dang ldan pa dang / ngang tshul ngan pa'i sems dang / tshul khrims la sbyor ba'i sems dang / gnod sems kyi bag la nyal dang / gnod sems</text></item>
<item><p>288b1</p><section>mdo sde</section><text>med pa dang / le lo dang / brtson 'grus dang ldan pa dang / g.yeng ba dang ldan pa dang / mnyam par bzhug pa dang / 'chal pa'i shes rab dang / shes rab dang ldan pa dang / so sora'i skye bo'i sems dang / log pa nyid du nges pa dang / yang dag pa nyid</text></item>
<item><p>288b2</p><section>mdo sde</section><text>du nges pa dang / nyan thos kyi theg par nges pa dang / rang sangs rgyas kyi theg par nges pa dang / theg pa chen por nges pa yang yang dag pa ji lta ba bzhin du rab tu shes so/ /'di ni sdug bsngal 'phags pa'i bden pa'o/ /zhes yang dag pa ji lta ba</text></item>
<item><p>288b3</p><section>mdo sde</section><text>bzhin du rab tu shes so/ /'di ni sdug bsngal kun 'byung ba/ 'di ni sdug bsngal 'gog pa/ 'di ni sdug bsngal 'gog par 'gro ba'i lam mo zhes yang dag pa ji lta ba bzhin du rab tu shes so/ /de mi skye ba shes pa'i sdug bsngal 'phags pa'i</text></item>
<item><p>288b4</p><section>mdo sde</section><text>bden pa rab tu shes so/ /shin tu kun du mi rgyu ba'i shes pa'i kun 'byung ba rab tu shes so/ /chad pa med cing rtag pa med pa shin du skad cig pa/ 'gog pa shes pas 'gog par rab tu shes so/ /thams cad kyi rjes su song ba nam mkha' yang</text></item>
<item><p>288b5</p><section>mdo sde</section><text>dag par 'du ba bdag gi ba med cing yongs su 'dzin pa med pa/ shin tu rnam par dag pa'i shes pas lam rab tu shes so/ /de 'phags pa'i bden pa bzhi po 'di dag de ltar yang dag pa ji lta ba bzhin du rab tu shes kyang sems can yongs su smin</text></item>
<item><p>288b6</p><section>mdo sde</section><text>par bya ba'i phyir mngon sum du yang mi byed la bden pa yongs su shes pa dang / spangs pa dang / bsgoms pa dang / mngon sum du bya ba'i phyir sems can rnams la chos ston te/ /de'i chos bstan pa de bden pa'i rjes su 'thun pa yin/ rten cing 'brel par</text></item>
<item><p>288b7</p><section>mdo sde</section><text>'byung ba dang 'gal ba med pa yin/ mthar lta ba thams cad yongs su spangs pa yin/ dbu ma'i lam la zhugs pa yin/ brten pa'i chos mngon sum du gyur pa yin te/ de chos thams cad rgyu dang bcas shing rkyen dang bcas pa'i kha na las kyi/ bdag gi kha na las pa ma</text></item>
<item><p>288b8</p><section>mdo sde</section><text>yin/ sems can gyi kha na las pa ma yin/ srog gi kha na las pa ma yin/ gso ba'i kha na las pa ma yin/ skyes bu'i kha na las pa ma yin/ gang zag gi kha na las pa ma yin par rab tu shes so/ /de ma rig pa'i rkyen gyis 'du byed rnams su rab tu shes so/ /'du byed kyi rkyen gyi rnam</text></item>
<item><p>289a1</p><section>mdo sde</section><text>par shes pa dang / rnam par shes pa'i rkyen gyis ming dang gzugs dang / ming dang gzugs kyi rkyen gyis skye mched drug dang / skye mched drug gi rkyen gyis reg pa dang / reg pa'i rkyen gyis tshor ba dang / tshor ba'i rkyen gyis sred pa dang /</text></item>
<item><p>289a2</p><section>mdo sde</section><text>sred pa'i rkyen gyis len pa dang / len pa'i rkyen gyis srid pa dang / srid pa'i rkyen gyis skye ba dang / skye ba'i rkyen gyis rga shi dang / mya ngan dang smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung ste/ de ltar na</text></item>
<item><p>289a3</p><section>mdo sde</section><text>sdug bsngal gyi phung po chen po ma 'dres pa 'di 'byung bar 'gyur bar rab tu shes so/ /de ma rig pa 'gag pa nas rga shi 'gag pa'i bar dang / de ltar sdug bsngal gyi phung po chen po ma 'dres pa 'di 'gag par 'gyur bar rab tu shes so/ /de 'di</text></item>
<item><p>289a4</p><section>mdo sde</section><text>yang dag par slob pa na gang ma rig pa'i rkyen las byung ba de ni bdag gi rkyen las byung ba ma yin/ sems can gyi rkyen las byung ba ma yin/ srog dang gso ba dang / gang zag gi rkyen las byung ba ma yin no/ /gang bdag gi rkyen las byung ba</text></item>
<item><p>289a5</p><section>mdo sde</section><text>ma yin pa nas/ gang zag gi rkyen las byung ba ma yin pas bar de nas stong pa'o/ /stong pa gang yin pa de ni chad pa ma yin/ rtag pa ma yin no/ /chad pa ma yin/ rtag pa ma yin pa gang yin pa de ni gdod ma nyid nas ma skyes ma byung ba'o/ /gdod ma</text></item>
<item><p>289a6</p><section>mdo sde</section><text>nyid nas ma skyes ma byung ba gang yin pa de ni dus gsum du brjod du med do/ /dus gsum brjod du med pa gang yin pa de ni dngos po med pa'i ngo bo nyid do/ /dngos po med pa'i ngo bo nyid gang yin pa de ni bgrang ba med cing bgrang ba las shin du 'das pa'o/ /</text></item>
<item><p>289a7</p><section>mdo sde</section><text>bgrang ba med cing bgrang ba las shin du 'das pa gang yin pa de don dam pa'o/ /don dam pa gang yin pa de sangs rgyas kyi bka' yang dag pa'o/ /sangs rgyas kyi bka' yang dag pa gang yin pa 'thab pa med cing rtsod pa med pa'o/ /'thab pa med cing rtsod pa med</text></item>
<item><p>289a8</p><section>mdo sde</section><text>pa gang yin pa de dge sbyong gi chos so/ /dge sbyong gi chos gang yin pa de nam mkha' dang mtshungs pa'i rang bzhin du des de ltar shes shing gnas te/ tshul bzhin ma yin pa kun 'byung bas ma rig pa kun 'byung bar rab tu shes so/ /ma rig pa 'gag pa nas</text></item>
<item><p>289b1</p><section>mdo sde</section><text>rga shi 'gag pa'i bar du rab tu shes te/ rgyu dang rkyen tshogs pa'i shes pas chad par lta bar sbyor ba ma yin gyi/ bdag med pa dang / sems can med pa dang / srog med pa dang / gang zag med pa'i chos kyi rjes su song ba yin te/ mtha' khas mi len/</text></item>
<item><p>289b2</p><section>mdo sde</section><text>nye bar mi 'dzin mi dmigs so/ /mtha' mi dmigs pas dbus yang dag par rjes su mi mthong ngo / /chos gang la mtha' mi dmigs pa de la dbus yod par ga la 'gyur te/ de'i mtha' ci 'dra ba zhig snyam nas/ de mtha' dang dbus med</text></item>
<item><p>289b3</p><section>mdo sde</section><text>pa'i chos rnams la 'jug go/ /chos kyi dbyings so mtha' dang dbus dang bral bas mtha' dang dbus med pa'i chos ston pa yin no/ /de chos yang dag par blangs pa 'di dang ldan pas byang chub thob pa ni de bzhin gshegs pa rnam par grol ba'i</text></item>
<item><p>289b4</p><section>mdo sde</section><text>ye shes mthong ba mnyam pa med pa zhes bya ste/ de la de med pa yin no/ /bstobs bkod pa'i ting nge 'dzin shin du bsgoms pa dang / mtha' yas 'khyil pa'i gzugs la mkhas pas de'i rnam grol ba ye shes mthong ba de chos dbyings mtha' dang</text></item>
<item><p>289b5</p><section>mdo sde</section><text>dbus med par yang dag par 'du ba yin/ gnas dang gnas ma yin pa bstan pa rnams la nam mkha'i dbying ltar rgya che zhing rnam pa mi rtog la lhun gyis grub pa yin/ 'das pa dang ma 'ongs pa dang / da ltar byung ba'i las yang dag par blangs pa shes pa</text></item>
<item><p>289b6</p><section>mdo sde</section><text>bstan pa rnam par smin pa chud mi za bar ston pa yin/ sems can thams cad kyi dbang po dang / brtson 'grus kyi rim pa shes pa bstan pa rnams la mngon sum du gyur pa yin/ khams du ma dang / khams sna tshogs pa'i 'jig rten bstan pa rnams la</text></item>
<item><p>289b7</p><section>mdo sde</section><text>shin du rnam par gdon mi za bar ston pa yin/ mos pa du ma pa dang / mos pa sna tshogs shes pa bstan pa rnams la mi zad par ston cing 'jug pa yin/ kun du 'gro ba'i lam shes pa bstan pa rnams la phyogs byed pa thams cad rnam par dbye ba</text></item>
<item><p>289b8</p><section>mdo sde</section><text>rgyas par byed cing phung por lung ston pa yin/ bsam gtan dang / rnam par thar pa dang / ting nge 'dzin dang / snyoms par 'jug pa dang / kun nas nyon mongs pa dang / rnam par byang ba dang ldan pa shes pa bstan pa rnams la chos kyi sgo bsam gyi mi khyab pa</text></item>
<item><p>290a1</p><section>mdo sde</section><text>rnam par gzhag pa ston pa yin/ sngon gyi gnas rnam pa du ma rjes su dran pa shes pa bstan pa rnams la sems can thams cad kyi 'chi 'pho dang / tshe dang / skye ba rab 'bring tha ma dang / thog ma'i mthar chags pa med cing sgrib pa med pa'i</text></item>
<item><p>290a2</p><section>mdo sde</section><text>ye shes ston pa yin/ thogs pa med cing sgrib pa med pa'i lha'i mig shes pa bstan pa rnams la kun du rnam par lta ba thams cad du shin du yongs su sbyang ba'i lung bstan pa ston pa yin/ zag pa thams cad zad pa shes pa bstan pa rnams</text></item>
<item><p>290a3</p><section>mdo sde</section><text>la bag chags mtshams sbyar ba ma lus par spang bar shes pa ston pa yin/ mi 'jigs pa shes pa bstan pa rnams la zil gyis mi non pa ston pa yin/ snying rje chen po'i stobs shes pa bstan pa rnams la sangs rgyas kyi mjed pa</text></item>
<item><p>290a4</p><section>mdo sde</section><text>thams cad du tha dad du bya ba med cing sbyor ba mtshungs pa mnyam pa rgyun mi gcod pa ston pa yin/ so so ci rigs par chos bstan pa rnams la lhun gyis grub pa'i ye shes kyis rnam par 'phrul pa ston pa yin/ sems can thams cad yongs su smin</text></item>
<item><p>290a5</p><section>mdo sde</section><text>par byed cing 'dul ba'i phyir mi zad pa'i chos kyis 'khor lo rab tu bskor ba'i ye shes kyi yul bstan pa rnams la zab mo dang / sna tshogs dang / snrel zhir rgyu ba dang / shes rab dang / thabs dang / rnam par 'phrul pa'i ye shes ston pa yin/ nyan thos dang</text></item>
<item><p>290a6</p><section>mdo sde</section><text>rang sangs rgyas thams cad dang thun mong ma yin pa yin te/ bu mo 'di ni de bzhin gshegs pa'i sangs rgyas kyi chos ma 'dres pa bcu gnyis so/ /bu mo gzhan yang byang chub sems dpa'i byang chub sems dpa'i spyad pa spyod pa na/ ye shes kyis byas pa'i</text></item>
<item><p>290a7</p><section>mdo sde</section><text>las rnams byed kyi nga rgyal gyis byas pa rnams mi byed de/ de ye shes kyi lus kyis las byed pa 'di lta ste/ 'khu ba dang / g.yo dang / gya gyu dang / tshul 'chos pa thams cad mi byed do/ /sdang ba med cing chags pa med pa yin/ rtag tu tshangs par</text></item>
<item><p>290a8</p><section>mdo sde</section><text>spyod cing de lus kyi las kyi brtson 'grus brtsams pas byang chub dang 'thun te/ bdag dang gzhan la gnod pa mi byed pa yin/ pha rol tu phyin pa'i rgyun 'thun pa snying rje chen po la sbyor zhing rtag tu sems can gyi don la brtson te/ lus kyis las de lta</text></item>
<item><p>290b1</p><section>mdo sde</section><text>bu dang ldan pa yin no/ /de chos yang dag par blangs pa 'di dang ldan pas byang chub thob pa na de bzhin gshegs pa'i lus kyi las thams cad sngon du ye shes 'gro zhing ye shes kyi rjes su 'brang ba zhes bya ste/ de la de yod do/ /gzugs thams cad</text></item>
<item><p>290b2</p><section>mdo sde</section><text>kun du ston pa'i ting nge 'dzin shin du bsgoms pa dang / kun nas snang ba'i gzungs la mkhas pas de bzhin gshegs pa kha dog du ma dang / kha dog sna tshogs dang / gzugs dang / dbyibs dang / chu zheng ston pa'i lus kyis lha dang / klu dang gnod</text></item>
<item><p>290b3</p><section>mdo sde</section><text>sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / brgya byin dang / tshangs pa dang / 'jig rten skyong ba dang / bram ze dang / rgyal rigs dang / rje 'u rigs dang / dmangs rigs dang / dge slong</text></item>
<item><p>290b4</p><section>mdo sde</section><text>dang / dge slong ma dang / dge bsnyen dang / dge bsnyen ma dang / srog chags brgya stong du ma lhags pa'i 'khor 'dus pa thams cad du spyod lam tshad med pa dang / kha dog dang / rtags dang / dbyibs gnas pa mchog dam pa gtso bo gya nom pa'i</text></item>
<item><p>290b5</p><section>mdo sde</section><text>lus bstan nas thams cad dang ldan pas 'khor la chos kyi gtam kun du ston to/ /yang dag par 'dzin du 'jug go/ /gzengs stod do/ /rab tu dga' bar byed do/ /kun du bstan/ yang dag par 'dzin du bcug /gzengs bstod/ rab tu dga'</text></item>
<item><p>290b6</p><section>mdo sde</section><text>bar byas nas mi snang bar byed do/ /mi snang bar gyur kyang song bar shes pa yang med do/ /'khor 'dus pa de dag tu 'dus shing 'dug ste/ smra 'am cang mi smra yang rung 'ongs par shes pa yang med do/ /de la lta bas kyang ngoms mi myongs ngo / /</text></item>
<item><p>290b7</p><section>mdo sde</section><text>des bstan pa la dga' ba dang / mchog tu dga' ba rab tu rgya chen po yang rnyed do/ /'dod pa la dga' zhing rtse ba dang / yul dang longs spyod thams cad la mi lta ba yid la byed cing sbyar ro/ /mi snang bar gyur na blta ba dang mnyan pa'i phyir skom</text></item>
<item><p>290b8</p><section>mdo sde</section><text>par 'gyur ro/ /de la lta bas skom pa dang / lta 'dod pa dang / chos nyan pas skom pa dang / chos nyan 'dod pa de yang zag pa med pa'i lus kyi las dang / ngag gi las dang / yid kyi las 'thob pa'i rgyur 'gyur te bu mo 'di ni de bzhin gshegs pa'i</text></item>
<item><p>291a1</p><section>mdo sde</section><text>sangs rgyas kyi chos ma 'dres pa bcu gsum pa'o/ /bu mo gzhan yang byang chub sems dpa' byang chub sems dpa'i spyad pa spyod pa na ye shes kyi byas pa'i las rnams byed kyi/ nga rgyal gyis byas pa rnams mi byed de/ de ye shes kyi ngag gi las</text></item>
<item><p>291a2</p><section>mdo sde</section><text>byed pa ni 'khu ba dang / g.yo dang / gya gyu dang / tshul 'chos pa thams cad mi byed de/ bden par smra zhing phra ma dang / ngag rtsub po dang / tshig kyal pa mi smra ba yin/ phan pa'i tshig dang / ran pa'i tshig dang / chos kyi tshig dang / de tshig de dag</text></item>
<item><p>291a3</p><section>mdo sde</section><text>smra ste/ tshig des bdag dang gzhan la gdung bar mi 'gyur ro/ /tshig gang sangs rgyas kyis rjes su gnang ba don dang ldan pa'i tshig smra ste/ tshig des sems can thams cad tshim par byed do/ /de mi gshe mi 'tshig ste/ ye shes dang rab tu ldan</text></item>
<item><p>291a4</p><section>mdo sde</section><text>pa'i tshig dang ldan pa yin gyi/ nga rgyal dang rab tu ldan pa ma yin no/ /de chos yang dag par blangs pa 'di dang ldan pas byang chub thob pa na de bzhin gshegs pa ngag gi las thams cad sngon du ye shes 'gro zhing ye shes kyi rjes su 'brang ba zhes</text></item>
<item><p>291a5</p><section>mdo sde</section><text>bya ste/ de la de yod do/ /rin po che'i 'byung gnas kyi ting nge 'dzin shin du bsgoms pa dang / 'khor gsum gyi gzungs la mkhas pas de bzhin gshegs pa ngag gi las ci yang mi brjod kyang / de skad thams cad la sgra brnyan dang / 'khor thams</text></item>
<item><p>291a6</p><section>mdo sde</section><text>cad kyi sems kyi bsam pa tshim par gyed pa'i sgra la 'byung ngo / /de bzhin gshegs pa de dag thams cad kyi gsung sgra dang dbyangs ni don dang ldan pa/ chos dang ldan pa/ bden pa dang 'thun pa rten cing 'brel par 'byung ba dang mi 'gal ba/ yid 'byung</text></item>
<item><p>291a7</p><section>mdo sde</section><text>ba dang bral ba dang 'thun pa/ nye bar zhi bar 'gyur ba/ 'bras bu yod pa nas mya ngan las 'das pa'i bar gyi rgyur gyur pa yin te/ bu mo 'di ni de bzhin gshegs pa'i sangs rgyas kyi chos ma 'dres pa bcu bzhi pa'o/ /bu mo gzhan yang byang chub sems</text></item>
<item><p>291a8</p><section>mdo sde</section><text>dpa' byang chub sems dpa'i spyad pa spyod pa na rtag tu rgyun mi 'chad par ye shes kyis byas pa'i las rnams byed kyi/ nga rgyal gyis byas pa rnams mi byed de/ de ye shes kyis yid kyi las byed pa ni 'khu ba dang / g.yo dang / gya gyu dang / tshul 'chos pa thams</text></item>
<item><p>291b1</p><section>mdo sde</section><text>cad mi byed do/ /brnab sems dang / gnod sems dang / log par lta ba dang bral zhing yang dag par lta ba yin/ byams pa dang / snying rje la gnas te/ sems can thams cad la sems snyoms shing byang chub kyi sems brjed pa med pa yin no/ /</text></item>
<item><p>291b2</p><section>mdo sde</section><text>de ye shes dang rab tu ldan pa'i yid dang ldan pa yin gyi/ nga rgyal dang rab tu ldan pa ma yin no/ /de chos yang dag par blangs pa 'di dang ldan pas byang chub thob pa na de bzhin gshegs pa'i yid kyi las thams cad sngon du ye shes 'gro zhing ye shes kyi</text></item>
<item><p>291b3</p><section>mdo sde</section><text>rjes su 'brang ba zhes bya ste/ de la de yod do/ /da ltar byung ba'i sangs rgyas mngon sum du bzhugs pa'i ting nge 'dzin shin tu bsgoms pa dang / brnag pa rnyog pa med pa'i gzungs la mkhas pas de bzhin gshegs pa'i sems gcig gi sems can</text></item>
<item><p>291b4</p><section>mdo sde</section><text>thams cad kyi sems rab tu shes so/ /sems can thams cad sgyu ma lta bu dang / sems can thams cad rang bzhin gyis 'od gsal ba'i phyir rang gi sems mnyam pa nyid kyis sems can thams cad kyi sems mnyam pa nyid du khong du chud pa yin no/ /</text></item>
<item><p>291b5</p><section>mdo sde</section><text>sems can thams cad kyi sems mnyam pa nyid kyis rang gi sems mnyam pa nyid du khong du chud pa yin no/ /lus thams cad gzugs brnyan lta bu'i phyir rang gi lus kyi chos nyid kyis sems can thams cad kyi lus kyi chos nyid khong du chud pa yin no/ /</text></item>
<item><p>291b6</p><section>mdo sde</section><text>sems can thams cad kyi lus kyi chos nyid kyi rang gi lus kyi chos nyid khong du chud pa yin no/ /rang gi lus sems can thams cad kyi lus kyi rjes su 'jug cing yang dag par 'dul ba yin no/ /sems can thams cad kyi lus rang gi lus kyi</text></item>
<item><p>291b7</p><section>mdo sde</section><text>rjes su 'jug cing yang dag par 'dul ba yin no/ /sems can thams cad kyi lus sangs rgyas kyi skur byin gyis rlabs so/ /de'i byin gyis rlabs de ni lha dang bcas pa'i 'jig rten dang / bdud du bcas pa dang / tshangs par bcas pa dang /</text></item>
<item><p>291b8</p><section>mdo sde</section><text>dge sbyong dang bram zer bcas pa'i skye dgu dang / lha dang / mi dang lha ma yin du bcas pa'i 'jig rten gang gis kyang g.yos pa dang / bskyod par mi nus te/ bu mo 'di ni de bzhin gshegs pa'i sangs rgyas kyi chos ma 'dres pa bcwa lnga pa'o/ /bu mo</text></item>
<item><p>292a1</p><section>mdo sde</section><text>gzhan yang byang chub sems dpa' byang chub sems dpa'i spyad pa spyod pa na 'das pa'i de bzhin gshegs pa rnams kyi yi ges chags pa med pa thos na mos shing yid ches te/ the tshom mi za nem nur med cing mi dngang la kun du</text></item>
<item><p>292a2</p><section>mdo sde</section><text>mi dngang zhing mi skrag la kun du skrag par mi 'gyur te/ sangs rgyas kyi yul bsam gyis mi khyabs pa la mos pa yin no/ /de bzhin gshegs pa dgra bcom pa yang dag par rdzogs pa'i sangs rgyas de dag gi lus kyi las dang / lus</text></item>
<item><p>292a3</p><section>mdo sde</section><text>kyi spyod lam yongs su dag pa/ chags pa med cing sgrib pa med pa/ 'jig rten gyi khams rab 'byam thams cad kyi rjes su song ba la mos so/ /'das pa'i de bzhin gshegs pa de dag gi ngag gi las 'jig rten gyi khams thams cad du khyab pa'i</text></item>
<item><p>292a4</p><section>mdo sde</section><text>dbyangs sgra brjod pa chags pa med cing sgrib pa med la bsam gyis mi khyab pa thams cad dang / sangs rgyas kyi sgra skad dang / dbyangs dang / chos kyi sgo tshad med pa bstan pa thams cad kyi rjes su song ba la mos so/ /'das pa'i de bzhin gshegs pa</text></item>
<item><p>292a5</p><section>mdo sde</section><text>de dag gi sems kyi las dus thams cad dang / zhing thams cad dang / sangs rgyas thams cad dang / chos thams cad dang / sbyems can thams cad dang / byang chub sems dpa' thams cad dang / nyan thos dang / rang sangs rgyas thams cad dang /</text></item>
<item><p>292a6</p><section>mdo sde</section><text>'gro ba thams cad kyi las kyi rnam par smin pa shin du rnam par phye ba rnam par 'byed pa la mos so/ /'das pa'i de bzhin gshegs pa de dag gi 'od zer gyi dra ba bkod pa chags pa med/ cing sgrib pa med pa la yang mos shing yid ches te/</text></item>
<item><p>292a7</p><section>mdo sde</section><text>the tshom mi za nem nur mi byed cing mi dngang la kun du mi dngang mi skrag la kun du skrag par mi 'gyur te/ sangs rgyas kyi yul bsam gyis mi khyab pa la yang mos so/ /sems can gzhan dag kyang mos pa'i chos nyid rnam pa 'di lta bu yang dag par</text></item>
<item><p>292a8</p><section>mdo sde</section><text>'dzin du 'jug go/ /de chos yang dag par blangs pa 'di dang ldan pas byang chub thob pa na 'das pa'i dus la de bzhin gshegs pa'i ye shes mthong ba chags pa med cing thogs pa med pa 'jug pa zhes bya ste/ de la de yod do/ /dpa' bar 'gro</text></item>
<item><p>292b1</p><section>mdo sde</section><text>ba'i ting nge 'dzin shin tu bsgoms pa dang / gzi garjid dang ldan pa'i gzungs mkhas pas de bzhin gshegs pa 'das pa'i de bzhin gshegs pa rnams kyi mtshan tha dad pa dang / tshe'i tshad tha dad pa rabs bzhin du brda sprod pa'i mtha' ni mi rtogs so/ /de bzhin</text></item>
<item><p>292b2</p><section>mdo sde</section><text>du 'das pa'i byang chub sems dpa' rnams dang / nyan thos rnams dang / rang sangs rgyas rnams dang / sems can rnams dang / sems can gyi spyod pa rnams dang / sems can gyi spyod pa byed pa'i las kyi rnam par smin pa so sor myong ba</text></item>
<item><p>292b3</p><section>mdo sde</section><text>rnams dang / de bzhin du 'das pa'i bskal pa thams cad de/ bskal pa gang dag sangs rgyas dang bcas pa dag dang / bskal pa gang dag la de bzhin gshegs pa dgra bcom pa yang dag par rdzogs pa'i sangs rgyas ji snyed byung ba'i bskal pa de dag go</text></item>
<item><p>292b4</p><section>mdo sde</section><text>rims bzhin du brda sprod pa'i mtha' ni mi rtogs so/ /de bzhin du 'das pa'i 'jig rten gyi khams thams cad kyi ming tha dad pa dang / gang dag kun nas nyon mongs pa can dag dang / gang dag rnam par dag pa dag dang gang dag chung ba dag dang / gang dag cher</text></item>
<item><p>292b5</p><section>mdo sde</section><text>gyur pa dag dang / gang dag phra ba dag dang / gang dag rags pa dag dang / gang dag rdul phra rab la 'jug pa'i rjes su zhugs pa dag dang / gang dag spyi'u tshugs pa dag dang / gang dag 'thun pa dag dang / gang dag phyogs dang phyogs mtshams rnam par gzhag</text></item>
<item><p>292b6</p><section>mdo sde</section><text>pa dang / mig 'phrul rnam par dbye ba la 'jug pa'i rjes su zhugs pa 'das pa'i 'jig rten gyi khams de dag thams cad go rim bzhin du brda sprod pa'i mtha' nas mi rtogs so/ /de la de bzhin gshegs pa lung bstan pa thams cad la rmongs pa med de</text></item>
<item><p>292b7</p><section>mdo sde</section><text>lag 'thil dang / sor mo lnga mthong ba'i tshul du de bzhin gshegs pa'i ye shes kyis thams cad shes te/ bu mo 'di ni de bzhin gshegs pa'i sangs rgyas kyi chos ma 'dres pa bcu drug pa'o/ /bu mo gzhan yang byang chub sems dpa' byang chub</text></item>
<item><p>292b8</p><section>mdo sde</section><text>sems dpa'i spyod pa spyod pa na/ ma 'ongs pa'i de bzhin gshegs pa rnams kyi ye shes chags pa med pa thos na mos shing yid ches te/ the tshom mi za nem nur med cing mi ma dngang mi skrag skrag par mi 'gyur te/ sangs rgyas yul bsam gyis mi khyab</text></item>
<item><p>293a1</p><section>mdo sde</section><text>pa la yang mos pa yin no/ /ma 'ongs pa'i de bzhin gshegs pa dgra bcom pa yang dag par rdzogs pa'i sangs rgyas de dag gi lus dang / lus kyis las dang / lus kyi spyod lam yongs su dag pa chags pa med cing sgrib pa med pa/ 'jig rten</text></item>
<item><p>293a2</p><section>mdo sde</section><text>gyi khams rab 'byam thams cad kyi rjes su song ba la mos so/ /ma 'ongs pa'i de bzhin gshegs pa de dag gi ngag gi las 'jig rten gyi khams thams cad du khyab pa'i dbyangs sgra brjod pa chags pa med cing sgrib pa med pa la bsam gyis mi khyab pa</text></item>
<item><p>293a3</p><section>mdo sde</section><text>thams cad dang / sangs rgyas kyi sgra skad dang / dbyangs dang / chos kyi sgo tshad med pa bstan pa/ thams cad kyi rjes su song ba la mos so/ /ma 'ongs pa'i de bzhin gshegs pa de dag gi sems kyis las su dus thams cad dang / zhing thams cad</text></item>
<item><p>293a4</p><section>mdo sde</section><text>dang / sangs rgyas thams cad dang / chos thams cad dang / sems can thams cad dang / byang chub sems dpa' thams cad dang / nyan thos dang rang sangs rgyas thams cad dang / 'gro ba thams cad kyi las kyi rnam par smin pa shin du rnam par phye ba rnam par</text></item>
<item><p>293a5</p><section>mdo sde</section><text>'byed pa la mos so/ /ma 'ongs pa'i de bzhin gshegs pa de dag gi 'od zer gyi dra ba bkod pa chags pa med cing sgrib pa med pa la yang mos shing yid ches te/ the tshom mi za nem nur med cing mi dngang mi skrag skrag par mi 'gyur te/ sangs rgyas kyi yul</text></item>
<item><p>293a6</p><section>mdo sde</section><text>bsam gyis mi khyab pa la mos pa yin no/ /sems can gzhan dag kyang mos pa'i chos nyid rnam pa 'di lta bu yang dag par 'dzin du 'jug go/ /de chos yang dag par blangs pa 'di dang ldan pas byang chub thob pa na ma 'ongs pa'i dus la de bzhin gshegs</text></item>
<item><p>293a7</p><section>mdo sde</section><text>pa'i ye shes mthong ba chags pa med cing thogs pa med pa 'jug pa zhes bya ste/ de la de yod do/ /snying rje chen po'i stobs dang / smon lam yang dag par 'phags pa'i ting nge 'dzin shin du bsgoms pa dang / seng ge rnam par bsgyings pa'i</text></item>
<item><p>293a8</p><section>mdo sde</section><text>gzungs la mkhas pas de bzhin gshegs pa ma 'ongs pa'i de bzhin gshegs pa thams cad kyi mtshan tha dad pa dang / tshe'i tshad tha dad pa rabs bzhin du brda sprad pa'i mtha' ni mi rtogs so/ /de bzhin du ma 'ongs pa'i byang chub sems dpa' rnams dang / nyan thos rnams</text></item>
<item><p>293b1</p><section>mdo sde</section><text>dang / rang sangs rgyas rnams dang / sems can rnams dang / sems can gyis spyod pa rnams dang / sems can gyi las rnams dang / sems can gyi rnam par smin pa so sor myong ba rnams dang / de bzhin du ma 'ongs pa'i bskal pa thams cad de/</text></item>
<item><p>293b2</p><section>mdo sde</section><text>bskal pa gang dag sangs rgyas dang bcas pa dag dang / gang dag sangs rgyas med pa dag dang / bskal pa gang la de bzhin gshegs pa dgra bcom pa yang dag par rdzogs pa'i sangs rgyas ji snyed 'byung bar 'gyur ba'i bskal pa de dag go rims bzhin</text></item>
<item><p>293b3</p><section>mdo sde</section><text>du brda sprod pa'i mtha' ni mi rtogs so/ /de bzhin du ma 'ongs pa'i 'jig rten gyi khams thams cad kyi ming tha dad pa dang / gang dag kun nas nyon mongs pa can dag dang / gang dag rnam par dag pa dang / gang dag chung ba dag dang / gang dag cher gyur pa</text></item>
<item><p>293b4</p><section>mdo sde</section><text>dag dang / gang dag phra ba dag dang / gang dag rags pa dag dang / gang dag rdul phra rabs la 'jug pa'i rjes su zhugs pa dag dang / gang dag spyi'u tshugs pa dag dang / gang dag 'thun pa dag dang / gang dag phyogs dang / phyogs mtshams rnam par gzhag</text></item>
<item><p>293b5</p><section>mdo sde</section><text>pa dang / mig 'phrul rnam par dbye ba la 'jug pa'i rjes su zhugs pa ma 'ongs pa'i 'jig rten gyi khams de dag thams cad go rim bzhin du brda sprod ma'i mtha' ni mi rtogs so/ /de la de bzhin gshegs pa lung bstan pa thams cad la rmongs</text></item>
<item><p>293b6</p><section>mdo sde</section><text>pa med de/ lag mthil dang ser mo lnga mthong ba'i tshul du de bzhin gshegs pa'i ye shes kyis thams cad shes te/ bu mo 'di ni de bzhin gshegs pa'i sangs rgyas kyi chos ma 'dres pa bcu bdun pa'o/ /bu mo gzhan yang byang chub sems dpa'</text></item>
<item><p>293b7</p><section>mdo sde</section><text>byang chub sems dpa'i spyad pa spyod pa na da lta byung ba'i sangs rgyas rnams kyi ye shes chags pa med pa thos na mos shing yid ches te the tshom mi za nem nur med cing mi dngang mi skrag skrag par mi 'gyur te/ sangs rgyas kyi yul bsam gyis mi khyab pa la yang</text></item>
<item><p>293b8</p><section>mdo sde</section><text>mos pa yin no/ /da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas de dag gi lus kyi las dang / lus kyi spyod lam yongs su dag pa chags pa med cing sgrib pa med pa 'jig rten gyi khams rab 'byam thams cad kyi</text></item>
<item><p>294a1</p><section>mdo sde</section><text>rjes su song ba la mos so/ /de ltar byung ba'i de bzhin gshegs pa de dag gi ngag gi las 'jig rten gyi khams thams cad du khyab pa'i dbyangs sgra brjod pa chags pa med cing sgrib pa med la bsam gyis mi khyab pa thams cad dang / sangs</text></item>
<item><p>294a2</p><section>mdo sde</section><text>rgyas kyi sgra skad dang / dbyangs dang / chos kyi sgo tshad med pa bstan pa thams cad kyi rjes su song ba la mos so/ /da lta byung ba'i de bzhin gshegs pa de dag gi sems kyi las dus thams cad dang / zhing thams cad dang / chos thams cad</text></item>
<item><p>294a3</p><section>mdo sde</section><text>sems can thams cad dang / byang chub sems dpa' thams cad dang / nyan thos dang / rang sangs rgyas thams cad dang / 'gro ba thams cad kyi las kyi rnam par smin pa shin du rnam par phye ba/ rnam par 'byed pa la mos so/ /da ltar byung ba'i</text></item>
<item><p>294a4</p><section>mdo sde</section><text>de bzh-in gshegs pa de dag gi 'od zer gyi dra ba bkod pa chags pa med cing sgrib pa med pa la yang mos shing yid ches te/ the tshom mi za nem nur med cing mi dngang mi skrag skrag par mi 'gyur te/ sangs rgyas kyi yul bsam gyis mi khyab pa la</text></item>
<item><p>294a5</p><section>mdo sde</section><text>yang mos pa yin no/ /sems can gzhan dag kyang mos pa'i chos nyid rnam pa 'di lta bu yang dag par 'dzin du 'jug go/ /de chos yang dag par blangs pa 'di dang ldan pas byang chub thob pa na/ da ltar byung ba'i dus la de bzhin gshegs pa'i</text></item>
<item><p>294a6</p><section>mdo sde</section><text>ye shes mthong ba chags pa med cing thogs pa med pa 'jug pa zhes bya ste/ de la de yod do/ /shin tu dkar ba dri ma med pa'i phyag rgya'i ting nge 'dzin shin du bsgoms pa dang / rdo rje'i dkyil 'khor gyi gzungs la mkhas pa'i de bzhin gshegs pa da lta byung ba'i</text></item>
<item><p>294a7</p><section>mdo sde</section><text>de bzhin gshegs pa thams cad kyi mtshan tha dad pa dang / tshe'i tshad tha dad pa rabs bzhin du brda sprod pa'i mtha' ni mi rtogs so/ /de bzhin du da ltar byung ba'i byung chub sems dpa' rnams dang / nyan thos rnams dang / rang sangs rgyas rnams dang /</text></item>
<item><p>294a8</p><section>mdo sde</section><text>sems can rnams dang / sems can gyi spyod pa rnams dang / las rnams dang / las kyi rnam par smin pa so sor myong ba rnams go rim bzhin du brda sprod pa'i mtha' ni mi rtogs so/ /de bzhin du da ltar byung ba'i bskal pa thams cad de/</text></item>
<item><p>294b1</p><section>mdo sde</section><text>bskal pa gang dag sangs rgyas dang bcas pa dag dang / gang dag sangs rgyas med pa dag dang / bskal pa gang la de bzhin gshegs pa dgra bcom pa yang dag par rdzogs pa'i sangs rgyas ji snyed 'byung ba'i bskal pa de dag go rim bzhin du</text></item>
<item><p>294b2</p><section>mdo sde</section><text>brda sprod pa'i mtha' ni mi rtogs so/ /de bzhin du da lta byung ba'i 'jig rten gyi khams thams cad kyi ming tha dad pa dang / gang dag kun nas nyon mongs pa can dag dang / gang dag rnam par dag pa dag dang / gang dag chung ba dag dang / gang dag cher gyur pa</text></item>
<item><p>294b3</p><section>mdo sde</section><text>dag dang / gang dag phra ba dag dang / gang dag rags pa dag dang / gang dag rdul phra rab la rab tu 'jug pa'i rjes su zhugs pa dag dang / gang dag spyi'u tshugs pa dag dang / gang dag 'thun pa dag dang / gang dag phyogs dang phyogs mtshams rnam</text></item>
<item><p>294b4</p><section>mdo sde</section><text>par gzhag pa dag dang / mig 'phrul rnam par dbye ba la 'jug pa'i rjes su zhugs pa da ltar byung ba'i 'jig rten gyi khams de dag thams cad go rim bzhin du brda sprod pa'i mtha' ni mi rtogs so/ /de la de bzhin gshegs pa lung bstan pa thams cad la rmongs pa med de/ lag</text></item>
<item><p>294b5</p><section>mdo sde</section><text>mthil dang sor mo lnga mthong ba'i tshul du de bzhin gshegs pa'i ye shes kyis thams cad shes te/ bu mo 'di ni de bzhin gshegs pa'i sangs rgyas kyi chos ma 'dres pa bcwa brgyad pa'o/ /bcwa brgyad po 'di dag la sogs pa sangs rgyas kyi chos ma 'dres pa thams cad thob ste thams</text></item>
<item><p>294b6</p><section>mdo sde</section><text>cad gang zhe na 'di lta ste/ lus tshad med pa dang / thams cad zil gyis gnon cing thams cad du khyad par du 'phags pa'i phyir spyi gtsug bltar mi mthong ba de bzhin gshegs pa'i sangs rgyas kyi chos ma 'dres pa dang / lus rtsi sman dang 'dra ba'i phyir mthong ma thag du sems can</text></item>
<item><p>294b7</p><section>mdo sde</section><text>rnams kyi skyon zhi bar byed pa dang / thams cad du kha na ma tho ba med pas 'khor thams cad las mngon par 'phags pa dang / mi 'jigs pa rab tu thob pas bag tsha ba med pa dang / yang dag par sbyor ba'i slob ma bsam pa can dang / gdams ngag dang rjes su</text></item>
<item><p>294b8</p><section>mdo sde</section><text>bstan pa dang / 'thun pa'i slob ma mi phyed pa dang / sems can thams cad la mtshungs par gnas pas slob ma shin du dul ba dang / chos bstan pa la the tshom med pas spobs pa myur ba dang / gleng ba med pas sems can thams cad tshim par byed pa dang / don yod pa'i</text></item>
<item><p>295a1</p><section>mdo sde</section><text>chos ston pa dang / gdul bya rnams kyi dbang po yongs su smin pas 'khor thams cad rtse gcig tu sems pa la sangs rgyas kyi sgra skad 'byin pa dang / cho 'phrul bsam gyis mi khyab pas 'khor gyi dkyil 'khor thams cad mngon du lta ba dang / de bzhin gshegs</text></item>
<item><p>295a2</p><section>mdo sde</section><text>pa'i sku bsod nams tshad med pa brtan pa'i phyir blta bas mi ngoms pa dang / yang dag par khong du chud pas 'bras bu yod pa'i chos ston pa dang / spyod lam mi 'khrugs pas glang po'i lta stangs kyis lta ba dang / spro ba che bas seng ge ltar rnam par bsgyings pa dang /</text></item>
<item><p>295a3</p><section>mdo sde</section><text>lus kyi las ye shes sngon du 'gro bas don yod par rnam par 'gro ba dang / ngag gi las ye shes sngon du 'gro bas ngag la dbang ba dang / yid kyi las ye shes sngon du 'gro bas kun nas mig dang ldan pa dang / spobs pa myur bas bzung bar 'os pa'i tshul dang ldan</text></item>
<item><p>295a4</p><section>mdo sde</section><text>pa dang / bla na med pa'i sbyin gnas su gyur pa'i rnyed pa'i mchog dang / grags pa'i mchog dang ldan pa dang / chos kyi dbyings kyis klas shing mthas gtugs pas bsod nams zad mi shes pa dang / mthu bo che chen po'i lus dang / stobs bcu dang / mi 'jigs</text></item>
<item><p>295a5</p><section>mdo sde</section><text>pa'i mchog thobs pas rdzi ba med pa dang / sems can thams cad kyi dbang po mchog dang mchog ma yin pa shes pas sems can la bde ba bskyed pa las mi ldog cing 'khrugs pa med la bral phongs pa med pa dang / 'jig rten thams cad kyi ston par gyur pas/</text></item>
<item><p>295a6</p><section>mdo sde</section><text>chos dang gtsug lag mang ba shis pa dang / chos kyi sku rab tu phye bas tshe dpag tu med pa dang / shin tu mur thug cing mthas klas pas mthong ba dang / rig pa dang / bsnyen bkur byas pa dang / dran pa dang / thos pa don yod pa dang / dus gsum mnyam pa nyid du khong du</text></item>
<item><p>295a7</p><section>mdo sde</section><text>chud pas shes rab mi 'khrugs pa dang / chos smra zhing nyes par smra ba med pas rgyun chags pa dang / mi dge ba'i chos thams cad ma lus pa spangs pas bag chags thams cad yang dag par bcom pa dang / sangs rgyas kyi/ chos rang ba'i slob dpon med pa</text></item>
<item><p>295a8</p><section>mdo sde</section><text>dang / sangs rgyas kyi chos ma lus par khong du chud pas rnam pa thams cad shes pa ste/ sangs rgyas kyi chos ma 'dres pa 'di dag thams cad rab tu 'thob bo// // bam po bzhi pa ste tha ma/ de nas bcom ldan 'das la bu mo rin chen gyis 'di skad ces gsol</text></item>
<item><p>295b1</p><section>mdo sde</section><text>to/ /bcom ldan 'das gang de bzhin gshegs pa'i skyes bu chen po'i mtshan sum bcu rtsa gnyis po 'di dag sngon dge ba'i rtsa ba'i tshogs gang dag la zhugs nas de bzhin gshegs pa'i sku la skyes bu chen po'i mtshan sum bcu rtsa gnyis mngon par grub/ de</text></item>
<item><p>295b2</p><section>mdo sde</section><text>skad ces gsol pa dang / bcom ldan 'das kyis bu mo rin chen la 'di skad ces bka' stsal to/ /bu mo sngon dge ba'i rtsa ba'i tshogs tshad med grangs med pa dag la zhugs pas de bzhin gshegs pa'i sku la skyes bu chen po'i mtshan sum bcu rtsa gnyis</text></item>
<item><p>295b3</p><section>mdo sde</section><text>mngon par grub ste/ de dag las chung zad tsam zhig bstan par bya'o/ /de bzhin gshegs pa'i skyes bu chen po'i mtshan zhabs shin du gnas pa 'di ni sngon dam bcas pa la brtan pas mngon par grub bo/ /de bzhin gshegs pa'i skyes bu chen po'i mtshan</text></item>
<item><p>295b4</p><section>mdo sde</section><text>zhabs kyi mthil 'khor lo'i mtshan dang ldan pa 'di ni sngon sbyin pa sna tshogs bsags pas mngon par grub bo/ /zhabs kyi rting pa yangs shing zhabs byin gyis mtho ba ni sngon sems can gzhan dag khyad du ma bsad pas grub bo/ /sor mo ring ba ni sngon</text></item>
<item><p>295b5</p><section>mdo sde</section><text>sems can rnams chos kyis bsrungs shing bskyabs te sbas pa byas pas grub bo/ /phyag dang zhabs dra bar 'brel ba ni sngon gzhan gyi g.yog 'khor ma phye bas grub bo/ /phyag dang zhabs gzhon zhing 'jam pa ni sngon bgo ba sna tshogs byin pas</text></item>
<item><p>295b6</p><section>mdo sde</section><text>grub bo/ /bdun mtho ba ni sngon bza' ba dang btung ba rgya chen po byin pas grub bo/ /byin pa ri dgas e ne ya'i byin pa lta bu ni sngon sangs rgyas kyi chos yongs su bzungs bas grub bo/ /gsang ba'i gnas sbubs su nub pa ni sngon gsang ba'i tshig bsrung</text></item>
<item><p>295b7</p><section>mdo sde</section><text>shing 'khrig pa'i chos spangs pas grub bo/ /ro stod seng ge'i ro stod lta bu ni sngon dge ba'i las rgya chen po mthar gyis spyad pas grub bo/ /thal gong rgyas pa ni sngon dge ba'i chos yang dag par spyad pas grub bo/ /dpung mgo shin du zlum pa ni sngon mi</text></item>
<item><p>295b8</p><section>mdo sde</section><text>'jigs pas gzhan dbugs phyung bas grub bo/ /phyag ma btud cing ring ba ni sngon gzhan gyis ci bya'o cog byed pa la spro bas grub bo/ /sku rnam par dag pa ni sngon dge ba bcu'i las kyi lam la ngoms mi myong bar yang dag par spyad pas grub bo/ /</text></item>
<item><p>296a1</p><section>mdo sde</section><text>mgur du de lta bu ni sngon nad pa rnams la sman sna tshogs byin pas grub bo/ /'gram pa seng ge'i 'gram pa lta bu ni sngon dge ba'i rtsa ba la spyod pa yongs su rdzogs par byas pas grub bo/ /tshems bzhi bcur tshang ba ni sngon sems can</text></item>
<item><p>296a2</p><section>mdo sde</section><text>la bsam pa mnyam par spyod pas grub bo/ /tshems thags bzang ba ni sngon sems can mi 'dum pa rnams kyi bsdums byas pas grub bo/ /tshems mnyam pa ni sngon yid du 'ong ba'i nor bu byin pas grub bo/ /tshems mche ba dkar ba ni/ sngon lus</text></item>
<item><p>296a3</p><section>mdo sde</section><text>dang ngag dang yid kyi las shin du bsrungs pas grub bo/ /ljags shin tu ring ba ni sngon bden pa'i tshig pa kun du bsrungs pas grub bo/ /ro bro ba'i mchog dang ldan pa ni sngon bsod nams tshad med pas brtan cing yid du 'ongs ba'i ro bro ba byin pas</text></item>
<item><p>296a4</p><section>mdo sde</section><text>grub bo/ /tshangs pa'i dbyangs dang ka la ping ka'i sgra dbyangs dang ldan pa ni sngon sems can la 'jam pa'i tshig smras pa dang / tshig bsdams pa dang / kun dga' ba'i tshig bsgrags pas grub bo/ /spyan mthon mthing dang ldan pa ni sngon byams pa dang</text></item>
<item><p>296a5</p><section>mdo sde</section><text>ldan zhing thams cad bsrungs pas grub bo/ /spyan gyi rdzi ma ba'i rdzi ma lta bu ni sngon bsam pa sgyu med pas grub bo/ /dpral ba'i smin mtshams kyi spu shin du dkar ba ni sngon bsngags 'os pa rnams kyi bsngags pa brjod pas grub bo/ /dbu gtsug</text></item>
<item><p>296a6</p><section>mdo sde</section><text>tor dang ldan pa ni sngon bla ma la gus shing 'dud pas grub bo/ /lpags pa srab pa ni sngon chos yang dag par sdud pa'i sems las su rung bas grub bo/ /lpags pa'i mdog gser 'dra ba ni sngon yid du 'ongs ba'i gos dang mal stan byin pas grub</text></item>
<item><p>296a7</p><section>mdo sde</section><text>bo/ /spu'i khung bu nas ba spu re re skyes pa ni sngon 'du 'dzi yongs su spangs pas grub bo/ /spu'i rtse mo g.yas su 'khyil ba ni sngon mkhan po dang / slob dpon dang / dge ba'i gshes gnyen gyi gdams ngag 'thun par 'dzin pas grub bo/ /dbu in</text></item>
<item><p>296a8</p><section>mdo sde</section><text>dra nI la lta bu ni sngon srog chags thams cad la snying brtse zhing rdo dbyug dang mtshon cha bor bas grub bo/ /shing n+ya gro d+ha ltar chu zheng gab pa ni sngon bdag dang sems can gzhan dag kyang ting nge 'dzin la sbyor bas grub bo/ /de bzhin gshegs pa'i skyes bu</text></item>
<item><p>296b1</p><section>mdo sde</section><text>chen po'i mtshan mthu bo che chen po'i lus kun nas mdzes pa 'di ni sngon de bzhin gshegs pa'i sku gzugs byed pa dang / mchod rten zhig pa bcos pa dang / gzhan 'jigs pa dag dbugs phyung ba dang / sems can mi 'dum pa'i sdum</text></item>
<item><p>296b2</p><section>mdo sde</section><text>byas pas grub ste/ bu mo sngon dge ba'i rtsa ba'i chos tshad med grangs med pa 'di dag spyad pas de bzhin gshegs pa'i sku la skyes bu chen po'i mtshan sum rtsa gnyis mngon par grub bo/ /de nas bcom ldan 'das la bu mo rin chen gyis 'di skad</text></item>
<item><p>296b3</p><section>mdo sde</section><text>ces gsol to/ /bcom ldan 'das ji tsam du de de bzhin gshegs pas sngon gyi rgyu las byung ba'i dge ba'i rtsa ba las brtsams te/ sangs rgyas kyi chos thams cad bka' stsal pa 'di ni ngo mtshar to/ /de skad ces gsol pa dang / bcom</text></item>
<item><p>296b4</p><section>mdo sde</section><text>ldan 'das kyis bu mo rin chen la 'di skad ces bka' stsal to/ /bu mo de de bzhin te/ bu mo de bzhin gshegs pas sangs rgyas kyi chos thams cad bstan pa 'di las bstan to/ /bu mo gang dag de bzhin gshegs pa'i sngon gyi rgyu las byung ba'i dge ba</text></item>
<item><p>296b5</p><section>mdo sde</section><text>'i rtsa ba las brtsams te/ sangs rgyas kyi chos thams cad bstan pa 'di thos pa thos nas kyang de bzhin nyid du grub pa de dag thams cad sangs rgyas kyi chos thams cad kyis rnam pa'i mchog thams cad dang ldan par 'gyur ba'i byang chub sems dpa'</text></item>
<item><p>296b6</p><section>mdo sde</section><text>rnyed pa legs par rnyed pa de dag la ltos/ de bzhin gshegs pa'i stobs dang / mi 'jigs pa dang / sangs rgyas kyi chos ma 'dres pa dang / mtshan rab tu dbye ba bstan pa'i chos kyi sgo'i le'u 'di bcom ldan 'das kyis bshad pa na phyogs bcu'i 'jig</text></item>
<item><p>296b7</p><section>mdo sde</section><text>rten gyi khams thams cad rab tu g.yos te/ snang ba chen pos khyab par gyur nas sems can tshad med grangs med pa ni bla na med pa yang dag par rdzogs pa'i byang chub tu sems bskyed do/ /byang chub sems dpa' nyi khri lnga stong ni mi skye ba'i chos la bzod pa skyes so/ /</text></item>
<item><p>296b8</p><section>mdo sde</section><text>steng gi bar snang las kyang lha brgya stong gis me tog gi char rab tu phab ste/ sil snyan yang dkrol nas gang de bzhin gshegs pa'i stobs dang / mi 'jigs pa dang / sangs rgyas kyi chos ma 'dres pa dang / mtshan rab tu dbye ba bstan pa'i chos kyi sgo'i le'u 'di thos la thos nas kyang</text></item>
<item><p>297a1</p><section>mdo sde</section><text>mos shing yid ches te/ 'dzin cing de bzhin nyid du sgrub pa'i sems can de dag ni dge ba'i rtsa ba ngan pa dang ldan par mi 'gyur te/ de dag ni ji ltar da ltar gyi de bzhin gshegs pa dgra bcom pa yang dag par rdzogs pa'i</text></item>
<item><p>297a2</p><section>mdo sde</section><text>sangs rgyas bzhin du lhar bcas pa'i 'jig rten gyi mdun du seng ge'i sgra sgrogs par 'gyur ro/ /de ci'i slad du zhe na/ bcom ldan 'das chos 'di ni sems can dman pa la mos shing nan tan la mi gnas pa rnams kyi sug par mchi bar mi</text></item>
<item><p>297a3</p><section>mdo sde</section><text>'gyur gyi bcom ldan 'das spyod pa yongs su lag pa rnams kyi sug par mchi bar 'gyur te/ bcom ldan 'das yongs su dag pa spyod pa dang / chos spyod pa'i sems can rnams ni chos 'di la dga' bar 'gyur te/ yid la 'bab cing mngon par dga' bar yang 'gyur ro zhes ched du brjod pa ched du brjod do/ /de nas bcom ldan 'das</text></item>
<item><p>297a4</p><section>mdo sde</section><text>la bu mo rin chen gyis 'di skad ces gsol to/ /bcom ldan 'das de bzhin gshegs pas sngon gyi rgyu las byung ba'i dge ba'i rtsa ba'i sangs rgyas kyi chos thams cad bka' stsal pa ni ngo mtshar to/ /bcom ldan 'das byang chub sems dpa' chos</text></item>
<item><p>297a5</p><section>mdo sde</section><text>spyod par 'gyur ba'i chos spyod pa ni ji lta bu lags bcom ldan 'das kyis byang chub sems dpa' rnams kyi chos spyod pa legs par bshad du gsol/ de skad ces gsol pa dang / bcom ldan 'das kyis bu mo rin chen la 'di skad ces bka' stsal to/ /bu mo</text></item>
<item><p>297a6</p><section>mdo sde</section><text>bsam pa rnam par dag pa ni chos spyod pa'o/ /mdza' ba brtan pa dang / byas pa gzo ba dang / byas pa shes pa dang / snying brtse ba dang bcas pa dang / skyabs su song ba yongs su mi gtong ba dang / nyam chung ba la bzod cing dang du len pa dang / gtang bar dka' ba yongs su</text></item>
<item><p>297a7</p><section>mdo sde</section><text>gtong ba dang / phan pa'i dngos po dang / phan 'dog pa'i blo dang / ngang tshul ngan pa rjes su srung ba dang / chos nges par sems pa dang / chos kun du srung ba dang / chos 'dod pa dang / dam pa'i chos srung ba dang / dben pa dang / gcig pur dga' ba dang / dgon pa'i gnas la yongs su</text></item>
<item><p>297a8</p><section>mdo sde</section><text>mi skyo ba dang / dgon pa'i yon tan la yongs su 'jal ba dang / 'du 'dzi yongs su spong ba dang / sems can rjes su srung ba dang / 'khrul pa la lta ba dang / byams pa la sbyor ba dang / snying rje chen po la 'jug pa dang / dga' bas chos la dga' zhing mchog du dga'</text></item>
<item><p>297b1</p><section>mdo sde</section><text>ba dang / btang snyoms la bsam gtan 'cha' ba dang / sems can gzhan dag byang chub kyi sems la sbyor ba dang / theg pa chen po'i bsngags pa smras pa dang / khur blangs pa khyer ba dang / sems mi zhum pa dang rung ba 'tshod shes pa dang / tshor ba med pa dang /</text></item>
<item><p>297b2</p><section>mdo sde</section><text>sdig pa mi 'dod pa dang / phrag dog med pa dang / 'dod pa'i 'thob pa spong ba dang / 'phags pa'i rigs mchog shes pa dang / sbyang pa'i yon tan yo byed bsnyungs pa dang / 'thab pa med pa dang / tsod pa med pa dang / gnod sems med pa dang / khro ba med pa dang / bzod pa dang /</text></item>
<item><p>297b3</p><section>mdo sde</section><text>des pa dang / rgyu'i byed pa khong du chud pa dang / las kyi rnam par smin pa la yid ches pa dang / dad pa dang / tshul khrims dang / thos pa dang / gtong ba dang / khrel yod pa dang / ngo tsha shes pa dang / shes rab kyi nor gyi rjes su 'jug pa dang / bla ma la gus pa dang / dge ba'i shes gnyen la</text></item>
<item><p>297b4</p><section>mdo sde</section><text>sten pa dang / bka' blo bde ba dang / 'thun par 'dzin pa dang / nga rgyal med pa dang / 'dud pa dang / sems dma' ba dang / bdag la mi stod pa dang / gzhan la mi smod pa dang / rang gi yon tan mi brjod pa dang / gzhan gyi yon tan la mi smod pa dang / 'dod chags kyi rdul 'phyag pa dang /</text></item>
<item><p>297b5</p><section>mdo sde</section><text>zhe sdang gi tha ba rnam par spang ba dang / gti mug gi mun pa mun nag med pa dang / nga rgyal bcom pa dang / spyod lam dang spyod pa la nan tan byed pa dang / chos la rim gro byed de dga' zhing dang la mchog tu dga' ba dang / sangs rgyas la mi phyed pa dang / chos la mos pa dang /</text></item>
<item><p>297b6</p><section>mdo sde</section><text>dge 'dun la ston pa ltar 'dzin pa dang / sbyin pa dang / dul ba dang / sdom pa dang / khyim nas byung ba dang / tshangs par spyod pa la gnas pa dang / rnyed pa dang / ma rnyed pa dang / grags pa dang / ma grags pa dang / bstod pa dang / smod pa dang / bde ba dang / sdug bsngal</text></item>
<item><p>297b7</p><section>mdo sde</section><text>gyis mi g.yos pa dang / 'jig rten gyis chos las shin du 'da' ba dang / byams sdang la mtshungs par lta ba dang / 'dod te gsong po smras pa dang / bzhin 'dzum pa dang / khro gnyer med pa dang / tshul 'chos pa med pa dang / kha gsag pa med pa dang /</text></item>
<item><p>297b8</p><section>mdo sde</section><text>g.yo med pa dang / sgyu med pa dang / bcos ma ma yin pa dang / bsam pa shin du dag pa dang / sbyin pa dang / snyan par smra ba dang / don byed pa dang / don 'thun pa dang / dga' bar 'gyur ba'i chos nyid dang / sangs rgyas rjes su dran pa dang / chos rjes su dran pa dang /</text></item>
<item><p>297b9</p><section>mdo sde</section><text>dge</text></item>
<item><p>298a1</p><section>mdo sde</section><text>'dun rjes su dran pa dang / gtong ba rjes su dran pa dang / tshul khrims rjes su dran pa dang / lha rjes su dran pa dang / sbyin pa dang / tshul khrims dang / bzod pa dang / brtson 'grus dang / bsam gtan dang / shes</text></item>
<item><p>298a2</p><section>mdo sde</section><text>rab kyi pha rol tu phyin pa yongs su rdzogs par byed pa dang / thabs mkhas pa mngon par sgrub pa dang / dge ba'i rtsa ba thams cad rnam par dag pa dang / sems can rnams kyi lus dang / ngag dang / sems rnam par dag par byed pa</text></item>
<item><p>298a3</p><section>mdo sde</section><text>dang / dge ba bcu'i las kyi lam srung ba dang / mi rtag pa dang / sdug bsngal ba dang / bdag med pa dang / sems can med pa dang / srog med pa dang / gso ba med pa dang / gang zag med par mos pa dang / stong pa</text></item>
<item><p>298a4</p><section>mdo sde</section><text>nyid nges par sems pa dang / mtshan ma med pa la gnas pa dang / smon pa med pa shes pa dang / khams gsum la mi gnas pa dang / dran pa nye bar bzhag pa dang / yang dag par spong ba dang / rdzu 'phrul gyi rkang pa dang / dbang po dang /</text></item>
<item><p>298a5</p><section>mdo sde</section><text>stobs dang / byang chub kyi yan lag dang / lam la 'jug pa dang / zhi gnas dang / lhag mthong gis so sor rtog pa ni chos spyod pa'o/ /bu mo gzhan yang chos spyod pa ni gang na mig la mi spyod pa dang / gzugs la mi spyod pa dang / gzugs kyi mtshan</text></item>
<item><p>298a6</p><section>mdo sde</section><text>ma la mi spyod pa dang / rna ba la mi spyod pa dang / sgra la mi spyod pa dang / sgra'i mtshan ma la mi spyod pa dang / sna la mi spyod pa dang / dri la mi spyod pa dang / dri'i mtshan ma la mi spyod pa dang / lce la mi spyod pa dang / ro la mi spyod pa dang / ro'i mtshan ma la mi</text></item>
<item><p>298a7</p><section>mdo sde</section><text>spyod pa dang / lus la mi spyod pa dang / reg pa la mi spyod pa dang / reg pa'i mtshan ma la mi spyod pa dang / yid la mi spyod pa dang / chos la mi spyod pa dang / chos kyi mtshan ma la mi spyod pa ni chos spyod pa'o/ /gzugs la mi spyod pa dang / gzugs kyi mtshan</text></item>
<item><p>298a8</p><section>mdo sde</section><text>ma la mi spyod pa dang / gzugs kyi mi rtag pa la mi spyod pa dang / gzugs kyi sdug bsngal ba la mi spyod pa dang / gzugs kyi bdag med pa la mi spyod pa dang / gzugs kyi zhi ba la mi spyod pa dang / gzugs kyi stong pa nyid la mi spyod pa dang /</text></item>
<item><p>298b1</p><section>mdo sde</section><text>gzugs kyi mtshan ma med pa la mi spyod pa dang / gzugs kyi smon pa med pa la mi spyod pa dang / gzugs kyi mngon par 'du bya ba med pa la mi spyod pa dang / gzugs kyi dben pa la mi spyod pa dang / gzugs kyi rang bzhin la mi spyod pa dang / gzugs kyi</text></item>
<item><p>298b2</p><section>mdo sde</section><text>ji lta ba bzhin la mi spyod pa dang / gzugs kyi ma skyes pa la mi spyod pa dang / gzugs kyi 'byung ba med pa la mi spyod pa dang / gzugs kyi gzhi med pa la mi spyod pa dang / gzugs kyi gnas med pa la mi spyod pa dang / gzugs kyi de bzhin nyid la mi spyod pa ni</text></item>
<item><p>298b3</p><section>mdo sde</section><text>chos spyod pa'o/ /de bzhin du tshor ba dang / 'du shes dang / 'du byed rnams dang / rnam par shes pa la mi spyod pa ni chos spyod pa'o/ /rnam par shes pa mi rtag pa la mi spyod pa dang / rnam par shes pa'i sdug bsngal ba la mi spyod pa dang / rnam par shes pa'i bdag</text></item>
<item><p>298b4</p><section>mdo sde</section><text>med pa la mi spyod pa dang / rnam par shes pa'i zhi ba la mi spyod pa dang / rnam par shes pa'i stong pa la mi spyod pa dang / rnam par shes pa'i mtshan ma med pa la mi spyod pa dang / rnam par shes pa'i smon pa med pa la mi spyod pa dang / rnam par shes pa'i mngon par 'du bya ba med pa la</text></item>
<item><p>298b5</p><section>mdo sde</section><text>mi spyod pa dang / rnam par shes pa'i dben pa la mi spyod pa dang / rnam par shes pa'i rang bzhin la mi spyod pa dang / rnam par shes pa'i ji lta ba bzhin la mi spyod pa dang / rnam par shes pa'i ma skyes pa la mi spyod pa dang / rnam par shes pa'i 'byung ba med pa la mi spyod pa dang /</text></item>
<item><p>298b6</p><section>mdo sde</section><text>rnam par shes pa'i gzhi med pa la mi spyod pa dang / rnam par shes pa'i gnas med pa la mi spyod pa dang / rnam par shes pa'i de bzhin nyid la mi spyod pa ni chos spyod pa'o/ /khams la mi spyod pa dang / skye mched la mi spyod pa dang / 'dod pa dang / gzugs dang / gzugs</text></item>
<item><p>298b7</p><section>mdo sde</section><text>med pa la mi spyod pa dang / gang spyod pa med cing rab tu spyod pa med pa 'di ni chos spyod pa zhes bya'o/ /gang na spyod pa med cing rnam par spyod pa med pa dang / 'gro ba med pa dang / gnas pa med pa dang / 'jug pa med pa dang / gang na sems dang / yid dang / rnam par</text></item>
<item><p>298b8</p><section>mdo sde</section><text>shes pa la mi spyod pa dang / mthong ba dang / thos pa dang / bye brag phyed pa dang / rnam par shes pa la mi spyod pa dang / gang na 'dod pa dang / 'du byed la mi spyod pa dang / gang na chos la yang mi spyod la chos ma yin pa la yang mi spyod pa dang / gang na gnyis la</text></item>
<item><p>299a1</p><section>mdo sde</section><text>mi spyod pa dang / sna tshogs la mi spyod pa dang / gang na 'das pa dang / ma 'ongs pa la mi spyod pa dang / da ltar byung ba la mi spyod pa dang / gang na phung po dang / khams dang / skye mched la mi spyod pa 'di ni chos spyod pa'o/ /gang na kun nas nyon mongs</text></item>
<item><p>299a2</p><section>mdo sde</section><text>pa dang / rnam par byang ba'i rlom sems la mi spyod pa dang / gang na ril po dang / rdzas la mi spyod pa dang / gang na bdag dang / sems can dang / srog dang / gso ba dang / skyes bu dang / gang zag dang / shed las skyes pa dang / shed bur 'dzin pa dang / sgro 'dogs pa la</text></item>
<item><p>299a3</p><section>mdo sde</section><text>mi spyod pa dang / gang na skye ba dang / 'jig pa dang / gnas pa la mi spyod pa dang / gang na ngar 'dzin pa dang / nga yir 'dzin pa la mi spyod pa dang / rtag pa dang chad pa la mi spyod pa dang / mthar 'dzin par lta ba la mi spyod pa dang / dbus la mngon par zhen pa la</text></item>
<item><p>299a4</p><section>mdo sde</section><text>mi spyod pa dang / bdag dang chos kyi ngo bo nyid kyi gnas dang gnas med pa'i gnas dang / chos kyi rang bzhin gyi gnas dang / chos thams cad kyi gnas dang / stong pa dang mi stong pa'i gnas dang / shin tu gnas pa'i gnas dang / shin tu gnas pa dang / chos thams cad</text></item>
<item><p>299a5</p><section>mdo sde</section><text>mi g.yo ba dang / mi gnas pa dang / gnas pa med pa dang / ngo bo nyid med pa dang / rgyu ba med pa dang / spros pa med pa dang / blang ba med pa dang / dor ba med pa dang / khas len pa med pa dang / len pa med pa dang / gang chos 'di la shes la shes pas rlom sems kyang med pa</text></item>
<item><p>299a6</p><section>mdo sde</section><text>'di ni yang dag pa dang / de kho na dang / de bzhin nyid dang / chos shes pa zhes bya'o/ /bu mo byang chub sems dpa' gang 'di lta bur chos thams cad khong du chud nas sems can gzhan dag 'dul ba'i phyir 'khor ba la yang spyod la/ mya ngan las 'das pa'i chos nyid</text></item>
<item><p>299a7</p><section>mdo sde</section><text>las kyang mi g.yo ba 'di ni byang chub sems dpa'i spyod pa yang dag phul yin no/ /chos spyod pa bstan pa 'di bshad pa na byang chub sems dpa' brgyad stong ni bzod pa rab tu thob par gyur to/ /bu mo rin chen gyis ni mu tig gi se mo do bye ba brgya stong ri ba bcom ldan</text></item>
<item><p>299a8</p><section>mdo sde</section><text>'das la phul nas tshig 'di skad ces smras so/ /bcom ldan 'das byang chub sems dpa' gang chos spyod pa 'di la brtson pa 'di ni sangs rgyas kyi chos thams cad la brtson pa lags so/ /de'i lung bstan pa ni 'di lags te/ byang chub kyi snying po la</text></item>
<item><p>299b1</p><section>mdo sde</section><text>gnas nas/ bdud dang phyir rgol ba bcom ste/ phyir mi ldog pa'i phyag rgyas btab par blta'o/ /de nas tshe dang ldan pa shA ra dwA ti'i bus bu mo rin chen la 'di skad ces smras so/ /bu mo khyod kyis byang chub sems dpa' rnams kyi phyir mi ldog</text></item>
<item><p>299b2</p><section>mdo sde</section><text>pa'i phyag rgya shes sam/ de nas bu mo rin chen gyis de'i tshe tshe dang ldan pa shA ra dwa ti'i bu la tshigs su bcad pa 'di dag smras so/ /'di la chos dbyings sems can khams/ /yang dag nyid kyis mnyam rtogs nas/ /gnyis med rtogs pa gang yin pa/ /de ni mi ldog phyag</text></item>
<item><p>299b3</p><section>mdo sde</section><text>rgya yin/ /gang dag 'das pa'i sangs rgyas dang / /da ltar byung dang ma byon pa/ /thams cad chos kyi dbyings mnyam par/ /rtogs pa de dag phyir mi ldog /gang yang 'dus byas khams rnams dang / /gang yang 'dus ma byas pa'i khams/ /dben pa'i don gyis stong par ni/ /khong du chud pa phyir</text></item>
<item><p>299b4</p><section>mdo sde</section><text>mi ldog /sngon gyi mtha'i ni mtha' yas pa/ /de yi tshad ni mi dmigs pa/ /sems kyi skad cig gcig ldan pa/ /khong du de chud phyir mi ldog /'jig rten pa'i chos gang dag /spyod par btags pa'i spyod yul rnams/ /shes rab kyis ni de rtogs pa/ /gang yin de dag phyir mi ldog /bdud kyi yul</text></item>
<item><p>299b5</p><section>mdo sde</section><text>ni ji snyed pa/ /gang gis sangs rgyas yul rnams dang / /de dag mi gnyis shes pa ni/ /phyag rgya 'di yis btab pa yin/ /'dod chags zhe sdang gti mug gang / /nyon mongs gang dag mtha' yas pa/ /gang gis rtog pa'i rtsa ba las/ /byung bar shes pa phyir mi ldog /'khor ba dang ni mya ngan 'das/ /</text></item>
<item><p>299b6</p><section>mdo sde</section><text>byang chub zhi bar bstan pa yang / /tha dad ma yin kun mnyam par/ /khong du chud pa phyir mi ldog /phung po ji bzhin byang chub ste/ /phung po byang chub mi gnyis shing / /sgyu ma 'dra bar mnyam shes te/ /rnam rtog med pa de dag mkhas/ /gang yang khams rnams bzhi po</text></item>
<item><p>299b7</p><section>mdo sde</section><text>dag /nam mkhas mtshungs pa'i khams yin te/ /gzung med khong du chud pa ni/ /yang dag phyag rgyas btab pa yin/ /mig ni byang chub byang chub min/ /sangs rgyas kyis ni stong par gsungs/ /ji ltar mig bzhin byang chub ste/ /</text></item>
<item><p>299b8</p><section>mdo sde</section><text>rtag tu mnyam pa nyid kyis mnyam/ /de ltar skye mched thams cad kyang / /rtag tu stong te byang chub mnyam/ /tshul 'dir rab tu shes pa dag /phyag rgya de yis btab pa yin/ /sems can</text></item>
<item><p>300a1</p><section>mdo sde</section><text>rnams ni kun gyi sems/ /sems gcig gis ni rab shes pa/ /de ni rdzogs pa'i byang chub las/ /phyir mi ldog par the tshom med/ /sems can kun gyi dbang po ni/ /rab dang 'bring dang tha ma yi/ /pha rol phyin pa gang yin pa/ /de</text></item>
<item><p>300a2</p><section>mdo sde</section><text>dag phyir mi ldog pa yin/ /thogs pa med pa'i spobs pa yin/ /rgyun mi chad par rgyun du yang / /bskal pa bye bar brjod kyang go/ /de'i bsngags pa de mi zad/ /nam mkha'i khams ni zad 'gyur la/ /rlung ni zhags pas bzung 'gyur srid/ /de yi</text></item>
<item><p>300a3</p><section>mdo sde</section><text>spobs pa 'jig rten gyi/ /zad par bya bar yod mi nus/ /gang gis sems ni mi rmongs shing / /thos pa 'ang chud zar mi 'gyur la/ /chos rnams thams cad 'dzin pa yi/ /gzungs ni de dag spyod yul yin/ /phyogs bcu kun gyi</text></item>
<item><p>300a4</p><section>mdo sde</section><text>'dren pa yi/ /dam pa'i chos ni gang bshad pa/ /gzungs thob pas ni de thams cad/ /dran pa dang ni shes pas 'dzin/ /gzungs ni shin du bslabs pas na/ /sngon gyi bskal pa bye bar ni/ /skyob pa rnams kyi chos thos pa/ /de dag dris pa bston</text></item>
<item><p>300a5</p><section>mdo sde</section><text>par 'gyur/ /phyir mi ldog pa gang yin pa/ /de dag gzungs ni 'di 'dra ste/ /spobs pa dag kyang 'di 'dra zhing / /de dag ye shes 'di 'dra'o/ /chos rnams phyag rgya stong pa nyid/ /rnam smin med cing bsal med pa/ /stong pa'i phyag rgyas gang btab pa/ /</text></item>
<item><p>300a6</p><section>mdo sde</section><text>de dag phyir mi ldog par bstan/ /nam mkha'i phyag rgyas btab pa'i chos/ /rang bzhin gyis ni 'byung med par/ /mtha' ni khong du rab chud la/ /phyag rgyas btab pa phyir mi ldog /chos ni rten nas 'byung ba ste/ /rgyu med pa yin chos med do/ /chos gang</text></item>
<item><p>300a7</p><section>mdo sde</section><text>rgyu las byung ba dag /de yi mtshan nyid 'gog pa'o/ /chos rnams kun gyi mtshan nyid ni/ /namakha' mnyam pa'i mtshan nyid de/ /mtshan nyid phyag rgya de 'dra ba'i/ /phyag rgyas gang btab phyir mi ldog /phyir mi ldog pa gang yin pa/ /sems</text></item>
<item><p>300a8</p><section>mdo sde</section><text>can kun gyi spyod pa dang / /gzugs dang spyod lam dus rnams dang / /skad gcig gcig la rab tu ston/ /sbyin pa'i tshogs ni mtha' yas te/ /bsod nams rtag tu mi zad pa/ /gal te ro gcig 'gyur na ni/ /namakha'i khams kyang gang bar</text></item>
<item><p>300b1</p><section>mdo sde</section><text>'gyur/ /de dag tshul khrims che ba nyid/ /sangs rgyas tshul khrims 'byung gnas te/ /dpag tu med cing mtha' yas med/ /nam mkha' yi ni dbyings dang 'dra/ /sems can kun dang nyan thos dang / /rgyal ba re re'i tshul khrims ni/ /phyir mi</text></item>
<item><p>300b2</p><section>mdo sde</section><text>ldog pa'i tshul khrims kyi/ /bcu drug cha yi rin mi chog /de dag bzod pa mi zad de/ /de dag skye ba med pas bskyed/ /bzod pa mi zad phun sum tshogs/ /phyir mi ldog par 'gyur ba yin/ /de dag brtson 'grus che ba nyid/ /yang dag brtson pa dpag tu med/ /</text></item>
<item><p>300b3</p><section>mdo sde</section><text>rtul ba dpag tu med pa ste/ /sems can thams cad tshim par byed/ /brtan pa rtag tu mnyam par bzhag /g.yeng ba med cing shin du bsdam/ /bya ba rnams ni kun ston kyang / /mnyam par bzhag las g.yo ba med/ /shes rab kyis ni chags med thob/ /</text></item>
<item><p>300b4</p><section>mdo sde</section><text>lta ba'i bags chags rnam par sbyang / /sangs rgyas spyod yul rdzogs par thob/ /phun sum tshogs pa'i zhing yang sbyongs/ /sangs rgyas phyag btab pa de/ /ye shes pha rol phyin pa thob/ /thabs chen dag kyang shin du bslab/ /byang chub kyi ni spyad pa spyod/ /sems can</text></item>
<item><p>300b5</p><section>mdo sde</section><text>yongs su smin byed pa/ /de dag spyod yul mtha' yas te/ /spyod pa ci 'dra bsam ci 'dra/ /de dag spyod pa shes pa med/ /dgra bcom dag dang rang rgyal dang / /bdud dang mu stegs gzhan kun gyis/ /de dag spyod yul tshad med pa/ /shes par nus pa ma yin no/ /de dag bsam</text></item>
<item><p>300b6</p><section>mdo sde</section><text>gtan rdzu 'phrul dang / /rnam 'phrul 'du byed bcas pa min/ /dpa' bo lhun gyis grub par ni/ /bya ba de dag kun la 'jug /tshe dang 'jug dang 'chi 'pho dang / /byang chub kyi ni snying po dang / /chos kyi 'khor lo rab bskor dang / /sangs rgyas kyi ni gzugs kyang ston/ /sangs rgyas kun gyi spyan snga na/ /zhing</text></item>
<item><p>300b7</p><section>mdo sde</section><text>rnams kun na snang ba ni/ /nyi zla lta bur gsal ba ste/ /de dag nam mkha' mtshungs par ldan/ /theg pa mos pa ci bzhin par/ /mya ngan 'das pa 'ang ston mod kyi/ /mi ldog phyag rgya gang yin pa/ /phyag rgya de ni 'dor ma yin/ /nam mkha' ji tsam khyab pa dag /de srid ye shes khyab</text></item>
<item><p>300b8</p><section>mdo sde</section><text>par byed/ /phyag rgya las ni mi ldog pa/ /sangs rgyas kyis ni de dag mkhyen/ /phyir mi ldog pa'i phyag rgya 'di bshad pa na stong gsum gyi stong chen po'i 'jig rten gyi khams 'di rab du g.yos so/ /byang chub sems dpa' lnga stong ni phyir mi ldog</text></item>
<item><p>301a1</p><section>mdo sde</section><text>pa'i phyag rgyas lung bstan par gyur to/ /bcom ldan 'das kyis kyang bu mo rin chen la legs so zhes bya ba gnang ste/ bu mo khyod kyis byang chub sems dpa' rnams phyir mi ldog par bstan pa 'di legs par smras pa ni legs so/ /legs so/ /de nas</text></item>
<item><p>301a2</p><section>mdo sde</section><text>bcom ldan 'das la tshe dang ldan pa rab 'byor gyis 'di skad ces gsol to/ /bcom ldan 'das bu mo rin chen gyi spobs pa 'di 'dra ba las ni de phyir mi ldog pa'i phyag rgyas btab pa lags te/ the tshom ma mchis so/ /bcom ldan 'das chos 'di mngon sum du ma gyur pa 'di</text></item>
<item><p>301a3</p><section>mdo sde</section><text>'dra ba'i bstan pa ston par nus pa ma mchis so/ /bcom ldan 'das kyis bka' stsal pa/ rab 'byor de de bzhin no/ /ji skad smras pa de bzhin te/ bu mo rin chen gyi ni phyir mi ldog pa'i phyag rgyas btab pa/ bzod pa rab tu thob pa/ theg pa chen po'i gting thob pa'o/ /</text></item>
<item><p>301a4</p><section>mdo sde</section><text>de nas bcom ldan 'das la bu mo rin chen gyis 'di skad ces gsol to/ /bcom ldan 'das theg pa chen po theg pa chen po zhes bgyi ba ci'i slad du theg pa chen po zhes bgyi/ de skad ces gsol pa dang / bcom ldan 'das kyis bu mo rin chen la 'di skad ces bka' stsal to/ /</text></item>
<item><p>301a5</p><section>mdo sde</section><text>bu mo theg pa chen po de ni sems can thams cad la skabs 'byed pas rgya che ba'o/ /dge ba'i rtsa ba thams cad kun du ston pas theg pa de nas sgribs pa med pa'o/ /nyon mongs pa'i mun pa mun nag dang bral ba'i theg pa de ni dri ma med pa'o/ /thams cad du rnam par grol ba'i</text></item>
<item><p>301a6</p><section>mdo sde</section><text>sgo'i mtshan nyid yin pas theg pa de ni kun du snang ba'o/ /gdod ma nas kun nas nyon mongs pa can ma yin pas theg pa de ni 'od gsal ba'o/ /bag chags dang bral ba'i phyir theg pa de ni yongs su dkar ba'o/ /tshul khrims kyi phung po shin tu bsrungs pa'i phyir theg</text></item>
<item><p>301a7</p><section>mdo sde</section><text>pa de ni yongs su dag pa'o/ /ting nge 'dzin gyi phung po shin du brtags pa'i phyir theg pa de ni mnyam par legs par gnas pa'o/ /shes rab kyi phung pos legs par brtags pa'i phyir theg pa de ni zag pa med pa'o/ /rnam par grol ba'i phung po shin du dkar</text></item>
<item><p>301a8</p><section>mdo sde</section><text>bar byas pa'i phyir theg pa de ni nges par 'gro ba'o/ /rnam par grol ba'i ye shes mthong ba shin du rtogs pa'i phyir theg pa de ni chos thams cad mnyam pa nyid du ston pa'o/ /stobs bcus shin tu yongs su zin pas theg pa de ni mi thul ba'o/ /mi 'jigs</text></item>
<item><p>301b1</p><section>mdo sde</section><text>pa bzhis seng ge'i sgra sgrogs pa'i phyir theg pa de ni 'jigs pa med pa'o/ /sangs rgyas kyi chos ma 'dres pa bcwa brgyad kyis shin du yongs su zin pas theg pa de ni byin gyis brlabs thog pa med par 'gro ba'o/ /sems can thams cad la byams pa'i sems kyi phyir theg</text></item>
<item><p>301b2</p><section>mdo sde</section><text>pa de ni mnyam pa'o/ /chos dang mthun pas bdud dang phas kyi rgol ba tshar gcod pa'i phyir theg pa de ni chos chos dang 'thun pas nges par 'joms pa'o/ /bdud kyi phyogs thams cad las rnam par rgyal bas theg pa de ni rnams par 'jig par byed pa'o/ /theg</text></item>
<item><p>301b3</p><section>mdo sde</section><text>pa de ni nyon mongs pa'i bdud rab du zhi bar byed pa'o/ /theg pa de ni phung po'i bdud yongs su shes pa'o/ /theg pa de ni 'chi bdag gi bdud dang bral ba'o/ /theg pa de ni lha'i bu'i bdud rnam par spongs pa'o/ /sbyin pa'i pha rol du phyin pa yongs su rdzogs pas theg pa</text></item>
<item><p>301b4</p><section>mdo sde</section><text>de ni 'byor pa'o/ /tshul khrims kyi pha rol tu phyin pa yongs su rdzogs pas theg pa de ni yongs su gdung ba med pa'o/ /bzod pa'i pha rol tu phyin pa yongs su rdzogs pas theg pa de ni bdud dang phyir rgol ba bcom pa'o/ /brtson 'grus kyi pha rol du phyin pa yongs su rdzogs pas</text></item>
<item><p>301b5</p><section>mdo sde</section><text>theg pa de ni brtan pa mi phyed pa'o/ /drang po ma yin pa dang snyoms las thams cad dang bral ba'i theg pa de ni skyon med pa'o/ /bsam gtan gyis pha rol du phyin pa yongs su rdzogs pas theg pa de ni sems kyi gdung ba'i skyon dang bral ba'o/ /theg pa de ni lam bzang po</text></item>
<item><p>301b6</p><section>mdo sde</section><text>thams cad kyi gnas su 'gro ba'o/ /shes rab kyi pha rol tu phyin pa yongs su rdzogs pa'i phyir theg pa de ni thams cad la mkhas pa dang / thams cad la mkhyen pa'i ye shes dang / 'jig rten pa thams cad dang / 'jig rten las 'das pa'i chos thams</text></item>
<item><p>301b7</p><section>mdo sde</section><text>cad so so yang dag par rig pa'o/ /thabs la mkhas pa yongs su rdzogs pa'i phyir theg pa thams cad kyis rigs par 'byung ba'o/ /mya ngan las 'das pa'i 'gros kyis theg pa de ni 'ong ba dang / 'gro ba med pa'o/ /'phags pa'i lam yan lag</text></item>
<item><p>301b8</p><section>mdo sde</section><text>brgyad pa gya nom pas theg pa de ni bde bar 'gro ba'o/ /zhi gnas dang lhag mthong gi rlung gi shugs dang ldan pas theg pa de ni byin gyis rlabs kyis 'gro ba'o/ /phas kyi rgol ba thams cad kyis bltar mi mthong bas theg pa de ni dbang po dang / stobs dang /</text></item>
<item><p>302a1</p><section>mdo sde</section><text>byang chub kyi yan lag gi kha khyer gyis yongs su bskor ba'o/ /sangs rgyas kyi zhing thams cad bde bar lta ba'i phyir theg pa de ni rdzu 'phrul gyi rkang pa bzhis 'gro ba'o/ /dge ba'i chos thams cad dang ldan pa'i phyir theg pa de ni yang dag par spong ba la mnyam par</text></item>
<item><p>302a2</p><section>mdo sde</section><text>legs par gnas pa'o/ /bar mi phyed pas theg pa de ni dran pa nye bar gzhag pa shin du yongs su sbyang ba byas pa'o/ /zag pa med pa'i chos 'ong ba'i phyir theg pa de ni khams gsum las byung ba'o/ /'dus byas kyi khams kyi snang ba thob pas theg pa de ni 'dus byas</text></item>
<item><p>302a3</p><section>mdo sde</section><text>kyi khams 'dus ma byas pa'o/ /nyan thos dang rang sangs rgyas thams cad kyi theg pa mi 'dod pas theg pa de ni byang chub kyi sems mi brjed cing kha lo bsgyur te legs par khrid pa'o/ /spyi gtsug bltar mi mthong bas theg pa de ni mngon par 'phags pa'o/ /theg pa de ni</text></item>
<item><p>302a4</p><section>mdo sde</section><text>bsod nams kyi tshogs kyis brgyan pa'o/ /theg pa de ni ye shes kyi tshogs kyis sems can gyi bsam pa rab tu shes pa'o/ /gtan pa med pa'i mchod sbyin byed pas theg pa de ni sgo phye ba'o/ /sangs rgyas kyi ye shes mnyam pa'i phyir theg pa de ni ro gcig pa'o/ /grags pa phyogs</text></item>
<item><p>302a5</p><section>mdo sde</section><text>bcur grags pa'i phyir theg pa de ni sgrags pa'o/ /legs par byas pa'i las kyi phyir theg pa de ni lha thams cad kyis phyag byas pa'o/ /bsngags pa mtha' yas pas theg pa de ni brgya byin dang / tshangs pa dang / 'jig rten skyong ba thams cad kyis mngon par bstod pa'o/ /</text></item>
<item><p>302a6</p><section>mdo sde</section><text>sbyin pa sngon du 'gro ba'i theg pa de ni ser sna can rnams la gtong ba sbyin pa'o/ /snying rje chen po shin du zin pas theg pa de ni ngang tshul ngan pa rnams la tshul khrims sbyin pa'o/ /sems can thams cad la khong khro ba'i sems med pas theg pa de ni gnod pa'i sems dang</text></item>
<item><p>302a7</p><section>mdo sde</section><text>ldan pa rnams bzod pa sbyin pa'o/ /go cha brtan pa mi 'dor ba'i theg pa de ni le lo can rnams la brtson 'grus sbyin pa'o/ /sems dul zhing zhi la las su rung bas theg pa de ni sems g.yeng ba rnams la bsam gtan sbyin pa'o/ /sems can thams cad thos pa la sbyor bas theg pa de ni</text></item>
<item><p>302a8</p><section>mdo sde</section><text>shes rab 'chal pa rnams la shes rab sbyin pa'o/ /sdig pa thams cad mi byed pas theg pa de ni bde ba thams cad sgrub cing sdug bsngal thams cad sel ba'o/ /theg pa de ni chags pa med pa'i ye shes kyis sangs rgyas kyis ye shes dang / chags pa med pa'i ye shes kun du</text></item>
<item><p>302b1</p><section>mdo sde</section><text>ston pa/ theg pa thams cad kyi spyi bor phyin pa ste/ de'i phyir theg pa chen po zhes bya'o/ /chos kyi rnam grangs 'di bshad pa na srog chags khri nyis stong ni bla na med pa yang dag par rdzogs pa'i byang chub tu sems bskyed nas/ 'di skad ces bdag kyang theg pa chen po la zhugs te/</text></item>
<item><p>302b2</p><section>mdo sde</section><text>sems can tshad ma mchis pa theg pa chen po 'di la dgod par bgyi'o/ /zhes smras so/ /de nas bcom ldan 'das la bu mo rin chen gyis 'di skad ces gsol to/ /bcom ldan 'das gang gis thams cad mkhyen par myur du nges par mi 'byung ba theg pa chen po'i bar du gcod pa gang lags/</text></item>
<item><p>302b3</p><section>mdo sde</section><text>de skad ces gsol pa dang / bcom ldan 'das kyis bu mo rin chen la 'di skad ces bka' stsol to/ /bu mo theg pa chen po'i bar du gcod pa sum bcu rtsa gnyis te/ bar du gcod pa de dag gis thams cad mkhyen pa myur du nges par mi 'byung ngo / /sum bcu rtsa gnyis gang</text></item>
<item><p>302b4</p><section>mdo sde</section><text>zhe na/ 'di lta ste/ nyan thos kyi theg pa 'dod pa dang / rang sangs rgyas kyi theg pa 'dod pa dang / brgya byin dang / tshangs pa nyid mngon par 'dod pa dang / skye ba la gnas te tshangs par spyod pa dang / dge ba'i rtsa ba gcig la chags pa dang / longs spyod bdog pa rnams la ser sna byed pa</text></item>
<item><p>302b5</p><section>mdo sde</section><text>dang / sems can rnams la mnyam par mi sbyin pa dang / tshul khrims lhod pa dang / byang chub kyi sems mi srung ba dang / gnod sems dang khong khro ba bag la nyal bar byed pa dang / sems zhum pa dang brjed nges pa dang / thos pa don du mi gnyer ba dang / dpyod pa med pa dang /</text></item>
<item><p>302b6</p><section>mdo sde</section><text>'phags pa ma yin pa dang / nga rgyal las kyang nga rgyal 'phel ba dang / lus dang ngag dang / sems kyi las yongs su ma dag pa dang dam pa'i chos mi srung ba dang / slob dpon chos 'chab pa dang / bsdu ba'i dngos po rnams 'dor ba dang / yang dag par dga' bar 'gyur ba'i chos</text></item>
<item><p>302b7</p><section>mdo sde</section><text>gtong ba dang / sdig pa'i grogs po sten pa dang / byang chub tu yongs su mi sngo ste/ phung po gsum pa dang mi mthun pa dang / dge ba'i rtsa ba chung ngus rlom sems su byed pa dang / thabs med par lhung ba'i blo dang / phyir zhing dkon mchog gsum gyi bsngags pa mi smra</text></item>
<item><p>302b8</p><section>mdo sde</section><text>ba dang / byang chub sems dpa' la gnod par sems pa dang / ma thos pa'i chos spong ba dang / bdud kyi las khong du mi chud pa dang / 'jig rten rgyang pan pa'i gsang tshig 'dzin pa dang / sems can yongs su smin par mi byed pa dang / 'khor bas yongs su skyo ba ste/</text></item>
<item><p>303a1</p><section>mdo sde</section><text>bu mo sum bcu rtsa gnyis po de dag ni theg pa chen po'i bar du gcod pa yang dag phul yin te/ bar du gcod pa de dag gis thams cad mkhyen par myur du nges par mi 'byung ngo / /de ltar mos kyi 'on kyang bu mo theg pa chen po'i yon tan ci tsam pa bar du</text></item>
<item><p>303a2</p><section>mdo sde</section><text>gcod pa yang de tsam mo/ /de ci'i phyir zhe na/ 'dus byas kyi skyon ji tsam du theg pa chen po'i bar du gcod pa yang de tsam mo/ /mya ngan las 'das pa'i yon tan ji tsam pa theg pa chen po'i yon tan dang bsngags pa yang de tsam mo/ /theg pa chen po'i yon tan dang</text></item>
<item><p>303a3</p><section>mdo sde</section><text>bsngags pa ji tsam pa de bzhin gshegs pas sems kyi nye ba'i nyon mongs pa rab tu mkhyen pa yang de tsam ste/ de dag thams cad ni theg pa chen po'i bar du gcod pa'o/ /de bzhin gshegs pas sangs rgyas kyi yon tan rab tu mkhyen pa ji tsam pa theg pa chen po'i bsngags pa</text></item>
<item><p>303a4</p><section>mdo sde</section><text>dang yon tan yang de tsam mo/ /bu mo de lta bas na ci nas kyang byang chub sems dpa' sems dpa' chen pos theg pa chen po'i nyon mongs par gyur pa'i chos yongs su spong bar bya'o/ /chos gang dag gis theg pa chen po rnam par dag par 'gyur ba'i chos de dag la bstan par</text></item>
<item><p>303a5</p><section>mdo sde</section><text>bya/ mang du bya'o/ /de la theg pa chen po rnam par dag par 'gyur ba'i chos de gang zhe na/ bu mo chos sum bcu rtsa gnyis po 'di dag ni theg pa chen po rnam par dag par 'gyur ba ste/ sum bcu rtsa gnyis gang zhe na 'di lta ste/ gsol ba ma btab par</text></item>
<item><p>303a6</p><section>mdo sde</section><text>sems can thams cad la dge ba'i bshes gnyen du gyur pa dang / gzhan gyis byas pa rnams la mngon par dga' ba med pa dang / dge ba'i rtsa ba'i tshogs thams cad la bsam pa gtan pa dang / bya ba thams cad yongs su grub pa la zhum pa med pa dang /</text></item>
<item><p>303a7</p><section>mdo sde</section><text>bsam pa dag pas sems rnyog pa med pa dang spyod lam thams cad du rnam par mi rtog pas lus yongs su dag pa dang / ji skad smras pa de bzhin du byed pas ngag yongs su dag pa dang / byang chub kyi sems yongs su dag pa dang / lan la mi re bas</text></item>
<item><p>303a8</p><section>mdo sde</section><text>sbyin pa yongs su dag pa dang / ngang tshul ngan pa yongs su skyob pas tshul khrims yongs su dag pa dang / lus dang srog la mi lta bas bzod pa yongs su dag pa dang / stobs bcu dang mi 'jigs pa bzhi yongs su rdzogs par byed</text></item>
<item><p>303b1</p><section>mdo sde</section><text>pas brtson 'grus yongs su dag pa dang / nyon mongs pa thams cad kyis zil gyis mi non pas bsam gtan yongs su dag pa dang / bag chags thams cad yang dag par 'jom pas shes rab yongs su dag pa dang / bdud kyi las thams cad yongs su spong</text></item>
<item><p>303b2</p><section>mdo sde</section><text>bas sems dpa' dang / kha 'og tu lus 'khrus par byed pas yi dam la brtan pa dang / sems can yongs su smin par byed pas sdus ba'i dngos po rnams mi 'dor ba dang / dam pa'i chos yongs su srung bas sangs rgyas la byas pa gzo ba dang / byang chub kyi</text></item>
<item><p>303b3</p><section>mdo sde</section><text>phyogs kyi chos rab tu rdzogs par byed pas yongs su mi skyo ba dang / shes rab dang ye shes rab tu rdzogs par bya ba'i phyir thos pas mi ngoms pa dang / gong ma'i khyad par khong du chud pas de la mi chags pa dang / spyi gtsug bltar mi mthong bar bya ba'i phyir nga rgyal</text></item>
<item><p>303b4</p><section>mdo sde</section><text>med par nyan pa dang / rgyu dang rkyen tshogs pa shin du mthong ba'i phyir chos thams cad dang 'gal ba med pa dang / 'phags pa'i nor bdun rab tu thob pa'i phyir dbul ba med pa dang / bdag la dbang bas rang dbang yod de bran ma yin pa dang / bsod nams dang ye shes kyi tshogs</text></item>
<item><p>303b5</p><section>mdo sde</section><text>mngon par bsgrubs pa'i mngon par shes pa rnams kyis sems can thams cad kyi nyon mongs pa zhi bar byed pa dang / de bzhin gshegs pa'i rig pa dang / rnam par grol ba bsgrubs pas zhing gnas kyi tshogs dang / lhag mthong gi tshogs dang / stong pa nyid dang / mtshan</text></item>
<item><p>303b6</p><section>mdo sde</section><text>ma med pa dang / smon pa med pa sgoms pa'i phyir rnam par thar pa'i sgo gsum gyi sgo mo kun du ston pa dang / sems can thams cad snyed kyi ye shes khong du chud pas nang nye bar zhi ba dang / mi skye ba'i chos la bzod pa'i phyir zad pa dang mi skye ba'i shes pa dang / chos thams</text></item>
<item><p>303b7</p><section>mdo sde</section><text>cad la nan tan snying por byed cing gnas pa lung bstan pa ste/ bu mo chos sum bcu rtsa gnyis po de dag ni theg pa chen po rnam par dag par 'gyur ba'o/ /theg pa chen po rnam par dag pa'i le'u yi chos kyi rnam grangs 'di bshad pa na lha dang mi'i skye dgu srog chags</text></item>
<item><p>303b8</p><section>mdo sde</section><text>bdun khri nyis stong ni bla na med pa yang dag par rdzogs pa'i byang chub tu sems bskyed do/ /byang chub sems dpa' khri nyis stong ni mi skye ba'i chos la bzod pa rab tu thob par gyur to/ /steng gi bar snang las kyang lha brgya stong gis ca co dang / ga zha'i sgra phyung ste me tog kyang</text></item>
<item><p>304a1</p><section>mdo sde</section><text>gtor/ sil snyan yang dkrol nas gang theg pa chen po'i yon tan dang bsngags pa bstan pa'i chos kyis sgo'i le'u 'di thos la thos nas kyang mos pa dang mos nas kyang len cing 'dzin te/ /yang dag par nan tan byed pa'i sems can de dag ni sangs rgyas kyi yon</text></item>
<item><p>304a2</p><section>mdo sde</section><text>tan la nges par gnas par 'gyur ro zhes ched du brjod pa de skad du ched du brjod do/ /de nas bcom ldan 'das la lha'i dbang po brgya byin dang / mi 'jed kyi bdag po tshangs pa dang / rgyal po chen po bzhis 'di skad ces gsol to/ /bcom ldan 'das kyi ma'o ji</text></item>
<item><p>304a3</p><section>mdo sde</section><text>tsam du chos kyi rnam grangs don mang po dang ldan pa/ sgribs pa'i nyon mongs pa zhi bar bgyid pa/ nges pa'i don dang ldan pa/ bdud dang phyir rgol ba bcom pa/ phas kyi rgol ba thams cad rab tu 'dul ba/ sangs rgyas kyi chos thams cad kun du 'dzin pa/</text></item>
<item><p>304a4</p><section>mdo sde</section><text>shin tu gdon mi 'tshal ba/ zab mo nges pa'i tshig bstan pa 'di bstan pa ngo mtshar to/ /bcom ldan 'das bdag cag gis kyang chos kyi rnam grangs 'di blangs bar bgyi/ gzung bar bgyi'o/ /chos kyi rnam grangs 'di chos smra ba gang gis sug par</text></item>
<item><p>304a5</p><section>mdo sde</section><text>mchis pa dang / mdzod du tshud pa dang / glegs bam du mchis par 'gyur ba dang / lha dang / klu dang / gnod sbyin dang / dri za gang dag chos kyi rnam grangs 'di la mos pa dang / 'dzin par 'gyur ba de dag yongs su bzung ba'i sug las bgyi'o/ /gang</text></item>
<item><p>304a6</p><section>mdo sde</section><text>sems sdang bas skabs tshol ba de dag ci nas kyang chos smra ba de dag ca le bir mi 'gyur bar shin du tshar dgum par bgyi'o/ /de nas bcom ldan 'das kyis lha'i dbang po brgya byin dang / mi 'jed kyi bdag po tshangs pa dang / 'jig rten skyong ba bzhi la legs so zhes bya ba gnang ste</text></item>
<item><p>304a7</p><section>mdo sde</section><text>grogs po dag chos smra ba yongs su gzung ba'i phyir dam bcas par gyur pa ni legs so legs so/ /grogs po dag chos smra ba yongs su gzung ba'i dam pa'i chos yongs su gzung ba yin no/ /dam pa'i chos yongs su gzung bas sems can thams cad yongs su gzung</text></item>
<item><p>304a8</p><section>mdo sde</section><text>ba byas pa yin no/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo bu mo rin chen gyis dam pa'i chos yongs su dris pa'i chos kyi rnam grangs 'di zung shig /chongs shig /gzhan la yang rgya cher rab tu ston cig /kun dga' bo</text></item>
<item><p>304b1</p><section>mdo sde</section><text>byang chub sems dpa' sbyin pa la mos pa/ dmigs pa la gnas pa'i bzod pas bskal pa brgya stong du sbyin pa byin pas gang yang byang chub sems dpa' gzhan zhig chos kyi rnam grangs 'di la zhugs te/ gzhan dag la yang rab tu ston cing / sems can rab tu thar bar</text></item>
<item><p>304b2</p><section>mdo sde</section><text>bya ba la dmigs nas snying rje chen po la gnas pa dang / gang byams pa chen po dang ldan zhing chos nges par sems pa'i bzod pa la rab tu zhugs na de de bas bsod nams ches mang du 'phel te/ 'di ltar theg pa chen po la ches myur du nges par 'byung bar 'gyur/ de skad ces bka' stsal</text></item>
<item><p>304b3</p><section>mdo sde</section><text>pa dang / tshe dang ldan pa kun dga' bos bcom ldan 'das la 'di skad ces gsol to/ /bcom ldan 'das bdag gis chos kyi rnam grangs 'di gzung lags na/ bcom ldan 'das chos kyi rnam grangs 'di'i ming ci lags/ 'di ci ltar gzung bar bgyi/ bcom ldan 'das</text></item>
<item><p>304b4</p><section>mdo sde</section><text>kyi bka' stsal pa/ kun dga' bo de bas na chos kyi rnam grangs 'di bden pa dang / chos dang / don dang / 'dul ba la mkhas pas sgo'i le'u zhes bya bar zung shig /yon tan rin po che mtha' yas sems skyed pa bstan pa zhes bya ba dang / de bzhin gshegs pa'i stobs dang /</text></item>
<item><p>304b5</p><section>mdo sde</section><text>mi 'jigs pa dang / sangs rgyas kyi chos ma 'dres pa dang / mtshan rab tu dbye ba bstan pa zhes bya ba dang / byang chub sems dpa'i chos spyod pa mtha' dag ces bya ba dang / phyir mi ldog pa'i phyag rgya bstan pa zhes bya ba dang / theg pa chen po'i man ngag ces bya ba dang /</text></item>
<item><p>304b6</p><section>mdo sde</section><text>'dul ba'i le'u zhes bya ba dang / bu mo rin chen gyis zhus pa zhes bya bar yang zung shig /kun dga' bo khyod kyis chos kyi sgo'i le'u 'di zung shig /gzhan dag la yang bshad na yon tan gyi chos dpag tu med pa la chos kyi snang ba thob par 'gyur ro/ /sems can rnams la</text></item>
<item><p>304b7</p><section>mdo sde</section><text>sangs rgyas kyi mdzad pas nye bar gnas par 'gyur ro/ /de ci'i phyir zhe na/ 'das pa dang / ma byon pa dang / da ltar byung ba'i sangs rgyas bcom ldan 'das rnams kyi byang chub ni 'dir 'dus pa'i phyir ro/ /bcom ldan 'das kyis de skad ces bka' stsal pa dang / tshe dang ldan pa</text></item>
<item><p>304b8</p><section>mdo sde</section><text>kun dga' bo dang / bu mo rin chen dang / lha dang mi dang lha ma yin dang dri zar bcas pa'i 'jig rten bcom ldan 'das kyi gsungs pa la yid rangs te mngon par bstod do// //'phags pa theg pa chen po'i man ngag ces bya ba theg pa chen po'i mdo rdzogs s+ho// // rgya gar gyi mkhan po dzi na mi tra dang /</text></item>
<item><p>305a1</p><section>mdo sde</section><text>dA na shI la dang / zhu chen gyi lo tsa ba ban de ye shes sde la sogs pas bsgyur cing zhus te gtan la phab pa/ / @#/ /rgya gar skad du/ Ar+ya shrI ma ni brah+mi pa ri pr-its+tsha nA ma ma hA yA na sU tra/ bod skad du/ 'phags pa bram ze</text></item>
<item><p>305a2</p><section>mdo sde</section><text>mo dpal ldan mas zhus pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das bA ra Na sI na drang srong lhung ba</text></item>
<item><p>305a3</p><section>mdo sde</section><text>ri dgas kyi nags na/ dge slong bdun brgya tsam gyi dge slong gi dge 'dun chen po dang / byang chub sems dpa' sems dpa' chen po rab tu mang po dang thabs gcig tu bzhugs so/ /de nas bcom ldan 'das snga dro'i dus kyi tshe</text></item>
<item><p>305a4</p><section>mdo sde</section><text>chos gos dang sham thabs mnabs te lhung zed bsnams nas/ phyi bzhin 'brang ba'i dge slong tshe dang ldan pa kun dga' bo dang / byang chub sems dpa' sems dpa' chen po ma pham pa dang / thabs gcig tu grong khyer bA ra na</text></item>
<item><p>305a5</p><section>mdo sde</section><text>sIr bsod snyoms kyi phyir gshegs so/ /de nas bcom ldan 'das grong khyer bA ra Na sIr mthar 'chags su bsod snyoms mdzad cing / bram ze mo dpal ldan ma'i khyim ga la ba der gshegs te byon nas/ bsod snyoms kyi phyir</text></item>
<item><p>305a6</p><section>mdo sde</section><text>phyogs gcig tu bzhugs pa dang / bram ze mo dpal ldan mas bcom ldan 'das mdzes pa dad par bya ba/ dbang po zhi ba/ thugs zhi ba/ dul ba dang zhi gnas kyi pha rol du son pa/ zhi gnas mchog gi pha rol du byon pa/ zhi ba</text></item>
<item><p>305a7</p><section>mdo sde</section><text>dul ba/ bsrungs pa dang / sdig pa med pa dbang po dul ba/ kha dog bzang po rgyas pa mchog dang ldan pa/ mtsho lngar rang bzhin gsal la snyogs pa med pa/ gser gyi mchod sdong ltar mngon par 'phags pa mi bskyod pa/ mi g.yo ba/</text></item>
<item><p>305a8</p><section>mdo sde</section><text>brnyes pa dpal gyis 'bar ba/ lham me/ lhan ne/ lhang nge zhing bshegs pa rgyang ring po de nyid nas mthong ngo / /mthong nas kyang sems dang bar gyur te/ de sems dang bas bcom ldan 'das ga la ba der song ste phyin nas/ bcom ldan 'das kyi zhabs</text></item>
<item><p>305b1</p><section>mdo sde</section><text>dang / byang chub sems dpa' sems dpa' chen po ma pham pa'i rkang pa la phyag 'tshal nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das legs par byon</text></item>
<item><p>305b2</p><section>mdo sde</section><text>to/ /bcom ldan 'das gdan bshams pa 'di la bzhugs su gsol zhes gsol pa dang / bcom ldan 'das dang byang chub sems dpa' sems dpa' chen po ma pham pa so so ci rigs par bzhugs so/ /de nas bram ze mo dpal ldan mas bcom ldan 'das dang /</text></item>
<item><p>305b3</p><section>mdo sde</section><text>byang chub sems dpa' sems dpa' chen po ma pham pa bde bar bzhugs pa rigs nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das grong khyer bA ra Na sIr drang srong lhung ba ri dgas kyi nags 'dir</text></item>
<item><p>305b4</p><section>mdo sde</section><text>bcom ldan 'das kyis chos kyi 'khor lo bskor to zhes bdag gis thos nas/ bcom ldan 'das bcom ldan 'das kyis gang bskor ba'i chos ji lta bu zhig lags de skad ces gsol pa dang / bcom ldan 'das kyis bram ze mo dpal ldan ma la 'di skad ces bka' stsal to/ /</text></item>
<item><p>305b5</p><section>mdo sde</section><text>dpal ldan ma ma rig pa'i rkyen kyis 'du byed rnams/ 'du byed rnams kyi rkyen gyis rnam par shes pa dang / rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug /skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred</text></item>
<item><p>305b6</p><section>mdo sde</section><text>pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba skye ba'i rkyen gyis rga shi dang / mya ngan dang smre sngags 'don pa dang / sdug bsngal dang / yid mi bde ba dang / 'khrugs pa rnams byung ste/ de ltar sdug bsngal gyi phung po chen po 'ba' zhig 'byung bar</text></item>
<item><p>305b7</p><section>mdo sde</section><text>'gyur ro/ /ma rig pa 'gags pas 'du byed 'gag /'du byed 'gags pas rnam par shes par 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug 'gags pas reg pa 'gag /reg pa 'gags pas tshor ba 'gag /</text></item>
<item><p>305b8</p><section>mdo sde</section><text>tshor ba 'gags pas sred pa 'gag sred pa 'gags pas len pa 'gag len pa 'gags pas srid pa 'gag srid pa 'gags pas skye ba 'gag skye ba 'gags pas rga shi dang mya ngan dang smre sngags 'don pa dang / sdug bsngal ba dang / yid mi bde ba dang / 'khrugs pa rnams 'gags ste/ de ltar sdug bsngal gyi phung po chen po 'ba'</text></item>
<item><p>305b9</p><section>mdo sde</section><text>shig po 'gag par 'gyur ro zhes bya ba dpal ldan ma dge sbyong ngam/</text></item>
<item><p>306a1</p><section>mdo sde</section><text>bram ze'am/ lha 'am bdud dam/ tshangs pa 'am/ sus kyang chos dang mthun par 'jig rten du ma bskor ba'i chos kyi 'khor lo 'di grong khyer bA rA Na sA+e drang srong lhung ba ri dgas kyi nags su de bzhin gshegs pas bskor to/ /de skad ces bka' stsal pa dang /</text></item>
<item><p>306a2</p><section>mdo sde</section><text>bram ze mo dpal ldan mas bcom ldan 'das la 'di skad ces gsol to/ /bcom ldan 'das ci ma rig pa nang na mchis sam/ slad rol na mchis/ bcom ldan 'das kyis bka' stsal pa/ dpal ldan ma de ni ma yin no/ /gsol pa/ bcom ldan 'das</text></item>
<item><p>306a3</p><section>mdo sde</section><text>gal te ma rig pa nang dang slad rol na ma mchis pa lags na ma mchis pa de ji ltar 'du byed rnams kyi rkyen du 'gyur te/ bcom ldan 'das chos gang yang 'jig rten pha rol na mchis lags sam/ bka' stsal pa/ dpal ldan ma de ni ma yin no/ /gsol pa/</text></item>
<item><p>306a4</p><section>mdo sde</section><text>bcom ldan 'das ma rig pa'i rnam pa mchis lags sam/ bcom ldan 'das kyis bka' stsal pa/ dpal ldan ma de ni med de/ dpal ldan ma ma rig pa ni yang dag pa ma yin pa'i rnam par 'byung gi yang dag pa'i rnam par ni mi 'byung ngo / /dpal ldan ma</text></item>
<item><p>306a5</p><section>mdo sde</section><text>ma rig pa ni phyin ci log gi rnam par 'byung gi/ phyin ci ma log pa'i rnam par mi 'byung ngo / /gsol pa/ bcom ldan 'das ma rig pa ma mchis na/ 'du byed rnams ci las 'byung / sdug bsngal yang ci las 'byung / bcom ldan 'das 'di lta ste dper na zhugs shing n+ya gro</text></item>
<item><p>306a6</p><section>mdo sde</section><text>d+ha'i rtsa ba ma mchis na de'i yal ga dang / lo ma dang / yal ga phre'u ji ltar mngon par 'gyur/ bcom ldan 'das de bzhin du ma rig pa ma byung zhing mchis pa ma lags na 'du byed rnams kyi rkyen kyang lags par ji ltar 'tshal bar 'gyur/ bcom ldan 'das kyis bka' stsal</text></item>
<item><p>306a7</p><section>mdo sde</section><text>pa/ de bzhin te/ dpal ldan ma rang gi mtshan nyid kyis chos thams cad stong na byis pa so so'i skye bo thos pa dang mi ldan pa mi shes pa ma rtogs pa dag las mngon par 'du byed de/ las rnams yod pas srid pa mngon par 'grub par byed do/ /srid pa yod pas sdug</text></item>
<item><p>306a8</p><section>mdo sde</section><text>bsngal myong bar zad de/ 'di la las mngon par 'du byed pa yang su yang med cing srid pa mngon par 'grub par byed pa yang med de/ de ni chos rnams kyi don dam pa'o/ /dpal ldan ma 'on kyang sems can rnams ji ltar don dam pa rtogs par 'gyur snyam</text></item>
<item><p>306b1</p><section>mdo sde</section><text>nas tha snyad nye bar bzungs te/ de bzhin gshegs pa dgra bcom pa yang dag par rdzogs pa'i sangs rgyas rnams sems can rnams la chos ston to/ /dpal ldan ma tha snyad ni yang dag pa ma yin te/ de ci'i phyir zhe na/ de la khong du chud par byed</text></item>
<item><p>306b2</p><section>mdo sde</section><text>pa po yang med/ de la shes par byed pa yang med pa'i phyir ro/ /dpal ldan ma 'di lta ste dper na/ de bzhin gshegs pas sprul pa sprul te/ de bzhin gshegs pas sprul pa des kyang sprul pa gzhan sprul na de la de bzhin gshegs pas sprul pa yang gsog</text></item>
<item><p>306b3</p><section>mdo sde</section><text>ste brdzun pa slu ba'i chos can no/ /sprul pas sprul pa gang yin pa de yang gsog ste/ brdzun pa slu ba'i chos can no/ /dpal ldan ma de bzhin du gang gis chos mngon par 'dus byas pa de yang gsog ste/ brdzun pa slu ba'i chos can no/ /chos gang mngon par 'du bya ba</text></item>
<item><p>306b4</p><section>mdo sde</section><text>de yang gsog ste/ brdzun pa slu ba'i chos can no/ /gsol pa/ 'di lta ste/ bcom ldan 'das kyis stong pa nyid kyi 'khor lo dang / nges par 'byin pa'i 'khor lo dang / nges par 'byed pa'i 'khor lo dang / bsam gyis mi khyab pa'i 'khor lo dang / bskor ba ma lags pa'i</text></item>
<item><p>306b5</p><section>mdo sde</section><text>'khor lo dang / mtshungs pa ma mchis pa'i 'khor lo dang / ji lta ba bzhin gyi 'khor lo dang / skye ba ma mchis pa'i 'khor lo dang / dngos po ma mchis pa'i 'khor lo dang / mtshan nyid ma mchis pa'i 'khor lo 'di bskor ba ni nam mkha'i 'khor lo 'di bskor</text></item>
<item><p>306b6</p><section>mdo sde</section><text>lags so/ /de nas bram ze mo dpal ldan mas tsan dan gyi phye ma spar gang blangs te/ bcom ldan ldan 'das kyi zhabs la gtor nas tshig 'di skad ces bcom ldan 'das dge ba'i rtsa ba 'dis bdag ma 'ongs pa'i dus na 'di lta ste/ stong pa nyid kyi 'khor lo nas mtshan</text></item>
<item><p>306b7</p><section>mdo sde</section><text>nyid ma mchis pa'i 'khor lo'i bar du chos kyi 'khor lo 'di lta bu bskor bar gyur cig ces smras so/ /de nas bcom ldan 'das kyis de'i tshe 'dzum pa mdzad do/ /'di ni sangs rgyas rnams kyis chos nyid de gang gi tshe 'dzum pa mdzad pa de'i tshe bcom ldan 'das kyis zhal</text></item>
<item><p>306b8</p><section>mdo sde</section><text>gyi sgo nas 'od zer kha dog du ma kha dog sna tshogs 'di lta ste/ sngon po dang / ser po dang / dkar po dang / dmar po dang / btsod kha dang / shel dang / dngul gyi kha dog lta bu dag byung nas de dag gis 'jig rten gyi khams mtha' yas mu med pa dag snang bas khyab par</text></item>
<item><p>307a1</p><section>mdo sde</section><text>byas te tshangs pa'i 'jig rten gyi bar du mngon par byung nas slar log ste bcom ldan 'das la lan gsum bskor ba byas nas bcom ldan 'das kyi dbu'i gtsug tu nub bo/ /de nas bcom ldan 'das la byang chub sems dpa' sems dpa' chen po ma pham pas</text></item>
<item><p>307a2</p><section>mdo sde</section><text>'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams ni rgyu ma mchis rkyen ma mchis par 'dzum pa mi mdzad na 'dzum pa mdzad pa'i rgyu gang lags/ rkyen gang lags/ de skad ces gsol pa dang / bcom</text></item>
<item><p>307a3</p><section>mdo sde</section><text>ldan 'das kyis byang chub sems dpa' sems dpa' chen po ma pham pa la 'di skad ces bka' stsal to/ /ma pham pa khyod kyis bram ze mo dpal ldan ma 'dis tsan dan gyi phye ma spar gang blangs te/ de bzhin gshegs pa'i zhabs la gtor ba mthong ngam gsol pa/ bcom ldan</text></item>
<item><p>307a4</p><section>mdo sde</section><text>'das mthong lags so/ /bde bar gshegs pa mthong lags so/ /bcom ldan 'das kyis bka' stsal pa/ ma pham pa bram ze mo 'di dge ba'i rtsa ba 'dis bskal pa bye ba phrag brgyad bcu rtsa bzhir ngan 'gro log par ltung bar mi 'gyur ro/ /sangs rgyas drug khri bzhi</text></item>
<item><p>307a5</p><section>mdo sde</section><text>stong la sti stang byed par 'gyur/ bla mar byed par 'gyur/ ri mor byed par 'gyur/ mchod pa byed par 'gyur/ de dag las chos kyang nyan par 'gyur/ thos nas 'dzin par 'gyur/ dam pa'i chos kyang yongs su 'dzin par 'gyur ro/ /de bzhin gshegs pa bzhugs pa</text></item>
<item><p>307a6</p><section>mdo sde</section><text>'am/ yongs su mya ga las 'das pa de dag la yang mchod pa chen po byed par 'gyur/ sems can grangs med dpag tu med pa dag kyang byang chub la 'god par 'gyur ro/ /de'i phyi ma'i tshe phyi ma'i dus su bdag snang ba zhes bya ba'i bskal pa la stong gsum gyi stong chen</text></item>
<item><p>307a7</p><section>mdo sde</section><text>po'i 'jig rten gyi khams 'di nyid du de bzhin gshegs pa dgra bcom pa yang dag par rdzogs pa'i sangs rgyas chos snang ba zhe bya ba 'jig rten du 'byung bar 'gyur te/ de'i tshe'i tshad ni bskal pa stong tshang bar 'gyur ro/ /de sems can grangs med dpag tu med pa dag gi</text></item>
<item><p>307a8</p><section>mdo sde</section><text>don byas nas phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur ro/ /des ces bka' stsal pa dang / bcom ldan 'das la byang chub sems dpa' sems dpa' chen po ma pham pas 'di skad ces gsol to/ /bram ze</text></item>
<item><p>307b1</p><section>mdo sde</section><text>mo dpal ldan ma'i sngon gyi dag ba'i rtsa ba gzhan yang mchis lags sam/ bka' stsal pa/ ma pham pa yod de/ bram ze mo dpal ldan ma bla na med pa yang dag par rdzogs pa'i byang chub 'di nyid 'dod pas sngon bud med gyi lus nyid la gnas nas de bzhin gshegs</text></item>
<item><p>307b2</p><section>mdo sde</section><text>pa rnam par gzigs kyi sku la me tog gi phreng ba gsol to/ /de bzhin gshegs pa gtsug tor can gyi sku la yang chos gos gsol te/ de'i gsung rab la rab tu byung nas lo stong du tshangs par spyod pa spyad do/ /bcom ldan 'das de la zab mo'i gnas rnams</text></item>
<item><p>307b3</p><section>mdo sde</section><text>kyang zhus so/ /de bzhin gshegs pa thams cad skyob nyan thos kyi dge 'dun dang bcas pa la yang zhal zas kyis tshim par byas so/ /bstabs par yang byas so/ /de bzhin gshegs pa 'khor ba 'jig la yang a ti mug ta ka'i me tog dag gi gtor nas/ bcom</text></item>
<item><p>307b4</p><section>mdo sde</section><text>ldan 'das de las bslab pa'i gzhi lnga po dag blangs so/ /de bzhin gshegs pa gser thub la yang ji srid 'tsho ba'i bar du na bza' dang / bshos dang / gzims cha dang / snyun gyi gsos sman dang / yo byad rnams kyis 'gron du gnyer te/ bcom ldan 'das des zla ba</text></item>
<item><p>307b5</p><section>mdo sde</section><text>gnyis bshos gsol to/ /chags zung gcig kyang phul lo/ /bla na med pa yang dag par rdzogs pa'i byang chub 'di nyid 'dod pa'i de bzhin gshegs pa 'od srung la gser gyi phreng bas gtor te/ 'di skad ces bdag bla na med pa yang dag par rdzogs pa'i byang chub tu</text></item>
<item><p>307b6</p><section>mdo sde</section><text>lung bstan par ma gyur gyi bar du bud med kyi dngos po las ma gyur cig ces smras te/ ma pham pa 'di yang bram ze mo dpal ldan ma'i sngon gyi dge ba'i rtsa ba yin no/ /bcom ldan 'das kyis de skad ces bka' stsal nas/ byang chub sems dpa' sems dpa' chen po ma</text></item>
<item><p>307b7</p><section>mdo sde</section><text>pham pa dang / bram ze dpal ldan ma dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /bram ze ma dpal ldan mas zhus pa zhes bya ba theg pa chen po'i mdo rdzogaso// //</text></item>
<item><p>307b8</p><section>mdo sde</section><text>@#/ /rgya gar skad du/ Ar+ya ma ha la li ka pa ri prits+tshA nA ma ma hA ya na sU tra/ bod skad du/ 'phags pa bgres mos zhus pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gi</text></item>
<item><p>308a1</p><section>mdo sde</section><text>thos pa dus cig na/ bcom ldan 'das yul bri dzi na yul rgyu ba rgyu zhing dge slong stong nyis brgya lnga bcu'i dge slong gi dge 'dun chen po dang / byang chub sems dpa' sems dpa' chen po rab tu mang po dang thabs gcig tu grong khyer chen po yangs pa can</text></item>
<item><p>308a2</p><section>mdo sde</section><text>ga la ba der gshegs pa dang / de'i tshe grong gi bud med rgan mo gtugs pa/ 'khogs pa/ na tshod las 'das par gyur pa/ skyes nas lo brgya nyi shu lon pa zhig dgon pa na rtswa sdud cing 'dug ste/ bud med des bcom ldan 'das mdzes pa/ dang bar byed pa dbang po</text></item>
<item><p>308a3</p><section>mdo sde</section><text>dul ba/ thugs dul ba/ dul ba dang zhi gnas mchog brnyes pa/ sbas pa/ skyon med pa/ dbang po dul ba/ mtsho ltar dang zhing gsal la rnyogs pa med pa/ gser gyi mchod sdong ltar mngon par 'phags pa/ dpal gyis lham me/ lhan ne/</text></item>
<item><p>308a4</p><section>mdo sde</section><text>lhang nge ba/ skyes bu chen po'i mtshan sum bcu rtsa gnyis kyis legs par brgyan pa thag ring po nas byon pa mthong ngo / /mthong nas kyang sems dad par gyur nas dad pa'i sems kyis bcom ldan 'das ga la ba der song ste phyin ni/ bcom ldan 'das kyi</text></item>
<item><p>308a5</p><section>mdo sde</section><text>zhabs la mgo bos phyag 'tshal te/ bcom ldan 'das la lan gsum bskor ba byas nas phyogs gcig tu 'dug ste/ bud med des bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /</text></item>
<item><p>308a6</p><section>mdo sde</section><text>bcom ldan 'das skye ba gang nas mchis/ rga ba gang nas mchis/ gang du mchi/ bcom ldan 'das na ba gang nas mchis/ 'chi ba gang nas mchis/ gang du mchi/ bcom ldan 'das gzugs gang nas mchis/ tshor ba dang / 'du shes dang 'du byed rnams</text></item>
<item><p>308a7</p><section>mdo sde</section><text>dang / rnam par shes pa gang nas mchis/ gang du mchi/ bcom ldan 'das sa'i khams gang nas mchis/ chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams gang nas mchis/ gang du mchi/</text></item>
<item><p>308a8</p><section>mdo sde</section><text>bcom ldan 'das mig gang nas mchis/ rna ba dang / sna dang / lce dang lus dang / yid gang nas mchis/ gang du mchi/ bcom ldan 'das kyis bka' stsal pa/ sring mo skye ba gang nas kyang mi 'ong / rga ba gang nas kyang mi 'ong / gang du yang mi 'gro'o/ /sring mo</text></item>
<item><p>308b1</p><section>mdo sde</section><text>sa'i khams gang nas kyang mi 'ong / chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams gang nas kyang mi 'ong / gang du yang mi 'gro'o/ /sring mo mig gang nas kyang mi 'ong / rna ba dang / sna dang /</text></item>
<item><p>308b2</p><section>mdo sde</section><text>lce dang / lus dang / yid gang nas kyang mi 'ong / gang du yang mi 'gro'o/ /sring mo'i 'di lta ste dper na gtsub shing dang / gtsub stan la yang brten la/ de bskyed pa'i mi'i rtsol ba la yang brten na me 'byung ste/ med de yang rtswa dang shing de bsregs nas rgyu med pa dang</text></item>
<item><p>308b3</p><section>mdo sde</section><text>shi bar 'gyur ro/ /sring mo 'di ci snyam du sems/ me de gang nas 'ong / gang du song / gsol pa/ bcom ldan 'das zhugs de ni tshogs pa'i dbang gis byung / tshogs pa dang bral bas 'gags te/ 'gum mo/ /bka' stsal pa/ sring mo de bzhin du chos thams cad kyang</text></item>
<item><p>308b4</p><section>mdo sde</section><text>tshogs pa'i dbang gis 'byung / tshogs pa dang bral bas 'gags te/ 'di la chos gang yang gang nas kyang 'ong ba 'am/ gang du yang 'gro ba med do/ /sring mo 'di lta ste/ mig dang gzugs la brten nas/ mig gi rnam par shes pa byung yang mig gi rnam par shes</text></item>
<item><p>308b5</p><section>mdo sde</section><text>pa la skyed par byed pa yang med/ 'gags par byed pa yang med/ gang du yang gog pa med/ phung po gang las kyang 'ong ba 'am 'gro ba yang med la/ gang gi rnam par shes pa'i rkyen gyis las mngon par 'dus byas nas khams gsum du 'bras bu rnam pa gsum gyis</text></item>
<item><p>308b6</p><section>mdo sde</section><text>'bras bu nye bar ston te/ 'bras bu de yang ston pa/ 'ong ba med pa/ 'gro ba med pa/ sus kyang ma skyes pa/ sus kyang ma bkag pa ste/ sring mo chos thams cad ni rang bzhin gyis 'gags pa'o/ /de bzhin du rna ba dang / sgra dang / sna dang / dri dang / lce dang / ro dang / lus dang /</text></item>
<item><p>308b7</p><section>mdo sde</section><text>reg bya dang / yid dang / chos rnams la rten nas yid kyi rnam par shes pa byung yang yid kyi rnam par shes pa de la skyed par byed pa yang med/ 'gags par byed pa yang med/ gang yang gsogs pa yang / phung po gang las kyang 'ong ba'am/ 'gro ba yang med la/ yid</text></item>
<item><p>308b8</p><section>mdo sde</section><text>kyi rnam par shes pa'i rkyen gyis las mngon par 'du byas nas khams gsum du 'bras bu rnam pa gsum gyis 'bras bu nye bar ston te/ 'bras bu de yang stong pa 'ong ba med pa 'gro ba med pa/ sus kyang ma skyed pa/ sus kyang ma bkag pa ste/ sring mo chos thams cad</text></item>
<item><p>309a1</p><section>mdo sde</section><text>ni rang bzhin gyis 'gags pa'o/ /sring mo 'di lta ste dper na/ shing dang / lpags pa dang / dbyug gu la yang brten/ de skyed pa'i mi'i rtsol ba la yang brten nas rnga'i sgra 'byung ste/ rnga'i sgra de 'das pa yang stong / ma 'ongs pa yang stong / da ltar byung ba yang stong ste/</text></item>
<item><p>309a2</p><section>mdo sde</section><text>sgra ni shing la yang mi gnas/ lpags pa la yang mi gnas/ dbyug gu la yang mi gnas/ mi'i lag pa la yang mi gnas mod kyi/ 'on kyang de'i rkyen gyis sgra 'dogs ste/ gang sgra de 'dogs pa de yang stong pa/ 'ong ba med pa/ 'gro ba med pa/ sus kyang ma bskyed</text></item>
<item><p>309a3</p><section>mdo sde</section><text>pa/ sus kyang ma bkag pa ste/ sring mo chos thams cad ni rang bzhin gyis 'gags pa'o/ /sring mo de bzhin du chos thams cad ni rkyen gyis dang / las pa ste/ 'di ltar ma rig pa dang / sred pa dang / las dang rnam par shes pa'o/ /chos de dag yod na 'chi 'pho dang / skye ba</text></item>
<item><p>309a4</p><section>mdo sde</section><text>'dogs ste/ gang 'chi 'pho dang skye ba de yang stong pa/ 'ong ba med pa/ 'gro ba med pa/ sus kyang ma bskyed pa/ sus kyang ma bkag pa ste/ sring mo chos thams cad ni rang bzhin gyis 'gags pa'o/ /sring mo de ltar sus rnga sgra'i tshul rab tu shes pa des stong pa nyid rab tu shes so/ /</text></item>
<item><p>309a5</p><section>mdo sde</section><text>sus stong pa nyid rab tu shes pa des mya ngan las 'das pa rab tu shes so/ /sus mya ngan las 'das pa rab tu shes pa de/ tha snyed rnam pa sna tshogs kyis tha snyad 'dogs kyang dngos po gang la yang mngon par zhen pa med de/ bdag gi 'di dang / de ni bdag go zhe 'am/ sems can no zhe</text></item>
<item><p>309a6</p><section>mdo sde</section><text>'am/ srog go zhe 'am/ gso ba'o zhe 'am/ skyes bu'o zhe 'am/ gang zag go zhe 'am/ shed las skyes so zhe 'am/ shed bu'o zhe 'am/ byed pa po zhe 'am/ byed du 'jug pa po zhe 'am len pa po zhe 'am/ 'dor ba po zhes de mngon par zhen pa med par chos ston/ chos rab tu ston/</text></item>
<item><p>309a7</p><section>mdo sde</section><text>yang dag pa'i mtha' ston/ yang dag pa'i mtha' rab tu ston to/ /sring mo 'di lta ste dper na ri mo mkhan gyi slob ma zhig gis ras bcos ma shin tu bdar byas pa 'am/ shing leb 'am/ brtsig ngos shin tu byi bdar byas pa zhig la tshon sna tshogs 'gyed cing gzugs kyi rnam</text></item>
<item><p>309a8</p><section>mdo sde</section><text>gang dang gang 'dod pa 'di lta ste/ skyes pa'i gzugs kyi rnam pa 'am/ bud med kyi gzugs kyi rnam pa 'am/ glang po che'i gzugs kyi rnam pa 'am/ rta'i gzugs kyi rnam pa 'am/ bong bu'i gzugs kyi rnam pa dang / de dag yan lag dang / nying lag dang / dbang po thams</text></item>
<item><p>309b1</p><section>mdo sde</section><text>cad ma tshang ba med pa dang / tshegs chung ngus mngon par sgrub cing 'dri ste/ mngon par sgrub par byed kyang / de la chos gang yang ri mo mkhan gyi lag pa 'am/ sems las gzugs su 'phos pa med mod kyi/ 'on kyang de'i rkyen kyis gzugs 'dogs te/</text></item>
<item><p>309b2</p><section>mdo sde</section><text>gang gzugs de 'dogs pa de yang stong pa/ 'ong ba med pa/ 'gro ba med pa/ sus kyang ma bskyed pa/ sus kyang ma bkag pa ste/ sring mo ba chos thams cad ni rang bzhin gyi 'gags pa'o/ /sring mo de bzhin du bsod nams su nye bar 'gro ba'i mngon pa</text></item>
<item><p>309b3</p><section>mdo sde</section><text>'du byed pa rnams yod na 'di lta ste lha 'am mi'i nang du bsod nams su nye bar 'gro ba'i lus mngon par grub kyang de la gang 'jig rten 'di nas 'jig rten pha rol tu 'pho ba ni rdul tsam yang med mod kyi/ 'on kyang mngon par 'du byed pa'i rkyen kyi skye ba</text></item>
<item><p>309b4</p><section>mdo sde</section><text>sna tshogs yod de/ skye mched yod pa'i las su rnam par rig go/ /de bzhin du bsod nams ma yin par nye bar 'gro ba'i 'du byed rnams yod na 'di lta ste/ sems can dmyal ba 'am/ dud 'gro'i skye gnas sam/ gshin rje'i 'jig rten nam/ lha ma yin</text></item>
<item><p>309b5</p><section>mdo sde</section><text>rnams su bsod nams ma yin pa'i lus mngon par 'grub kyang de la gang 'jig rten 'di nas 'jig rten pha rol tu 'pho ba ni rdul tsam yang med mod kyi/ 'on kyang mngon par 'du byed pa'i rkyen gyis skye ba sna tshogs yod de/ skye mched yod pas las su rnam par rig</text></item>
<item><p>309b6</p><section>mdo sde</section><text>go/ /sring mo 'di lta ste dper na klu rnams kyi klu'i mthus sprin gyi tshogs rgya chen po 'byung ste/ sprin gyi dra bas de dag gis sa khebs par byas nas char chen po rgya cher 'debs te/ char chen po rgya cher phab nas kyang sgang dang gshong ngoms par byed de/ sgang dang</text></item>
<item><p>309b7</p><section>mdo sde</section><text>gshong ngoms par byas nas/ slar 'gro yang de dag klu'i lus sam sems las byung ba yang med mod kyi/ klu rnams kyis klu'i mthu nyid kyis sprin gyis tshogs rgya chen po 'byung ngo / /sring mo de bzhin du bsod nams su 'gro ba'i mngon par 'du byed pa yod na</text></item>
<item><p>309b8</p><section>mdo sde</section><text>'di lta ste/ lha 'am mi'i nang du bsod nams su nye bar 'gro ba'i lus rnams mngon par 'grub bo/ /de bzhin du bsod nams ma yin par nye ba 'gro ba'i mngon par 'du byed pa rnams yod na 'di lta ste sems can dmyal ba 'am/ dud 'gro'i skye gnas dang /</text></item>
<item><p>310a1</p><section>mdo sde</section><text>gshin rje'i 'jig rten nam/ lha ma yin rnams su bsod nams ma yin par nye bar 'gro ba'i lus mngon par 'grub kyang de la mngon par 'du bya ba yang stong pa/ mngon par 'du byed pa po yang stong pa/ mngon par 'du byed pa'i 'bras bu yang stong pa'o/ /</text></item>
<item><p>310a2</p><section>mdo sde</section><text>sring mo mi g.yo bar 'gro ba'i mngon par 'du byed pa rnams yod na gzugs med pa rnams su rnam par shes pa mtshams sbyor te/ gang gis rnam par shes pa de gzugs med pa rnams su mtshams sbyor ba de yang stong pa/ gang rnam par shes pa de</text></item>
<item><p>310a3</p><section>mdo sde</section><text>gzugs med pa rnams su mtshams sbyar ba de yang stong pa'o/ /de ci'i phyir zhe na/ sring mo chos thams cad ni ngo bo nyid kyis stong pa'i phyir te/ 'on kyang chos rnams 'dogs so/ /mkhas pa rnams ni de la mngon par mi zhen te/ mngon par zhen</text></item>
<item><p>310a4</p><section>mdo sde</section><text>pa med pas mi rtsod do/ /rtsod pa med pa dge sbyong gi chos kyi mchog go/ /gsol pa/ 'di ltar bcom ldan 'das kyis chos zab mo bka' stsal pas bcom ldan 'das bdag kyang chos 'di dag la shes rab kyi mig 'jug ste/ slar zhing yid gnyis</text></item>
<item><p>310a5</p><section>mdo sde</section><text>ma mchis/ the tshom ma mchis so/ /bcom ldan 'das bdag sngon ni chos 'di dag ma thos pas the tshom mchis so/ /da ni bdag rgas/ bdag 'khogs/ bdag sdug bsngal/ bdag dbul/ bdag mgon ma mchis te/ bdag mi 'tsho zhing 'gum</text></item>
<item><p>310a6</p><section>mdo sde</section><text>mnga'o/ /bcom ldan 'das bdag gis chos 'di thos pas 'di na rgas pa 'am/ dbul ba 'am/ bde ba 'am/ nad ma mchis pa 'am/ na ba 'am/ phyug pa 'am/ dbul ba gang yang ma mchis so/ /zhes bdag tu 'du shes pa dang bral bar gyur to/ /</text></item>
<item><p>310a7</p><section>mdo sde</section><text>de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das gang gi slad du bcom ldan 'das kyis chos kyi rnam grangs zab mo 'di lta bu bka' stsal pa/ des kyang 'di ltar rab tu bstsal bas bud med 'di ni bsod nams</text></item>
<item><p>310a8</p><section>mdo sde</section><text>dang ldan pa mkhas pa/ shes rab can gyi rang bzhin can lags pa snyam bdag bgyid do/ /bcom ldan 'das kyis bka' stsal pa/ kun dga' bo de de bzhin no/ /kun dga' bo ji skad smras pa de de bzhin te/ bud med 'di ni bsod nams dang ldan pa</text></item>
<item><p>310b1</p><section>mdo sde</section><text>mkhas pa/ shes rab kyi rang bzhin can no/ /kun dga' bo bud med 'di tshe rabs lnga brgya'i bar du nga'i mar gyur te/ kun dga' bo ngas tshe rabs de dang de dag tu yang bud med 'di bla na med pa yang dag par rdzogs pa'i byang chub tu dge ba'i rtsa ba'i bskyed do/ /kun dga' bo bud med</text></item>
<item><p>310b2</p><section>mdo sde</section><text>'di la shin tu 'phangs par bya ba dang / dang ba dang / gus par gyur to/ /'di yang bdag gi bu spyad pa gang la spyod pa'i spyad pa de la bdag gis kyang spyad de/ theg pa bde ba'i bla na med pa yang dag par rdzogs pa'i byang chub mngon par rdzogs par 'tshang rgya bar bya'o snyam mo/ /</text></item>
<item><p>310b3</p><section>mdo sde</section><text>gsol pa/ bcom ldan 'das 'di ci'i slad du 'di ltar dbul bar gyur/ bcom ldan 'das kyis bka' stsal pa/ kun dga' bo nga byang chub sems dpa'i spyad pa spyod pa na gang gi tshe bcom ldan 'das de bzhin gshegs pa dgra bcom pa yang dag par rdzogs</text></item>
<item><p>310b4</p><section>mdo sde</section><text>pa'i sangs rgyas 'khor ba 'jig gi bstan pa la nga rab tu byung bar gyur pa de'i tshe kun dga' bo bud med 'di nga'i mar gyur te/ des ma btang nas de'i phyir nga za gcig zan bcad pa dang / de'i 'og tu 'dis 'dod pas nga btang bar gyur te/ kun dga' bo 'di las de'i rnam par smin pas</text></item>
<item><p>310b5</p><section>mdo sde</section><text>de ltar dbul bar gyur to/ /kun dga' bo 'di ni 'di'i dbul ba'i tha ma yin te/ kun dga' bo bud med 'di ni 'di nas shi 'phos nas bcom ldan 'das yang dag par rdzogs pa'i sangs rgyas 'od dpag med kyis sangs rgyas kyi zhing 'jig rten gyi khams bde ba can du</text></item>
<item><p>310b6</p><section>mdo sde</section><text>bud med kyi dbang po la 'dod chags dang bral nas skyes pa'i dbang po thob par gyur te/ der skyes nas sangs rgyas bcom ldan 'das grangs med dpag tu med cing bsam gyis mi khyab pa la mchod pa byed par 'gyur/ sems can grangs med dpag tu med cing bsam gyis</text></item>
<item><p>310b7</p><section>mdo sde</section><text>mi khyab pa dag byang chub la 'dzud par 'gyur/ sems can grangs med dpag du med cing bsam gyis mi khyab pa dag byang chub la yongs su smin par byed par 'gyur/ sems can grangs med dpag tu med cing bsam gyis mi khyab pa dag byang chub la 'god par 'gyur/</text></item>
<item><p>310b8</p><section>mdo sde</section><text>sems can grangs med dpag tu med cing / bsam gyis mi khyab pa dag byang chub la bkod nas da ste bskal pa brgya stong phrag drug bcu rtsa brgyad na/ stong gsum gyi stong chen po'i 'jig rten gyi khams 'di nyid du/ de bzhin gshegs pa dgra bcom pa</text></item>
<item><p>311a1</p><section>mdo sde</section><text>yang dag par rdzogs pa'i sangs rgyas byang chub kyi yan lag gi me tog byed ces bya bar 'gyur te/ kun dga' bo sum bcu rtsa gsum pa'i lha rnams kyi longs spyod dang / yongasu spyod pa ji lta ba bzhin du sangs rgyas kyi zhing</text></item>
<item><p>311a2</p><section>mdo sde</section><text>de'i sems can rnams kyi longs spyod pa dang kun spyod pa/ de yang de 'dra bar 'gyur ro/ /bcom ldan 'das kyis de skad ces bka' stsal te/ bde bar gshegs pas de skad gsungs nas/ ston pas gzhan yang 'di skad bka'</text></item>
<item><p>311a3</p><section>mdo sde</section><text>stsal to/ /nga'i mdun na thal sbyar gang 'dug pa/ /rgan mo 'di la kun dga' khyod ltos shig /'di ni mi yi dam pa sangs rgyas 'gyur/ /byang chub yan lag me tog byed ces bya/ /'di ni bud med dngos po 'di spangs nas/ /bde ba can</text></item>
<item><p>311a4</p><section>mdo sde</section><text>gyi 'jig rten khams su 'gro/ /rgyal ba tshe dpag med de bsnyen bkur nas/ /khams gsum rgyal ba tshangs med sangs rgyas 'gyur/ /'jig rten khams gzhan dag na gang bzhugs pa/ /drang srong chen po 'jig rten don mdzad pa/ /</text></item>
<item><p>311a5</p><section>mdo sde</section><text>rnam 'dren de dag la yang bsnyen bkur nas/ /'di nas mtshungs med mi mchog sangs rgyas 'gyur/ /de dag kun las chos kyang thos gyur nas/ /bsam pa dag pas de bzhin 'grub par 'gyur/ /byang chub sems mchog</text></item>
<item><p>311a6</p><section>mdo sde</section><text>mi bskyod na gnas nas/ /sems can dpag med chos la spyod par byed/ /de yi tshe na gang dag dman pa dang / /sna tshogs lus dang kha dog ngan pa dang / /rmongs dang 'theng po de bzhin zhar ba dang / /lag rdum mdze can de dag 'byung</text></item>
<item><p>311a7</p><section>mdo sde</section><text>mi 'gyur/ /nyi zla me dang glog dang nor bu rnams/ /de dag 'di ni de tshe 'byung mi 'gyur/ /rnam 'dren byang chub yan lag me tog gi/ thub pa'i 'od kyis kun du gsal bar khyab/ /sum bcu rtsa gsum lha mchog rnams kyi nas/ /chu zhing</text></item>
<item><p>311a8</p><section>mdo sde</section><text>rtags dang kha dog ci 'dra ba/ /de 'dra'i rang bzhin can gyi skye bo yis/ /de tshe ma spang zhing nas gang bar 'gyur/ /de na bud med bdud kyis rigs kyang med/ /bdud kyis bud med bdud kyi phyag bsnyan med/ /bde bar gshegs pa de na chos</text></item>
<item><p>311b1</p><section>mdo sde</section><text>ston tshe/ /de na mu stegs can kyis ming mi grags/ /bde bar gshegs pa de nas chos ston tshe/ /de dus yi dgas dus 'gro'i skye gnas dang / /sems dmyal ngan song rnams kyis ming mi grags/ /de na bud med ming yang grags</text></item>
<item><p>311b2</p><section>mdo sde</section><text>mi 'gyur/ /'di na nyan thos rkyen gyi theg pa ltar/ /de tshe theg pa rnam par gzhag pa med/ /kun kyang rdzogs pa'i byang chub sems dang ldan/ /de dag byams la gnas shing snying rje can/ /zhing der mi rnams thams cad rtag</text></item>
<item><p>311b3</p><section>mdo sde</section><text>par yang / /brdzu zhing skyes te mngal las rnam par thar/ /skye dran blo mchog ldan shing mkhas pa ste/ /legs par gsungs pa thos nas thos pa 'dzin/ /zhing gi bkod tshul ci 'dra 'byung 'gyur ba/ /</text></item>
<item><p>311b4</p><section>mdo sde</section><text>yon tan bskal par 'dir ni brjod byas kyang / /rgya mtsho las ni chu thig gcig lta bur/ /dpe tsam du yang brjod par mi 'gyur ro/ /bcom ldan 'das kyi de skad ces bka' stsal nas/</text></item>
<item><p>311b5</p><section>mdo sde</section><text>tshe dang ldan pa kun dga' bo dang / rgan mo de dang / byang chub sems dpa' de dag dang / dge slong de dag dang / lha dang / mi dang / lha ma yin dang / dri zar</text></item>
<item><p>311b6</p><section>mdo sde</section><text>bcas pa'i 'jig rten yid rangs te/ bcom ldan 'das kyis gsungs pa la mngon par stod do// //'phags pa bgres mos zhus pa zhes bya ba theg pa chen</text></item>
<item><p>311b7</p><section>mdo sde</section><text>po'i/ rdzogs s+ho// // rgya gar gyi mkhan po dzi na mi tra dang / dA na shI la dang / zhu chen gyi lo ts+tsha ba ban de ye shes sdes bsgyur cing zhus te gtan la phab pa// //</text></item>
<item><p>311b8</p><section>mdo sde</section><text>shu b+ham stu sarba dza ga taM/ /dge'o// //</text></item>
<item><p>312a1</p><section>mdo sde</section><text>bsod nams 'di yis thams cad gzigs pa nyid/ /thob nas nyes pa'i dgra rnams pham byed cing / /skye rga na 'chi'i rba klong 'khrug pa yi/ /srid pa'i mtsho las 'gro kun myur sgrol shog /</text></item>
<item><p>312a2</p><section>mdo sde</section><text>sangs rgyas sku gsum brnyes pa'i byin brlabs dang / /chos nyid mi 'gyur bden pa'i byin brlabs dang / /dge 'dun mi phyed 'dus pa'i byin brlabs kyis/ /ji ltar bsngo ba smon lam 'grub par</text></item>
<item><p>312a3</p><section>mdo sde</section><text>shog / /dge ba 'di yis skye bo kun/ /bsod nams ye shes tshogs bsags te/ /bsod nams ye shes las byung ba'i/ /dam pa gnyis ni myur thob shog / // //</text></item>
</list>